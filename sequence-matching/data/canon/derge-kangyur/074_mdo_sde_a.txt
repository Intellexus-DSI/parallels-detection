[\[1a\]]
[\[1a.1\]]@#/_/mdo sde a bzhugs so/_/
[\[1b\]]
[\[1b.1\]]@##/_/las brgya tham pa/_bam po nyi shu bdun pa/_grum stod ces bya ba ni/_gleng gzhi mnyan du yod pa na bzhugs te/_de'i tshe nags khrod cig na drang srong lnga brgya 
[\[1b.2\]]tsam gnas te/_de dag de na 'khod cing me'i sbyin sreg byed do/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' 
[\[1b.3\]]brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug 
[\[1b.4\]]la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 
[\[1b.5\]]'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu 
[\[2a\]]
[\[2a.1\]]sangs rgyas kyi spyan gyis 'jig rten la gzigs te/_su ni dar/_su ni rgud/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang gnod pa dang ldan/_su ni ngan song du 
[\[2a.2\]]gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_
[\[2a.3\]]'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las/_yongs su smin par bya/_su ni dge ba'i rtsa ba rnams yongs su smin zin pa las ye 
[\[2a.4\]]shes kyi mtshon gyis brtol bar bya/_su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras 
[\[2a.5\]]rnams la/_/sangs rgyas dul las yol ba med/_/de nas bcom ldan 'das kyis dgongs pa/_drang srong lnga brgya po rnams gdul ba'i dus la bab bo snyam du dgongs nas/_bcom ldan 'das kyis ci nas drang srong lnga brgya po de dag gis me'i sbyin sreg gi thab 
[\[2a.6\]]de dag thams cad kyi nang du sangs rgyas kyi zhabs kyi rjes mthong la/_de phyin cad me sbar bar mi nus pa de lta bur byin gyis brlabs so/_/de nas de dag 'di snyam du sems te/_rjes 'di'i mthus bdag cag gi me'i thab rnams kyi nang du me sbar mi nus par gyur pa las na/_rjes 
[\[2b\]]
[\[2b.1\]]'di ni dge ba zhig yin pa 'dra ste/_rjes 'di lha chen po'i rjes ma yin grang snyam nas/_drang srong lnga brgya po de dag gis sangs rgyas kyi rjes de dag la bsreg bya phul nas/_sangs rgyas kyi mthus sbyin sreg de dag rang sbar bar gyur te/_me lce tshangs pa'i 'jig rten du thug par song ngo /_/
[\[2b.2\]]de nas drang srong rnams kyis de mthong nas ya mtshan du gyur te/_lha chen pos bdag cag la dgongs so snyam mo/_/de nas bcom ldan 'das kyis de rnams drang ba'i phyir/_rgyal bu rgyal byed kyi tshal la thug pa'i bar du zhabs kyi rjes gcig nas gcig tu byin gyis brlabs so/_/de nas drang 
[\[2b.3\]]srong de dag gis/_me'i sbyin sreg gi drung nas rjes gcig nas gcig tu sprul pa mthong nas de dag 'di snyam du sems te/_lha chen po ni lam 'dir gshegs so snyam nas zhabs kyi rjes gcig nas gcig tu rjes de dag la mchod pa byed cing dong nas/_de dag mthar gyis rgyal bu rgyal 
[\[2b.4\]]byed kyi tshal du zhugs so/_/de'i tshe bcom ldan 'das 'khor brgya phrag du ma'i gung la bzhugs te chos ston to/_/de nas drang srong lnga brgya po de dag gis sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi 
[\[2b.5\]]dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_blo gsal zhing dri ma med pa rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang 
[\[2b.6\]]mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta bu ni/_lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de ltar 
[\[2b.7\]]mthong nas kyang bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'khod do/_/de nas bcom ldan 'das kyis de rnams kyi bsam pa dang /_bag la nyal dang /_khams dang /_shes pa dang /_
[\[3a\]]
[\[3a.1\]]rang bzhin thugs su chud nas/_de dang 'thun pa'i chos bstan te/_de nas drang srong de dag gis stan de nyid la 'khod bzhin du bden pa rtogs pa'i mod la phyir mi 'ong ba'i 'bras bu mngon sum du byas so/_/de dag gis bden pa mthong nas/_stan las langs te bla 
[\[3a.2\]]gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi 
[\[3a.3\]]dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de rnams la lung yang phog ste/_de rnams 
[\[3a.4\]]kyis kyang brtson pa dang bsgrub pa dang /_'bad pas nyon mongs pa thams cad spangs nas/_dgra bcom pa nyid mngon sum du byas te/_de dag dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil 
[\[3a.5\]]du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang /_so so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang /_nye 
[\[3a.6\]]dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la zhus pa/_btsun pa bcom ldan 'das kyis drang srong 'di rnams la zhabs kyi rjes bstan pas drangs te rab tu phyung nas/_g.yung 
[\[3a.7\]]drung gi mthar thug pa grub pa dang /_bde ba'i mya ngan las 'das pa la bkod pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang drang srong lnga brgya po 'di rnams ji ltar zhabs kyi rjes bstan pas drangs te rab tu phyung nas/_tshe 
[\[3b\]]
[\[3b.1\]]gcig tu tshangs par spyod pa spyad du bcug pa de nyon cig dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig 
[\[3b.2\]]rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_der gang gi tshe yang dag par rdzogs pa'i sangs rgyas 'od srung gis cho 'phrul chen po bstan pa de'i tshe des skye 
[\[3b.3\]]bo phyi ma rnams la thugs brtse ba dang /_drang srong lnga brgya po de dag drang ba'i phyir/_rtags su rung ba'i sangs rgyas kyi zhabs kyi rjes byin gyis brlabs so/_/de'i tshe na lho phyogs na dka' thub kyi nags shig na drang srong lnga brgya tsam gnas pa de dag steng gi bar snang las ri spos kyi ngad 
[\[3b.4\]]ldang ba la chas te/_dong ba las de dag ri rab la rdugs pa bzhin du sangs rgyas kyi zhabs kyi rjes rnams kyi steng du rdugs nas de rnams ya mtshan du gyur te/_bdag cag rdzu 'phrul yang ma nyams la/_nam mkha' la yang thogs par gyur to snyam mo/_/de nas de dag la dga' 
[\[3b.5\]]ba'i lhas/_de dag la smras pa/_khyed ni rdzu 'phrul ma nyams mod kyi/_khyed kyi 'og na sangs rgyas kyi zhabs kyi rjes yod la de'i steng du ni brgya byin dang tshangs pa la sogs pas kyang 'gro mi nus so/_/de nas drang srong de rnams zhabs kyi rjes de la shin tu dga' bar gyur te/_dga' bar 
[\[3b.6\]]gyur nas sa la babs te/_zhabs kyi rjes de dag la bkur sti byed pa la zhugs so/_/yang dag par rdzogs pa'i sangs rgyas 'od srung gis de rnams drang ba'i phyir/_drang srong gnas pa la thug pa'i bar du zhabs kyi rjes gcig nas gcig tu byin gyis brlabs nas/_drang srong 
[\[3b.7\]]rnams kyis bsams pa/_rjes 'di dag ni lha chen po'i yin te/_'di ni lam 'dir gshegs so snyam nas/_rjes de thog thag tu drang srong gnas par dong nas/_drang srong lnga brgya po de dag gis thag ring po zhig nas yang dag par rdzogs pa'i sangs rgyas 'od srung mthong ngo /_/
[\[4a\]]
[\[4a.1\]]mthong nas kyang de dag de bzhin gshegs pa dgra bcom pa yang dag par rdzogs pa'i sangs rgyas 'od srung la shin tu dga' bar gyur to/_/dga' bar gyur nas kyang yang dag par rdzogs pa'i sangs rgyas 'od srung ga la ba der dong ste lhags nas zhabs la mgo 
[\[4a.2\]]bos phyag 'tshal te/_bla gos phrag pa gcig tu gzar nas/_yang dag par rdzogs pa'i sangs rgyas 'od srung ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab 
[\[4a.3\]]tu 'byung ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas yang dag par rdzogs pa'i sangs rgyas 'od srung gis de dag rab tu phyung ste/_bsnyen par rdzogs par 
[\[4a.4\]]mdzad nas/_de rnams la lung yang phog ste/_de dag gis der tshe gcig tu tshangs par spyod pa spyad kyang /_gang gis kyang yon tan gyi tshogs ma thob nas/_'chi kar de dag gis smon lam btab pa/_'di ltar bdag cag gis yang dag par rdzogs pa'i sangs rgyas 'od srung gi 
[\[4a.5\]]bstan pa la/_tshe gcig tu tshangs par spyod pa spyad kyang /_gang gis kyang yon tan gyi tshogs ma thob kyi/_yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de/_bdag cag gis mnyes 
[\[4a.6\]]par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig_/ces byas so/_/dge slong dag ji snyam du sems/_de'i tshe drang srong lnga brgya por 
[\[4a.7\]]gyur pa gang yin pa de dag ni/_drang srong lnga brgya po 'di dag kho na yin te/_de dag gis der tshe gcig tu tshangs par spyod pa spyad nas/_'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas 
[\[4b\]]
[\[4b.1\]]bcom ldan 'das de bdag cag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te dgra bcom pa nyid mngon sum du byed par gyur cig ces byas pa des na/_dge slong dag nga yang dag 
[\[4b.2\]]par rdzogs pa'i sangs rgyas 'od srung dang shin tu mnyam pa dang shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'di rnams kyis nga mnyes par byas nas/_mi mnyes par ma byas la/_nga nyid kyi bstan pa la rab tu byung nas nyon mongs pa thams 
[\[4b.3\]]cad spangs te/_dgra bcom pa nyid mngon sum du byas so//_//long ba zhes bya ba ni/_sangs rgyas bcom ldan 'das yul mi thi la na/_lha chen po'i a mra'i tshal na bzhugs te/_de'i tshe yul mi thi la na/_khyim bdag tshogs can zhes bya ba phyug cing nor mang la longs 
[\[4b.4\]]spyod che ba/_rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs te/_de de dang lhan cig tu rtse zhing dga' la dga' mgur spyod par byed do/_/phyi zhig na de'i chung ma la bu chags nas/_de zla ba dgu'am bcu lon 
[\[4b.5\]]pa dang /_bu byad ngan po long ba zhig btsas so/_/de nas khyim bdag des bu de mthong ngo /_/de mthong ma thag tu pha ma gnyis sdug bsngal chen po skyes te/_bdag cag gnyis brgya lam lan cig na bu btsas kyang de 'di 'dra bar gyur na bdag cag gnyis la bu byad ngan po long ba 'di lta bu mi 
[\[4b.6\]]dgos kyis/_phye ma red nam sros na phyir phyung la khyi rnams la sbyin no zhes byas nas/_pha ma gnyis kyis de phyir phyung ste/_lam po cher bor nas/_khyi rnams la byin no/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye 
[\[4b.7\]]shes la mnga' brnyes pa ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam 
[\[5a\]]
[\[5a.1\]]gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste/_nyin 
[\[5a.2\]]mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang nyam nga ba dang /_gnod pa dang ldan/_su ni ngan song du gzhol/_su ni ngan song du 'bab/_
[\[5a.3\]]su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed du 
[\[5a.4\]]gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las/_ye shes kyi mtshon gyis brtol bar bya/_su la ni sangs rgyas byung bas 
[\[5a.5\]]brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs 
[\[5a.6\]]pa/_khye'u 'di lung bstan pa'i dus la bab ste/_khye'u 'di las brten nas/_gdul bar bya ba'i skye bo mang po drang bar bya dgos so snyam du dgongs nas/_bcom ldan 'das kyis ci nas khye'u de khyis za bar mi 'gyur bar byin gyis brlabs so/_/de nas bcom ldan 'das nang par sngar 
[\[5a.7\]]bzhengs nas/_sham thabs dang chos gos gsol te/_lhung bzed bsnams nas/_dge slong gi tshogs kyis zhabs 'bring byas te/_dge slong gi dge 'dun gyis mdun du bdar nas/_yul mi thi lar gshegs te/_bcom ldan 'das khye'u de dang 'dab nye ba zhig tu bzhugs so/_/
[\[5b\]]
[\[5b.1\]]de nas yul mi thi la na gnas pa'i skye bo mang pos/_sangs rgyas bcom ldan 'das mthong ngo /_/mthong nas kyang ya mtshan du gyur te/_sngon gyi dge ba'i rtsa bas bskul nas bcom ldan 'das ga la ba der dong ste lhags so/_/de nas bcom ldan 'das 'di snyam du dgongs te/_ma 
[\[5b.2\]]la bdag gis ci nas khye'u 'dis tshe rabs snga ma dran par 'gyur zhing tshig kyang smra la/_nga dang lhan cig tu gtam zer bar 'gyur ba de lta bu'i ting nge 'dzin la snyoms par 'jug par bya'o snyam du dgongs nas/_bcom ldan 'das kyis de ltar byin gyis brlabs te/_khye'u des sngon gyi tshe rabs dran 
[\[5b.3\]]nas tshig smra zhing bcom ldan 'das dang lhan cig tu gtam zer bar gyur te/_der bcom ldan 'das kyis khye'u de la bka' stsal pa/_khye'u khyod mi sdug pa yin nam/_bcom ldan 'das mi sdug pa lags so/_/khye'u khyod mi sdug pa yin nam/_bde bar gshegs pa mi sdug pa 
[\[5b.4\]]lags so/_/bka' stsal pa/_lus dang ngag dang yid kyis nyes par spyod pa'i las kyi 'bras bu rnam par smin pa mi sdug pa nyams su myong ba yod dam/_gsol pa/_bcom ldan 'das lus dang ngag dang yid kyis nyes par spyod pa'i las kyi 'bras bu rnam par smin pa mi sdug pa nyams su 
[\[5b.5\]]myong ba mchis lags so/_/bka' stsal pa/_khyod kyi mi dge ba'i bshes gnyen su yin/_gsol pa/_rang gi sems lags so/_/de nas de thos ma thag tu skye bo phal po che rnams ya mtshan du gyur te/_sems can 'di lta bu sngon gyi tshe rabs dran la tshig kyang smra zhing /_bcom 
[\[5b.6\]]ldan 'das dang gtam zer ba su zhig gu snyam mo/_/sangs rgyas bcom ldan 'das rnams ni snyan slebs par dka' ba yin te/_de dag gis sangs rgyas bcom ldan 'das la zhu ba'i thugs ma thub nas/_tshe dang ldan pa kun dga' bo la dris pa btsun pa kun dga' bo sems can 'di lta bu 
[\[5b.7\]]sngon gyi tshe rabs kun kyang dran la tshig smra zhing /_bcom ldan 'das dang lhan cig tu gtam zer ba 'di su zhig_/tshe dang ldan pa kun dga' bos smras pa/_sangs rgyas bcom ldan 'das la zhus shig_/de dag gis smras pa/_sangs rgyas bcom ldan 'das rnams ni snyan slebs par 
[\[6a\]]
[\[6a.1\]]dka' bas na/_bdag cag gis sangs rgyas bcom ldan 'das la zhu ba'i thugs mi thub bo/_/kun dga' bos smras pa/_sangs rgyas bcom ldan 'das rnams ni bdag gis kyang snyan slebs par dka' mod kyi khyed la snying brtse ba'i phyir zhu bar bya'o zhes byas nas/_
[\[6a.2\]]tshe dang ldan pa kun dga' bos bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa sems can 'di lta bu sngon gyi tshe rabs dran la tshig smra zhing /_bcom ldan 'das dang 
[\[6a.3\]]bka' mchid bgyid pa su lags/_bcom ldan 'das kyis bka' stsal pa/_kun dga' bo sems can 'di sdig pa byed byed pa yin te/_'dis sdig pa'i las mang po byas so/_/kun dga' bo sngon byung ba 'das pa'i dus na yul mi thi la 'di nyid na/_rgyal po mi sdug pa zhes bya 
[\[6a.4\]]ba rgyal po byed de/_rgyal po de phrag dog can zhig tu gyur nas/_de gang gi tshe btsun mo'i 'khor gyis zhabs 'bring byas nas/_skyed mos tshal gyi sa'am gzhan gang du 'gro bar 'dod pa na/_de'i lam thams cad du mi med par byed de/_skar khung rnams dang sgo rnams kyang yol ba stug 
[\[6a.5\]]pos gcod par byed do/_/brgya la 'ga' zhig gis glo bur du btsun mo'i 'khor mthong na/_des de'i mig 'byin par byed de/_de lta bu'i tshul gyis des sems can mang po'i mig med par byas so/_/de nas phyi zhig na de'i btsun mo'i 'khor gyis zhabs 'bring byas te/_skyed mos tshal gyi 
[\[6a.6\]]nang du song ngo /_/sangs rgyas bcom ldan 'das rnams 'jig rten na mi bzhugs pa de'i tshe/_rang sangs rgyas sdug cing phongs pa rnams la snying brtse ba/_bas mtha'i gnas mal na gnas pa/_'jig rten gyi yon gnas gcig pu bse ru lta bu dag 'jig rten du byung ste/_rang sangs 
[\[6a.7\]]rgyas zhig lam de nas 'ongs pa de/_rgyal po'i zhabs 'bring ba rnams kyis ma tshor nas/_de de'i btsun mo'i 'khor gyi mdun du bab ste/_bud med de dag gis de'i lus mdzes pa dang sems mdzes pa mthong nas de dag dga' bar gyur to/_/dga' bar gyur nas kyang gdong g.yogs phye ste/_
[\[6b\]]
[\[6b.1\]]btud cing phyag byas so/_/de nas rgyal pos kyang de thos te/_thos ma thag tu de phrag dog gi gzhi las khro ba'i kun nas dkris pa chen po skyes te/_de khros nas rgyal po'i zhabs 'bring ba rnams la bka' stsal te/_khyed deng la rab tu byung ba de'i mig gnyis phyung zhig ces bsgo'o/_/de 
[\[6b.2\]]nas de thos ma thag tu/_rgyal po'i zhabs 'bring ba rnams kyis rang sangs rgyas de bzung nas mig gnyis phyung ste/_rang sangs rgyas de yang sngon gyi las myong bar 'gyur ba de mngon sum du gyur pas rdzu ba yang ma dran na/_'phrul pa lta ci smos/_de nas rang sangs rgyas des bsams pa/_
[\[6b.3\]]nyon mongs pa 'di ni mngon par smas shing nyams par gyur te/_'khor ba na 'khor zhing yun ring por sdug bsngal chen po rnyed na mi rung gis/_'di'i ra mda' bya dgos so snyam ste/_steng gi nam mkha' la mngon par 'phags nas 'bar ba dang /_lam mer 'dug pa dang /_char 
[\[6b.4\]]'bebs pa dang /_glog 'gyu ba'i cho 'phrul rnams bstan to/_/so so'i skye bo rnams ni rdzu 'phrul gyis myur du dad par byed de/_rgyal po des sdong po sog les bcad pa bzhin du zhabs la phyag 'tshal te smras pa/_skal pa chen po dang ldan pa mar spyon/_bdag nyes par 
[\[6b.5\]]spyad pa'i 'dam du bying ba'i lag nas drang du gsol zhes byas so/_/bdag nyid chen po de yang gzhi des yongs su mya ngan las 'das nas rgyal po des de'i sku gdung la mchod pa byas te/_smon lam btab pa/_'di ltar bdag gis sems can dag pa 'di lta bu la gnod pa byed du bcug pa'i 
[\[6b.6\]]las 'di'i 'bras bu bdag gis nyams su myong bar ma gyur cig_/'di ltar phyir yang bkur sti byas pa rnams kyi dge ba'i rtsa ba 'dis na/_bdag gang dang gang du skye bar 'gyur ba de dang der/_phyug cing nor mang la longs spyod che ba'i rigs su skye bar shog shig_/'di bas kyang ches khyad par du 'phags 
[\[6b.7\]]pa'i ston pa mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ci snyam du sems/_de'i tshe rgyal po mi sdug 
[\[7a\]]
[\[7a.1\]]par gyur pa gang yin pa de ni/_long ba 'di kho na yin te/_des rang sangs rgyas de'i mig gnyis phyung ba dang /_sems can stong phrag du ma'i mig med par byas pa'i las de'i rnam par smin pas lo brgya phrag du ma dang /_lo stong phrag du mar dmus long 'ba' zhig tu 
[\[7a.2\]]gyur te/_sems can dmyal bar yang 'tshed par gyur to/_/de nas shi 'phos nas kyang tshe rabs lnga brgyar [{]yi dgas [,]yi dwags [}]su skyes te/_der yang 'dis dmus long du gyur pa 'ba' zhig gi sdug bsngal chen po myong bar gyur to/_/[{]yi dgas [,]yi dwags [}]las shi 'phos nas tshe rabs lnga brgyar dud 
[\[7a.3\]]'gror skyes te/_der yang dmus long 'ba' zhig tu gyur to/_/dud 'gro las shi 'phos nas tshe rabs lnga brgyar mir skyes te/_thams cad du dmus long du gyur to/_/de nas dge slong rnams kyis gsol pa/_btsun pa sems can 'di sdug bsngal 'di las nam thar bar 'gyur/_
[\[7a.4\]]bka' stsal pa/_dge slong dag nyan thos dang rang sangs rgyas las 'das pa'i yang dag par rdzogs pa'i sangs rgyas yid bzang zhes bya ba 'jig rten du 'byung bar 'gyur te/_de'i gsung rab la sems can 'di mir skye bar 'gyur te/_dbang po tshang bar 'gyur ro/_/de nas de'i gsung 
[\[7a.5\]]rab la rab tu byung nas nyon mongs pa thams cad spangs te/_dgra bcom pa nyid mngon sum du byed par 'gyur ro/_/de nas dgra bcom pa nyid thob kyang nyal ba'i tshe/_las las skyes pa'i bya rog dag lhags nas mig gnyis 'byin par 'gyur la/_de gzhi des yongs su mya ngan las 
[\[7a.6\]]'da' bar 'gyur te/_der las 'di las thar bar 'gyur ro/_/de nas de thos ma thag tu skye bo phal po che de dag skyo ba chen po skyes te/_nyon mongs pa'i dbang gis 'khor ba na/_sdug bsngal 'di lta bu dag rnyed par 'gyur ro snyam mo/_/de nas bcom ldan 'das kyis de dag yid skyo bar 
[\[7a.7\]]gyur par thugs su chud nas/_de dag dang 'thun pa'i chos bstan te/_des na skye bo mang po de dag gis stan de dag nyid la 'khod bzhin du/_kha cig gis ni dro bar gyur pa bskyed do/_/kha cig gis ni spyi bo dang /_bden pa dang 'thun pa'i bzod pa dang /_'jig rten gyi chos 
[\[7b\]]
[\[7b.1\]]kyi mchog dang /_mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig 
[\[7b.2\]]gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 
[\[7b.3\]]'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol/_chos la 'bab/_dge 
[\[7b.4\]]'dun la bab par gyur to/_/gcer bu pa 'od srung zhes bya ba ni/_gleng gzhi rgyal po'i khab na bzhugs te/_de'i tshe ri khrod cig na bram ze dbul po cig gnas pa de zhing las kyis 'tsho bar byed do/_/de nas phyi zhig na de'i chung ma la bu chags nas/_de zla ba dgu'am/_
[\[7b.5\]]bcu lon pa dang /_bu btsas te de'i btsas ston rgyas par byas nas/_khye'u 'di'i ming ci skad gdags zhes ming 'dogs par byed do/_/khye'u 'di 'od srung gi rigs yin pas na/_khye'u 'di'i ming 'od srung du gdags so zhes zer ro/_/de nas khye'u 'od srung 'o ma dang /_zho dang /_
[\[7b.6\]]mar dang /_zhun mar dang /_mar gyi nying gu rnams kyis bskyed bsrings nas/_de gang gi tshe cher skyes pa de'i tshe/_de pha ma dang lhan cig tu zhing las la 'gro'o/_/de nas des bltas na pha des srog chags stong phrag du ma kha 'dog par byed pa mthong nas/_pha la smras pa/_yab cig 
[\[7b.7\]]khyod kyis srog chags stong phrag du ma gyin da la sdug bsngal bar byed pa 'di lta bu'i 'tsho ba khyod la ci dgos/_phas smras pa/_bu bdag cag gi 'tsho ba ni 'di yin te gzhan med do/_/de nas khye'u des bsams pa/_bdag 'tsho ba 'di lta bu btang la nags khrod du gnas bca'o snyam nas/_
[\[8a\]]
[\[8a.1\]]nges par 'byung bar chas so/_/de nas de gang gi tshe bcom ldan 'das kyis bla na med pa'i ye shes brnyes nas/_mthar gyis gdul bar bya ba rnams kyi don mdzad cing rgyal po'i khab tu gshegs nas/_bcom ldan 'das kyi grags pa kun tu rgyas par gyur to/_/
[\[8a.2\]]de nas bcom ldan 'das bdud rtsi'i char 'bebs shing bdud rtsis 'gro ba rnams tshim par mdzad do/_/khye'u 'od srung gis kyang dge sbyong gau ta ma rgyal po'i khab na bzhugs te/_des ni bdud rtsi'i char 'bebs shing /_bdud rtsis 'gro ba rnams tshim par mdzad do zhes thos nas thos 
[\[8a.3\]]ma thag tu pha ma la gsol te/_yab yum bdag dge sbyong gau ta ma'i thad du tshangs par spyod pa spyad du mchi'o zhes byas nas song ngo /_/de nas rgyal po'i khab tu 'gro zhes byas nas des der gcer bu pa gnyen gyi bu mthong nas des bsam pa/_dge sbyong gau ta ma ni 'di yin no snyam nas/_
[\[8a.4\]]de de'i thad du rab tu byung ngo /_/rab tu byung nas kyang des ltas kyi dpyad lobs nas/_de de la slob dpon gyi mchog tu gyur to/_/de nas de'i ming 'od srung zhes bya ba gang yin pa de med par gyur te/_ming gcer bu pa 'od srung dang rus gcig pa gcer bu pa 'od srung dang rus gcig pa zhes 
[\[8a.5\]]bya bar gyur to/_/phyi zhig na des bdag nyid tshe zad pa'i rtags mthong nas bsams pa/_bdag ni zhag bdun na med par 'gyur ro snyam mo/_/de nas bcom ldan 'das kyi bstan pa la dga' ba'i lhas de la sbran te/_gcer bu pa 'od srung dang rus gcig pa/_mi dgar ma byed 
[\[8a.6\]]cig_/bcom ldan 'das de ni 'chi ba las nges par 'byung bar 'gyur ba'i lam ston pa yin te/_de ni rgyal po'i khab 'di nyid na bzhugs kyis/_de la bsnyen bkur gyis shig_/de ltar byas dang khyod la legs par 'gyur ro zhes byas so/_/de nas de thos ma thag tu gcer 
[\[8a.7\]]bu pa 'od srung dang rus gcig pa rgyal po'i khab nas byung ste/_'od ma'i tshal logs su chas pa las/_lam phyed du de'i blo skyes pa/_dge slong rnams ni ngo tsha shes shing khrel yod pa yin la/_bdag ni gcer bur 'dug pas na/_de dag dang mngon sum du phrad du 'gro mi 
[\[8b\]]
[\[8b.1\]]phod kyis/_bdag re zhig 'od ma'i tshal du mi 'gro bar/_lam phyed 'di nyid du 'dug par bya'o/_/lam phyed 'di nyid du 'dug bzhin du bdag gis dge sbyong gau ta ma la bsnyen bkur bya'o snyam mo/_/sangs rgyas bcom ldan 'das bgrod pa gcig pu'i lam ston pa/_rnam 
[\[8b.2\]]pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun 
[\[8b.3\]]la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum 
[\[8b.4\]]mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang /_nyam nga ba dang /_gnod pa dang ldan/_
[\[8b.5\]]su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang /_thar pa dang /_'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor 
[\[8b.6\]]bdun med pa las/_'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las/_
[\[8b.7\]]ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/
[\[9a\]]
[\[9a.1\]]sangs rgyas dus las yol ba med/_/de nas bcom ldan 'das kyis dgongs pa/_gcer bu pa 'od srung dang rus gcig pa gdul ba'i dus la bab bo snyam du dgongs nas/_'od ma'i tshal nas byung ste/_sa phyogs gang na gcer bu pa 'od srung dang rus gcig 
[\[9a.2\]]pa 'dug pa'i sa phyogs der gshegs nas/_gcer bu pa 'od srung dang rus gcig pas thag ring po zhig nas/_sangs rgyas bcom ldan 'das mthong ngo /_/mthong nas kyang bcom ldan 'das ga la ba der song ste phyin nas/_bcom ldan 'das dang lhan cig tu mngon sum du yang 
[\[9a.3\]]dag par mgu ba dang /_yang dag par dga' bar 'gyur ba'i gtam sna tshogs byas nas/_phyogs gcig tu 'dug go/_/de nas gcer bu pa 'od srung dang rus gcig pas/_bcom ldan 'das la 'di skad ces gsol to/_/kye gau ta ma gal te zhus nas/_zhu ba lung bstan 
[\[9a.4\]]pa'i slad du skabs phye na/_gau ta ma khyod la 'di nyid du/_phyogs 'ga' zhig zhu'o/_/bcom ldan 'das kyis bka' stsal pa/_'od srung re zhig nga rgyal po'i khab tu bsod snyoms la 'gro dgos pas/_khyod kyis zhu ba lung bstan pa'i skabs su ma bab kyis/_kun dga' 
[\[9a.5\]]ra ba'i phyir rol du shog shig dang der khyod kyi zhu ba lung bstan pa'i skabs su bab bo/_/gsol pa/_kye ma gau ta ma gal te bdag kyang gzhan du 'gyur srid la/_yang na gau ta ma gzhan du 'gyur yang srid do/_/de bzhin du lan gnyis lan gsum du/_gcer bu pa 'od srung dang 
[\[9a.6\]]rus gcig pas gsol pa/_gal te zhus nas zhu ba lung bstan pa'i slad du skabs phye na/_gau ta ma khyod la 'di nyid du phyogs 'ga' zhig zhu'o/_/de nas lan gnyis lan gsum gyi bar du/_bcom ldan 'das kyis gcer bu pa 'od srung dang rus gcig pa la 'di skad ces bka' 
[\[9a.7\]]stsal to/_/'od srung re zhig nga rgyal po'i khab tu bsod snyoms la 'gro dgos pas/_khyod kyis zhu ba lung bstan pa'i skabs su ma bab kyis/_kun dga' ra ba'i phyi rol du shog shig dang /_der khyod kyi zhu ba lung bstan pa'i skabs su bab bo/_/gsol pa/_kye gau ta ma gal te 
[\[9b\]]
[\[9b.1\]]zhus nas/_zhu ba lung bstan pa'i slad du skabs phye na/_gau ta ma khyod la 'di nyid du phyogs 'ga' zhig zhu'o/_/bcom ldan 'das kyis bka' stsal pa/_'od srung khyod don 'di nyid lan gnyis lan gsum gyi bar du nges par gleng bar byed na ni/_'od srung khyod ci dang ci 
[\[9b.2\]]'dod pa zhus shig_/gsol pa/_gau ta ma ci lags/_sdug bsngal rang gis bgyis sam/_bka' stsal pa/_'od srung sdug bsngal rang gis byas so zhes ngas ma bshad do/_/kye gau ta ma ci lags/_sdug bsngal gzhan gyis bgyis sam/_'od srung sdug bsngal 
[\[9b.3\]]gzhan gyis byas zhes bya ba de ni ngas lung ma bstan to/_/kye gau ta ma ci lags/_sdug bsngal rang gis kyang bgyis la gzhan gyis kyang bgyis pa lags sam/_'od srung sdug bsngal rang gis kyang byas pa dang gzhan gyis kyang byas zhes bya ba de yang ngas lung ma bstan 
[\[9b.4\]]to/_/kye gau ta ma ci lags/_sdug bsngal rang gis ma bgyis pa dang /_gzhan gyis ma bgyis pa dang /_rgyu las byung ba yang ma lags sam/_'od srung 'di yang ngas lung ma bstan to/_/gau ta ma ci lags/_sdug bsngal bdag gis bgyis pa dang gzhan gyis 
[\[9b.5\]]bgyis pa dang /_rgyu las byung ba yang ma lags/_zhes bgyis pa yang lung ma bstan to zhes gsung ngam/_'od srung sdug bsngal rang gis byas pa dang /_gzhan gyis byas pa dang /_rgyu las byung ba yang ma yin nam/_zhes 'dri na/_lung ma bstan to zhes nga zer ro/_/kye gau 
[\[9b.6\]]ta ma ci lags/_sdug bsngal ma mchis pa kho na lags sam/_'od srung sdug bsngal ni ye med pa ma yin te/_yod pa kho na yin no/_/kye gau ta ma sdug bsngal rang gis bgyis pa lags na/_ci nas bdag gis sdug bsngal shes par 'gyur ba dang mthong bar 'gyur ba de lta 
[\[9b.7\]]bu'i chos bcom ldan 'das kyis bdag la bstan par smon to/_/'od srung gang gi tshe/_tshor ba yang de nyid yin la/_myong ba yang de nyid yin na ni/_de lta na sdug bsngal rang gis byas pa yin par 'gyur na/_'od srung nga ni de skad mi zer ro/_/'od srung gang gi tshor ba yang 
[\[10a\]]
[\[10a.1\]]gzhan yin la myong ba yang gzhan yin na ni/_de lta na sdug bsngal gzhan gyis byas pa yin par 'gyur na/_'od srung nga ni de skad mi zer ro/_/'od srung gang gi tshe tshor ba yang de nyid yin la/_myong ba yang de nyid yin pa dang /_gang gi tshe tshor ba yang 
[\[10a.2\]]gzhan yin la/_myong ba yang gzhan yin na ni/_de lta na sdug bsngal rang gis byas pa yang yin la/_gzhan gyis byas pa yang yin par 'gyur na/_'od srung nga ni de skad mi zer ro/_/'od srung gang gi tshe sdug bsngal rkyen rnams med par 'gyur na ni/_de lta na sdug 
[\[10a.3\]]bsngal rang gis byas pa dang /_gzhan gyis byas pa dang /_rgyu las byung ba yang ma yin par 'gyur na/_'od srung nga ni de skad mi zer ro/_/de bzhin gshegs pa ni mtha' de gnyis la mi brten par/_dbu ma'i lam gyi chos ston cing 'di lta ste/_'di yod na 'di 
[\[10a.4\]]'byung la/_'di skyes pas 'di skye bar 'gyur te/_'di lta ste/_ma rig pa'i rkyen gyis 'du byed rnams 'byung /_'du byed kyi rkyen gyis rnam par shes pa 'byung /_rnam par shes pa'i rkyen gyis ming dang gzugs 'byung /_ming dang gzugs kyi rkyen gyis skye mched drug 
[\[10a.5\]]'byung /_skye mched drug gi rkyen gyis reg pa 'byung /_reg pa'i rkyen gyis tshor ba 'byung /_tshor ba'i rkyen gyis sred pa 'byung /_sred pa'i rkyen gyis len pa 'byung /_len pa'i rkyen gyis srid pa 'byung /_srid pa'i rkyen gyis skye ba 'byung /_skye ba'i rkyen gyis rga shi dang /_mya ngan 
[\[10a.6\]]dang smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'ba' zhig po 'di 'byung bar 'gyur ro/_/'di lta ste/_'di med na 'di mi 'byung la/_'di 'gags pas 'di 
[\[10a.7\]]'gag par 'gyur te/_'di lta ste/_ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 
[\[10b\]]
[\[10b.1\]]'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_
[\[10b.2\]]mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag par 'gyur ro/_/de ltar na sdug bsngal gyi phung po chen po 'ba' zhig po 'di 'gag par 'gyur ro/_/chos kyi rnam grangs 'di bshad pa na/_gcer bu pa 'od 
[\[10b.3\]]srung dang rus gcig pa/_chos rnams la chos kyi mig rdul med cing /_dri ma dang bral ba skyes so/_/de nas gcer bu pa 'od srung dang rus gcig pas chos mthong /_chos rnyed chos rtogs/_chos kyi gting slebs/_som nyi las brgal the tsom las brgal te/_gzhan 
[\[10b.4\]]gyi dring mi 'jog cing gzhan gyis bkri ba med la/_ston pas bstan pa'i chos rnams la/_mi 'jigs pa thob nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag ni mngon par 'phags 
[\[10b.5\]]lags so/_/mngon par zhugs pa lags so/_btsun pa bdag bcom ldan 'das la skyabs su mchis pa dang /_chos la skyabs su mchis pa dang /_dge 'dun la skyabs su mchis pa lags te/_bdag dge bsnyen lags par gzung du gsol/_bdag 
[\[10b.6\]]mngon par dad par gyur te/_deng slan cad snying thag pa nas skyabs su mchis pa lags so zhes gsol nas/_de ltar gcer bu pa 'od srung dang rus gcig pa/_bcom ldan 'das kyis gsungs pa la mngon par bstod cing /_rjes su yi rangs nas/_bcom ldan 
[\[10b.7\]]'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de nas gcer bu pa 'od srung dang rus gcig pa/_bcom ldan 'das kyi thad nas song nas/_ring por ma lon par ba drus ma zhig gis brdungs te bsad nas/_de 'chi kar dbang 
[\[11a\]]
[\[11a.1\]]po rnams dang zhing bzhin gyi mdog yongs su dag la/_pags pa'i mdog dkar por 'dug go/_/de nas dge slong mang po dag snga dro sham thabs dang /_chos gos gyon nas/_lhung bzed thogs te/_rgyal po'i khab tu bsod snyoms la dong nas/_
[\[11a.2\]]dge slong mang po rgyal po'i khab tu bsod snyoms la rgyu ba na/_gcer bu pa 'od srung dang rus gcig pas/_lam phyed de nyid du bcom ldan 'das la zhu ba zhus te/_de bcom ldan 'das kyi thad nas song nas ring po ma lon par ba drus mas brdungs te bsad nas/_de 'chi kar 
[\[11a.3\]]dbang po rnams dang zhing bzhin gyi mdog kyang yongs su dag la/_pags pa'i mdog dkar por 'dug go zhes thos so/_/thos nas kyang rgyal po'i khab nas bsod snyoms blangs nas/_zas zos te phyis bsod snyoms blang ba spangs nas/_lhung bzed dang chos gos 
[\[11a.4\]]bzhag ste/_rkang pa bkrus nas/_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/phyogs gcig tu 'khod nas/_dge slong mang pos bcom ldan 'das la 'di skad 
[\[11a.5\]]ces gsol to/_/btsun pa 'di na bdag cag dge slong mang po snga dro sham thabs dang /_chos gos gyon te/_lhung bzed thogs nas/_rgyal po'i khab tu bsod snyoms la mchis pa na/_btsun pa bdag cag dge slong mang po rgyal po'i khab tu bsod snyoms la rgyu ba rnams 
[\[11a.6\]]kyis gcer bu pa 'od srung dang rus gcig pas shul phyed de nyid du/_bcom ldan 'das la zhu ba zhus nas/_bcom ldan 'das kyi thad nas song nas ring po ma lon par ba drus mas brdungs te bkum nas de 'gum kar dbang po rnams dang zhing bzhin gyi mdog yongs su dag la/_
[\[11a.7\]]pags pa'i mdog dkar por mchis so zhes thos lags na/_btsun pa de'i 'gro ba ni gang lags/_skye ba'i gnas ni gang lags/_'chi ba'i gnas ni gang lags/_bka' stsal pa/_dge slong dag rigs kyi bu de ni nor du gyur pa yin te/_des nga'i chos kyi 
[\[11b\]]
[\[11b.1\]]rjes su 'thun pa'i chos mngon par rtogs pas na/_des ni nga la gnod pa ma byas kyis/_dge slong dag rigs kyi bu des ni 'di lta ste/_chos la lhag par bya ba byas nas/_mya ngan las 'das kyis/_de'i rus bu la rus bu'i mchod pa gyis shig ces bka' stsal te/_der 
[\[11b.2\]]bcom ldan 'das kyis gcer bu pa 'od srung dang rus gcig pa mchog tu gyur par lung bstan nas/_rgyal po'i khab der lha rnams kyis gcer bu pa 'od srung dang rus gcig pa yongs su mya ngan las 'das so zhes bsgrags so/_/de nas de thos ma thag tu gzhan mu stegs pa 
[\[11b.3\]]rnams kyis/_ras kyi ba dan bsgrengs te/_lam po che dang srang dang /_bzhi mdo dang /_sum mdo rnams su bsgrags te/_dge sbyong gau ta ma na re nga'i chos 'dul ba 'ba' zhig la mthar thug pa yod kyis/_gzhan la med do zhe na/_nged kyi tshangs pa mtshungs par spyod 
[\[11b.4\]]pa 'di yang yongs su mya ngan las 'das so zhes smras nas/_/de dag de'i thad du dong ste/_'di'i rus bu la mchod pa bya'o snyam mo/_/dge slong dag kyang de'i thad du dong ste/_'di'i rus bu la mchod pa bya'o snyam mo/_/de nas der mu stegs pa kun tu rgyu ba rnams na re 'di ni 
[\[11b.5\]]bdag cag gi tshangs pa mtshungs par spyod pa yin gyis/_bdag cag gis 'di'i rus bu la mchod pa bya'o zhes zer ro/_/dge slong dag na re yang 'di ni bdag cag gi tshangs pa mtshungs par spyod pa yin gyis/_bdag cag gis 'di'i rus bu la mchod pa bya'o zhes zer ro/_/
[\[11b.6\]]de nas gzhan mu stegs pa kun tu rgyu ba dag na re/_bdag cag gis dbang po ni lha gang dag gis rgyal po'i khab 'dir bsgrags pa yin no zhes zer ro/_/dge slong dag na re yang 'di su'i tshangs pa mtshungs par spyod pa yin pa/_lha de dag nyid la dri bar bya'o zhes zer ro/_/
[\[11b.7\]]de nas de thos ma thag tu gzhan mu stegs pa kun tu rgyu ba de dag gis/_lha de dag nyid la gsol ba btab ste/_'di su'i tshangs pa mtshungs par spyod pa yin pa dang /_su'i ma yin pa de lha rnams gsungs shig ces byas so/_/de nas chos rtogs pa'i lha rnams na re/_'di 
[\[12a\]]
[\[12a.1\]]ni dge slong rnams kyi tshangs pa mtshungs par spyod pa yin te/_'dis bcom ldan 'das las chos rtogs nas/_des na 'di bar ma dor yongs su mya ngan las 'das par gyur to/_/zhes zer ro/_/de nas de thos ma thag tu gzhan mu stegs pa kun tu rgyu rnams 
[\[12a.2\]]skyengs nas sa phyogs de nas dong ngo /_/de nas dge slong rnams kyis de'i rus bu rnams la rus bu'i mchod pa byas te/_'od ma'i tshal du dong nas bcom ldan 'das la zhus pa/_btsun pa gcer bu pa 'od srung dang rus gcig pa 'di las ci bgyis na/_las de'i rnam par smin pas/_
[\[12a.3\]]ba drus mas brdungs te bkum lags/_bcom ldan 'das kyis bka' stsal pa/_dge slong dag 'di nyid kyis las de lta bu byas shing bstsags te/_'di sngon gyi gtam rgyud ni pus ka ra sa ra'i gtam rgyud las 'byung ba bzhin du/_ming po bzhis sring mo bzhi bsad pa'i bar du 
[\[12a.4\]]rgyas par brjod par bya'o/_/gsol pa/_btsun pa gcer bu pa 'od srung dang rus gcig pas las ci bgyis na/_las de'i rnam par smin pas 'dis bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_smon 
[\[12a.5\]]lam gyi dbang las gyur to/_/gsol pa btsun pa/_'dis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs 
[\[12a.6\]]pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i grags pa kun tu 
[\[12a.7\]]rgyas par gyur to/_/de nas yang dag par rdzogs pa'i sangs rgyas 'od srung gis bA rA Na sIr gnas bcas te/_bdud rtsi'i char 'bebs shing bdud rtsis 'gro ba rnams tshim par mdzad do/_/de'i tshe yul de na bram ze'i khye'u zhig gnas pa des kyang /_bA rA Na sI na/_yang dag 
[\[12b\]]
[\[12b.1\]]par rdzogs pa'i sangs rgyas 'od srung zhes bya ba bdud rtsi'i char 'bebs te/_bdud rtsis 'gro ba rnams tshim par mdzad do zhes thos so/_/thos nas kyang yul drang srong smra bar song nas/_yang dag par rdzogs pa'i sangs rgyas 'od srung de ga la bzhugs pa der song ste phyin 
[\[12b.2\]]nas/_yang dag par rdzogs pa'i sangs rgyas 'od srung gi zhabs la mgo bos phyag 'tshal nas/_chos mnyan pa'i phyir spyan sngar 'dug go/_/de nas yang dag par rdzogs pa'i sangs rgyas 'od srung gis de dang 'thun pa'i chos bstan te/_des yang dag par rdzogs pa'i sangs rgyas 
[\[12b.3\]]'od srung las chos thos nas skyabs su 'gro ba dang /_bslab pa'i gzhi rnams blangs nas song ngo /_/de nas des tshe gcig tu sbyin pa dag byin zhing /_bsod nams dag byas te/_skyabs su 'gro ba dang /_bslab pa'i gzhi rnams bsrung nas/_'chi kar smon lam btab 
[\[12b.4\]]pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu skyabs su 'gro ba dang /_bslab pa'i gzhi rnams bsrungs kyang /_yon tan gyi tshogs ci yang ma thob kyis yang dag par rdzogs pa'i sangs rgyas 'od srung gis bram ze'i khye'u 
[\[12b.5\]]bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe bram zer gyur pa gang yin pa de ni gcer bu pa 'od srung dang rus gcig pa 'di kho na 
[\[12b.6\]]yin te/_des der sbyin pa dag byin zhing /_bsod nams dag byas nas tshe gcig tu skyabs su 'gro ba dang /_bslab pa'i gzhi rnams bsrung nas/_'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang 
[\[12b.7\]]yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa 
[\[13a\]]
[\[13a.1\]]mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas so//_//las brgya tham pa/_bam po nyi shu brgyad pa/_'od srung gtso bo zhes bya ba ni/_gleng gzhi mnyan du yod pa na 
[\[13a.2\]]bzhugs te/_de'i tshe ri sul zhig na drang srong 'khor khri nyis stong yod pa zhig gnas te/_drang srong de yang bstan bcos thams cad kyi mthar phyin pa/_rdzu 'phrul che zhing mthu che ba zhig ste/_des bram ze khri nyis stong po de dag bsam gtan bzhi dang /_mngon par shes pa lnga la 
[\[13a.3\]]bkod do/_/de nas gang gi tshe bcom ldan 'das kyis/_mtsho chen po ma dros pa'i nang du las kyi rnam par smin pa lung bstan nas/_mtsho de nyid kyi nang nas 'khor lnga brgya dang /_nam mkha' las rgyal bu rgyal byed kyi tshal du gshegs so/_/drang srong de 'khor dang bcas pas 
[\[13a.4\]]kyang bcom ldan 'das mtsho de nyid kyi nang nas nam mkha' la gshegs pa mthong ngo /_/mthong ma thag tu bcom ldan 'das la dga' bar gyur nas/_thams cad bor te/_bcom ldan 'das kyi phyi bzhin 'brang zhing /_de dag rgyal bu rgyal byed kyi tshal du zhugs nas/_bcom ldan 
[\[13a.5\]]'das ga la bzhugs pa der dong ste lhags nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'khod do/_/de nas bcom ldan 'das kyis drang srong khri nyis stong po de rnams kyi bsam pa dang /_bag la nyal dang /_khams dang 
[\[13a.6\]]shes pa dang /_rang bzhin thugs su chud nas/_de dang 'thun pa'i chos bstan te/_des na drang srong khri nyis stong po de rnams kyis stan de dag nyid la 'khod bzhin du bden pa rtogs pa'i mod la phyir mi 'ong ba'i 'bras bu mngon sum du byas so/_/drang srong gtso bo des ni thos 
[\[13a.7\]]pas rgyags shing dregs pas ci yang ma thob bo/_/de nas drang srong khri nyis stong po de rnams stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/
[\[13b\]]
[\[13b.1\]]btsun pa bdag cag legs pa gsungs pa'i chos 'dul ba la rab tu byung ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis drang srong 
[\[13b.2\]]khri nyis stong po de dag la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de rnams la lung yang phog ste/_de rnams kyis kyang brtson pa dang /_bsgrub pa dang /_'bad pas nyon mongs pa thams cad spangs te/_dgra bcom pa 
[\[13b.3\]]nyid mngon sum du byas so/_/drang srong gtso bo de ni rab tu byung yang ci yang ma thob bo/_/de nas des de thos nas 'bad pa la zhugs te/_des ring po ma lon par sde snod gsum lobs nas/_rig pa dang grol ba'i spobs pa dang ldan pa'i chos smra bar gyur to/_/de nas phyi zhig na de'i blo skyes pa/_
[\[13b.4\]]bdag gis sems can stong phrag du ma dag la chos ston la bdag nyid ni chos ston par mi 'dod de/_bdag gi grogs po 'di dag thams cad kyis dgra bcom pa nyid thob la bdag gis ni de thos nas ci bya gtol med par gyur te/_khyad par ci yang ma thob kyis/_bdag gis mnyan pa 
[\[13b.5\]]dang /_bsam gtan btang la re zhig bsgrim par bya'o snyam nas/_des thos pa de nyid sems pa dang /_'jal ba dang nye bar brtags pas/_nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams gsum pa'i 'dod 
[\[13b.6\]]chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang /_so so yang dag 
[\[13b.7\]]par rig pa thob pa srid pa'i rnyed pa dang /_chags pa dang /_bkur sti la mi lta ba/_dbang po dang /_nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la gsol 
[\[14a\]]
[\[14a.1\]]pa/_btsun pa drang srong de thos pa'i rgyags pas dregs nas ci yang ma thob la/_slad kyis thos pa de nyid sems pa dang /_'jal ba dang /_nye bar brtags pas/_nyon mongs pa thams cad spangs nas/_dgra bcom pa nyid mngon sum du bgyis pa la 
[\[14a.2\]]gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'dis sems pa dang 'jal ba dang /_brtags pas bsam gtan bzhi dang mngon par shes pa lnga ci ltar bskyed pa de nyon cig_/dge slong dag sngon byung ba 
[\[14a.3\]]'das pa'i dus na/_ri khrod cig na bram ze 'od srung gtso bo zhes bya ba zhig gnas te/_phyi zhig na de rtsa ba dang /_'bras bu dag gi don la ri'i sul zhig tu song ba las/_des der drang srong khri nyis stong mthong nas/_mthong ma thag tu de dag la shin tu dga' bar 
[\[14a.4\]]gyur nas/_des bsams pa/_bdag ni khyim gyi chos la gnas la/_'di rnams ni khyim gyi gnas nas nges par byung ba las na/_'di rnams ni 'khor ba las grol ba yin gor ma chag gis ma la bdag kyang 'di kho na'i thad du rab tu 'byung bar bya'o snyam nas/_
[\[14a.5\]]des thams cad bor te/_drang srong de dag gi thad du rab tu byung ste/_de der song nas bstan bcos thams cad khong du chud par gyur to/_/de nas phyi zhig na drang srong gtso bo de shi nas/_bram ze'i khye'u khri nyis stong po de rnams drang srong de shi ba'i phyir/_shin tu mya ngan byed 
[\[14a.6\]]cing sdug bsngal la smre sngags 'don par byed do/_/de nas 'od srung gtso bo des de dag la smras pa/_bram ze'i khye'u dag ha cang mya ngan ma byed cig_/sdug bsngal bar ma byed cig_/smre sngags 'don par ma byed cig dang /_ngas khyod kyi dgos pa thams cad sbyar bar 
[\[14a.7\]]bya'o zhes byas nas/_des bram ze'i khye'u khri nyis stong po de dag thams cad bsdus te/_de dag la yid la byed pa'i lung yang phog nas/_de dag thams cad kyis kyang bsam gtan bzhi dang /_mngon par shes pa lnga bskyed do/_/de nas phyi zhig na 'od srung gtso bos 
[\[14b\]]
[\[14b.1\]]bsams pa bdag gi slob ma 'di rnams kyis ni bdag gi yid la byed pas chos 'di lta bu rtogs par gyur la/_bdag ni thos pa'i rgyags pas dregs pas ci yang ma thob na/_bdag la thos pa 'di ci dgos snyam nas/_des kyang sems pa dang /_'jal ba dang /_
[\[14b.2\]]nye bar brtags pas/_bsam gtan bzhi dang /_mngon par shes pa lnga bskyed do/_/dge slong dag ji snyam du sems/_de'i tshe 'od srung gtso bor gyur pa gang yin pa de ni/_drang srong 'di kho na yin te/_de'i tshe yang 'di thos pa'i rgyags pas dregs pas ci yang 
[\[14b.3\]]ma thob la/_phyis thos pa de nyid sems pa dang 'jal bas nye bar brtags pas/_bsam gtan bzhi dang /_mngon par shes pa lnga bskyed do/_/da ltar yang 'di thos pa'i rgyags pas dregs pas sngar ci yang ma thob pa las/_phyis thos pa de nyid sems pa dang /_
[\[14b.4\]]'jal ba dang /_nye bar brtags pas/_nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la zhus pa/_btsun pa drang srong 'khor dang bcas pa 'di rnams kyis las ci 
[\[14b.5\]]bgyis na/_las de'i rnam par smin pas/_'di rnams kyis bcom ldan 'das mnyes par bgyis te/_mi mnyes par ma bgyis la/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon du bgyis 
[\[14b.6\]]lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_btsun pa 'di rnams kyis smon lam gang du btab lags/_bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye 
[\[14b.7\]]dgu'i tshe lo bzhi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 
[\[15a\]]
[\[15a.1\]]'das 'khor ba 'jig ces bya ba 'jig rten du byung ste/_gang gi tshe de sangs rgyas kyi phrin las thams cad mdzad nas/_phung po lhag ma med pa'i mya ngan las 'das pa'i dbyings su yongs su mya ngan las 'das nas/_rgyal po mdzes ldan gyis 
[\[15a.2\]]de'i sku gdung la mchod pa byas te/_sku gdung gi mchod rten brtsigs nas/_mchod rten de la mchod pa chen po byas te/_mchod rten gyi dus ston gyi lugs btod do/_/de nas phyi zhig na mchod rten de'i mchod rten gyi dus ston la bab pa na/_rgyal po mdzes ldan gyi khams su 
[\[15a.3\]]gtogs pa/_ri khrod kyi rgyal po 'khor khri nyis stong dang ldan pa zhig gis kyang /_mchod pa'i las la brtson par byas nas/_smon lam btab pa/_dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su 
[\[15a.4\]]skye bar shog shig_/ston pa 'di dang 'dra ba'i bstan pa la rab tu byung nas/_nyon mongs pa thams cad spangs nas/_dgra bcom pa nyid mngon sum du byed par gyur cig ces byas so/_/de nas zhabs 'bring ba rnams kyis de mthong nas dris pa/_lha gcig gis smon 
[\[15a.5\]]lam ci btab lags/_de nas rgyal pos kyang de dag la rgyas par bsnyad do/_/de nas zhabs 'bring ba rnams kyis smras pa/_bdag cag gis kyang lha gcig las brten te/_ston pa 'di 'dra ba mnyes par byed par gyur cig_/mi mnyes par byed par ma gyur 
[\[15a.6\]]cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe ri khrod kyi rgyal por gyur pa gang yin pa de ni drang srong 'di kho na yin no/_/de'i 
[\[15a.7\]]tshe 'khor khri nyis stong por gyur pa gang yin pa de dag ni/_bram ze khri nyis stong po 'di dag kho na yin te/_der mchod rten de la bkur sti byas nas/_smon lam btab pa'i las de'i rnam par smin pas/_gang dang gang du skyes pa de dang der phyug cing nor mang la longs spyod 
[\[15b\]]
[\[15b.1\]]che ba'i rigs su skyes nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so/_/drang srong khri nyis stong po 'di rnams kyis kyang /_
[\[15b.2\]]de nyid la brten nas/_'di rnams kyis nga mnyes par byas te/_mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so/_/gzhan yang yang dag par rdzogs pa'i sangs rgyas 
[\[15b.3\]]'od srung gi gsung rab la 'di dag thams cad rab tu byung ste/_der 'di dag thams cad kyis tshe gcig tu tshangs par spyod pa spyad de/_dbang po rnams yongs su smin par byas pa des na/_da ltar rnam par grol bar gyur to//_//glang chen gnas zhes bya ba ni 
[\[15b.4\]]gleng gzhi rgyal po'i khab na bzhugs te/_de'i tshe rgyal po'i khab kyi rgyal po gzugs can snying po'i glang po che'i bla/_glang chen snying po zhes bya ba/_phyug cing nor mang la longs spyod che ba/_yongs su 'dzin pa mang ba/_rnam thos kyi bu'i nor dang mnyam pa/_rnam thos 
[\[15b.5\]]kyi bu'i nor dang 'gran pa zhig gnas pa des/_thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/de nas phyi zhig na de'i chung ma la bu chags nas/_de zla ba dgu'am bcu lon pa dang /_bu gzugs bzang zhing 
[\[15b.6\]]blta na sdug la mdzes pa zhig btsas te/_de'i btsas ston rgyas par byas nas/_khye'u 'di'i ming ci skad gdags zhes ming 'dogs par byed de/_khye'u 'di rgyu skar nag pa las skyes la/_gcig tu na glang po che'i bla glang chen snying po'i bu yin pas na/_khye'u 'di'i ming 
[\[15b.7\]]nag pa glang chen gnas zhes gdags so zhes zer ro/_/de nas khye'u nag pa glang chen gnas/_'o ma dang /_zho dang /_mar dang /_zhun mar dang /_mar gyi nying gus bskyed bsrings nas/_de gang gi tshe cher skyes pa de'i tshe/_khye'u de yi ge slob tu bcug ste/_rgyal rigs 
[\[16a\]]
[\[16a.1\]]spyi bo nas dbang bskur ba'i rgyal po rnams kyi bzo'i gnas dang /_las kyi gnas tha dad pa 'di lta ste/_glang po che bzhon pa dang /_rta bzhon pa dang /_mtshon cha bcang ba dang /_'phong dang /_mdun du bsnur ba dang /_phyir bsnur ba dang /_
[\[16a.2\]]g.yul las thar bar bya ba dang /_lcags kyus gzung ba dang /_zhags pas gzung ba dang /_mda' bo che 'phangs pa dang /_rdo rje rtse gcig pa 'phangs pa dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang lag 
[\[16a.3\]]pas gzung ba dang /_rkang pa'i stabs dang /_mgo bo bskyab pa dang /_rgyang mar 'phog pa dang /_sgra grags par 'phog pa dang /_gnad du 'phog pa dang /_gdon mi za bar 'phog par bya ba dang /_tshabs cher gtang ba rnams kyang bslabs nas/_gnas lnga la byang bar 
[\[16a.4\]]gyur to/_/de nas phyi zhig na de'i pha ma gnyis shi nas/_de rgyal po gzugs can snying pos glang po che'i blar bskos te/_pha'i las thabs de nyid byin to/_/de nas des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/
[\[16a.5\]]de nas phyi zhig na des bcom ldan 'das kyi bstan pa la dad pa rnyed nas/_skyabs su 'gro ba dang /_bslab pa'i gzhi rnams blangs te/_des sbyin pa dag byin zhing bsod nams dag byas nas/_bcom ldan 'das kyi bstan pa la rab tu byung ngo /_/de rab tu byung nas sde snod 
[\[16a.6\]]gsum bslabs te/_rig pa dang grol ba'i spobs pa dang ldan pa'i chos smra bar gyur to/_/de nas phyi zhig na des bsams pa/_bdag gis thos pa'i sgo nas bya ba gang yin pa de dag ni byas zin gyis/_da phyin cad ni bdag gis yid la byed pa la 'bad par bya'o snyam du 
[\[16a.7\]]bsams te/_/des yid la byed pa bzung nas/_srod dang tho rangs mi nyal ba nyams su blangs te gnas pas/_'du shes med 'du shes med min gyi bsam gtan gyi bar du bskyed nas/_des slob ma lnga brgya bsdus te/_'khor dang ldan par gyur to/_/de nas 
[\[16b\]]
[\[16b.1\]]phyi zhig na de 'khor dang bcas pa ljongs rgyu zhing dong ste/_de mthar gyis spyod yul du rgyu ba las slar log nas/_blon po rnams kyis rgyal po gzugs can snying po la de rab tu byung ngo zhes gsol te/_lha gcig nag pa glang chen gnas ni rab tu byung la/_de yang bu ma mchis 
[\[16b.2\]]te/_bu ma mchis pas na de ci bdog pa thams cad lha gcig mnga' lags so zhes byas so/_/de nas rgyal pos smras pa/_nga ni shi ba'i nor dbang du zad kyis/_gson po'i ni mi dbang ste/_rigs kyi bu de yang da dung gson por 'dug la drang srong rnams ni phyir yang 'bab 
[\[16b.3\]]cing /_khyim na gnas par 'gyur yang srid do zhes byas nas/_rgyal pos de'i khyim nas ci yang ma bzhes so/_/de nas phyi zhig na de'i chung mas nag pa glang chen gnas 'khor lnga brgya dang bcas pa/_rgyal po'i khab tu lhags so zhes thos so/_/thos nas kyang de 'khor 
[\[16b.4\]]dang bcas pa spyan drangs te khyim du zan byin no/_/de nas de'i chung mas bsams pa/_ci 'di bya ba byas pa yin nam/_'on te so so'i skye bo yin zhig gu_/gal te so so'i skye bo yin ni 'di drang ba'i thabs shig bya'o snyam nas/_des de zan za ba'i tshe khang thog nas zangs 
[\[16b.5\]]gzhong gcig de'i mdun du bor nas/_de de'i sgras skrag par gyur la/_gcig tu na zan za ba'i tshe/_des zangs gzhong de la gris brud pa ltar yang byed de/_des de mthong nas bsams pa/_'di ni dgra bcom pa ma yin te/_'di ni so so'i skye bo yin pas bdag 
[\[16b.6\]]gis 'di drang nus so snyam nas/_rkang pa la phyag 'tshal te smras pa/_jo bo mi bzhugs pas bdag cag gi longs spyod 'di dag dmas par gyur te/_de bas na jo bos nga yang 'khor brgya lnga bcu dang khyim 'dir bshos gsol bar ci gnang zhes byas so/_/de nas nag 
[\[16b.7\]]pa glang chen gnas kyis chung ma la cang mi zer bar khas blangs nas/_des phyi de nyin de'i 'khor brgya lnga bcu dang /_zan byin nas yang phyi de nyin par 'khor brgya dang zan la bos so/_/de bzhin du mthar gyis bud med des 'khor je nyung je nyung du phris nas/_tha ma'i nyin par 
[\[17a\]]
[\[17a.1\]]gcig pu zan la bos te/_des zan byin nas de drang ba'i phyir phongs pa'i tshig smra zhing /_jo bo mi bzhugs pas 'di ltar bran rnams kyis kyang brnyas so zhes zer ro/_/des snga nas khol po khye'u zhig la bsgo ste/_gang gi tshe nga chos nyan cing 'dug pa 
[\[17a.2\]]de'i tshe/_khyod kyis nga lan gsum gyi bar du dgug pa thong la/_nga'i gan du shog cig ces spring shig de nas khyod kyi thad du 'ongs pa dang /_de'i 'og tu khyod kyis nga'i co to nas zung la/_jo bo'i mdun du rdegs shig ces byas te bzhag go/_/de nas khol po'i khye'u des kyang 
[\[17a.3\]]de kho na bzhin du byas nas/_bud med des smras pa/_jo bo da gzigs/_khyod nyid kyi mdun du yang bdag 'di kho na lta zhing mchis so zhes byas so/_/de nas de thos ma thag tu nag pa glang chen gnas khro ba'i kun tu dkris pa chen po skyes nas/_de khros pas chung mas snga nas 
[\[17a.4\]]mal du ral gri bzhag pa de blangs nas/_shubs nas phyung ste khye'u de'i steng du brgyugs nas/_chung mas rkang pa la phyag byas te smras pa/_jo bo re zhig gzu lums ma mdzad par bslab pa'i gzhi rnams phul la de'i 'og tu 'di bcos pas slebs so/_/de nas nag pa glang chen 
[\[17a.5\]]gnas kyis chung ma de nyid kyi mdun du bslab pa'i gzhi rnams phul te/_chos gos tshon can rnams bor nas/_khyim pa'i gos rnams bgos te 'dug go/_/de nas chung ma na re/_'di ni bdag gis jo bo drang ba'i thabs bgyi ba'i slad du de ltar bgyis par bas kyi 
[\[17a.6\]]jo bos 'di la kho na du mi bzung bar gsol/_jo bo'i khyim gyi 'byor pa ni rgya che ba lags kyis/_da slan cad jo bo 'dod pa rnams kyang spyod cing bzhugs shig_/sbyin pa dag kyang sbyin par mdzod cig_/bsod nams dag kyang mdzod cig ces zer ro/_/de nas rgyal po 
[\[17a.7\]]gzugs can snying pos/_nag pa glang chen gnas kyis bslab pa rnams phul te/_nyams par byas so zhes thos nas rgyal pos de dgug pa btang nas de la sngon gyi las thabs byin no/_/de nas dge slong mang po de dag snga dro sham thabs dang chos gos bgos te/_lhung 
[\[17b\]]
[\[17b.1\]]bzed bsnams nas/_rgyal po'i khab tu bsod snyoms la dong ste/_dge slong mang po de dag rgyal po'i khab tu bsod snyoms la rgyu ba dang /_nag pa glang chen gnas kyis bslab pa rnams phul te/_nyams par byas so zhes thos so/_/thos nas kyang rgyal po'i khab 
[\[17b.2\]]nas bsod snyoms blangs nas/_zan zos te/_zas phyis len pa spangs nas lhung bzed dang chos gos bzhag ste/_rkang pa bkrus nas/_bcom ldan 'das ga la bzhugs pa der dong ste lhags nas/_bcom ldan 'das kyi zhabs la mgo bos phyag 'tshal te/_phyogs 
[\[17b.3\]]gcig tu 'khod do/_/phyogs gcig tu 'khod nas/_dge slong mang po rnams kyis bcom ldan 'das la 'di skad ces gsol to/_/btsun pa 'di na bdag cag dge slong mang po snga dro sham thabs dang chos gos 'tshal te/_lhung bzed thogs nas/_rgyal po'i khab tu 
[\[17b.4\]]bsod snyoms la mchis pa na/_btsun pa bdag cag dge slong mang po rgyal po'i khab tu bsod snyoms la rgyu ba rnams kyis/_nag pa glang chen gnas kyis bslab pa rnams phul te/_nyams par bgyis so zhes thos lags so/_/bcom ldan 'das kyis dge slong rnams 
[\[17b.5\]]la bka' stsal pa/_dge slong dag rigs kyi bu de ni yun ring du khyim du mi gnas te/_de ni yang nga'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par 'gyur ro zhes bka' stsal to/_/de nas phyi zhig na bcom ldan 
[\[17b.6\]]'das kyis nag pa glang chen gnas 'dul ba'i dus la bab par gzigs nas/_snga dro sham thabs dang chos gos gsol te/_lhung bzed bsnams nas/_rgyal po'i khab tu bsod snyoms la gshegs te/_mthar gyis rgyal po'i khab tu bsod snyoms bzhes nas/_
[\[17b.7\]]nag pa glang chen gnas kyi khyim gang na 'dug pa der gshegs te byon nas/_khyim gyi sgo na gzhes te/_de drang ba'i phyir 'od zer bkye nas des de'i khyim thams cad gser zhun ma'i kha dog lta bur snang bar gyur to/_/de nas nag pa glang chen gnas kyis bsams pa/_'od 'di 
[\[18a\]]
[\[18a.1\]]su'i yin zhig gu bcom ldan 'das kho na'i yin gor ma chag na/_bcom ldan 'das ga la ba der bzhugs te/_bdag la dgongs zhig gu snyam pa dang de'i skabs su phrin pa 'ong nas/_nag pa glang chen gnas la sbran te/_bcom ldan 'das sgo na bzhugs 
[\[18a.2\]]so zhes byas so/_/de nas gus par bsgrim pas bcom ldan 'das ga la bzhugs pa der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das ga la ba de logs su thal mo sbyar ba btud nas/_bcom ldan 'das la gsol pa/_bcom ldan 
[\[18a.3\]]'das kyis bka' ci stsal pa lags/_bcom ldan 'das kyis bka' stsal pa/_khyod khyim na gnas pa thong la tshur shog_/yang nga'i thad du rab tu byung shig ces bka' stsal to/_/'di ltar bcom ldan 'das kyis ni/_tshe rabs gzhan dang gzhan dag tu bla ma dang bla ma'i gnas lta bur gyur pa su'i 
[\[18a.4\]]ngag kyang ma bcag pas na/_bcom ldan 'das kyi bka' yang sus kyang gcog nus pa med do/_/de nas des gsol pa/_bcom ldan 'das kyis bka' ci ltar stsal pa bzhin du 'tshal lo zhes gsol nas/_bcom ldan 'das kyi phyi bzhin du 'brang ste/_bcom ldan 
[\[18a.5\]]'das kyis 'od ma'i tshal du khrid nas rab tu phyung ste/_bsnyen par rdzogs par mdzad nas de la lung yang phog ste/_des kyang brtson pa dang /_bsgrub pa dang /_'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong 
[\[18a.6\]]rnams kyis sangs rgyas bcom ldan 'das la zhus pa/_btsun pa nag pa glang chen gnas kyis las ci bgyis na/_las de'i rnam par smin pas/_bcom ldan 'das mnyes par bgyis te/_mi mnyes par ma bgyis la/_bcom ldan 'das kyi bstan pa la rab tu byung 
[\[18a.7\]]nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_btsun pa 'dis smon lam gang du btab lags/_bcom ldan 'das kyis bka' 
[\[18b\]]
[\[18b.1\]]stsal pa/_dge slong dag sngon byung ba 'das pa'i dus na/_ri khrod kyi grong zhig na/_khyim bdag nag pa zhes bya ba/_phyug cing nor mang la longs spyod che ba/_yongs su 'dzin pa/_yangs shing rgya che ba/_rnam thos kyi bu'i nor dang mnyam pa/_rnam thos kyi bu'i nor dang 
[\[18b.2\]]'gran pa zhig gnas pa las/_phyi zhig na de dpyid kyi dus na/_shing yal ga 'khrigs shing me tog rgyas pa'i skyed mos tshal gyi sar byung ngo /_/sangs rgyas 'jig rten du mi 'byung ba'i tshe/_rang sangs rgyas sdug cing phongs pa rnams la snying brtse ba bas mtha'i gnas mal 
[\[18b.3\]]na gnas pa/_'jig rten gyi yon gnas gcig pu rnams 'jig rten du 'byung ste/_rang sangs rgyas zhig ri khrod der bsod snyoms la 'gro 'dod nas/_des skyed mos tshal de na rol mo'i sgra grags pa thos nas/_des bsams pa/_bdag dgang dka' ba'i lto 
[\[18b.4\]]'di'i phyir ri khrod du 'gro ci dgos kyis/_skyed mos tshal 'di'i nang du song dang /_'di nas bdag gi bsod snyoms 'byung bar 'gyur ro snyam ste/_rang sangs rgyas de skyed mos tshal der song nas/_khyim bdag des de lus mdzes pa dang /_sems mdzes pa de mthong ngo /_/
[\[18b.5\]]mthong nas kyang khyim bdag de rang sangs rgyas de la shin tu dga' bar gyur to/_/de dga' bar gyur nas bshos gsol te/_smras pa/_'phags pa khyod ga la bzhugs/_bdag gis khyod kyi bsnyen bkur bgyi'o/_/rang sangs rgyas kyis smras pa/_nags khrod 
[\[18b.6\]]ga ge mo zhig na 'dug go zhes smras nas/_rang sangs rgyas de song ngo /_/de nas khyim bdag des dus dus su nags khrod der bshos 'bul zhing bsnyen bkur yang byed do/_/de nas yang phyi zhig na khyim bdag de de blta ba'i phyir song ba las/_rang sangs rgyas de shing zhig gi 
[\[18b.7\]]drung du gnas bcas te/_klu'i rgyal po lus bskyil te gnyid log pa bzhin skyil mo krung bcas te 'dug go/_/de nas khyim bdag des rang sangs rgyas de rab tu dben par gnas pa de mthong nas/_de yang rab tu dbyung bar 'dod pa'i sems skyes so/_/de nas de 
[\[19a\]]
[\[19a.1\]]rang sangs rgyas de'i thad du song nas rkang pa la mgo bos phyag 'tshal te smras pa/_'phags pa bdag rab tu phyung zhig dang /_bdag kyang khyod kyi thad du tshangs par spyod pa spyad par 'tshal lo/_/rang sangs rgyas kyis smras pa/_nga ni rab tu 'byin 
[\[19a.2\]]par mi byed do/_/drang srong rnams rab tu 'byin par byed kyis drang srong rnams kyi nang du song la rab tu 'byung bar gyis shig_/de nas de thos ma thag tu khyim bdag des khyim gyi 'khor btang nas/_sbyin pa byin cing bsod nams dag byas te/_drang srong rnams kyi nang du 
[\[19a.3\]]rab tu byung nas/_de der rab tu byung ste/_bsam gtan bzhi dang /_mngon par shes pa lnga bskyed do/_/de rab tu byung nas/_rang sangs rgyas de yongs su mya ngan las 'das so/_/de nas drang srong de'i blo skyes pa bdag song la yon gnas kyi mchog dge ba'i bshes gnyen de 
[\[19a.4\]]la bsnyen bkur bya'o/_/'on kyang de las bdag gis gong ma'i khyad par rtogs par 'gyur ro snyam ste/_de nags khrod der song ba las/_des der rang sangs rgyas de ni ma mthong gis/_rang sangs rgyas gzhan zhig nags khrod der mthong nas/_des de la dris pa 'phags 
[\[19a.5\]]pa/_dge slong sha tshugs dang /_kha dog 'di lta bu zhig nags khrod 'di na 'dug 'dug pa gar song /_rang sangs rgyas kyis smas pa/_yongs su mya ngan las 'das so/_/des smras pa/_de gang du mya ngan las 'das/_de nas rang sangs rgyas des de'i sku gdung 
[\[19a.6\]]de dag bstan to/_/de nas de'i sku gdung gi mchod rten brtsigs nas bdug pa dang /_phye ma dang /_spos dang /_me tog rnams kyis bkur sti byas te/_smon lam btab pa/_kye ma dge ba'i rtsa ba 'dis na bdag gang dang gang du skye bar 'gyur ba de dang der/_phyug 
[\[19a.7\]]cing nor mang la longs spyod che ba'i rigs su skye bar shog shig_/'di bas kyang ches khyad par du 'phags pa'i ston pa bdag gis mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang bdag gis thob par shog shig_/
[\[19b\]]
[\[19b.1\]]ces des smon lam btab nas/_sa phyogs de nas song ngo /_/de nas phyi zhig na/_de shi 'phos te/_dus las 'das nas tshangs pa'i 'jig rten du skyes so/_/dge slong dag ji snyam du sems/_de'i tshe khyim bdag nag par gyur pa gang yin pa de ni nag pa glang 
[\[19b.2\]]chen gnas 'di kho na yin te/_des rang sangs rgyas de la bkur sti byas nas/_smon lam btab pa'i las de'i rnam par smin pas/_gang dang gang du skyes pa de dang der phyug cing nor mang la longs spyod che ba'i rigs su skyes te/_rang sangs rgyas bye ba 'bum phrag pas 
[\[19b.3\]]kyang ches khyad par du 'phags pa/_nga lta bu 'dis mnyes par byas te/_mi mnyes par ma byas la/_nga nyid kyi bstan pa la rab tu byung nas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas 
[\[19b.4\]]bcom ldan 'das la gsol pa/_btsun pa nag pa glang chen gnas mchis brang gis thabs bgyis te/_'dod pa spyad du stsal ba la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di chung ma des 
[\[19b.5\]]thabs byas nas/_ji ltar 'dod pa spyod du bcug pa de nyon cig_/dge slong dag sngon byung ba 'das pa'i dus na/_grong khyer bA rA Na sI na/_rgyal po tshangs pas byin zhes bya ba rgyal po byed de/_de'i tshe rgyal po tshangs pas byin gyi mdun na 'don/_bram ze mes sbyin zhes bya ba 
[\[19b.6\]]zhig yod de/_phyi zhig na de'i chung ma la bu chags nas/_bu mtshe ma gnyis byung ste/_de gnyis kyi btsas ston rgyas par byas nas/_khye'u 'di gnyis kyi ming ci skad gdags zhes ming 'dogs par byed de/_khye'u 'di gnyis mes sbyin gyi bu yin pas na/_khye'u gcig gi ming 
[\[19b.7\]]ni me'i bu zhes gdags so/_/gcig gi ming ni me lce zhes gdags so zhes zer ro/_/de nas khye'u me'i bu dang /_me lce gnyis 'o ma dang /_zho dang /_mar dang /_zhun mar dang /_mar gyi snying gus bskyed bsrings nas/_gang gi tshe de gnyis cher skyes pa de'i tshe/_yi ge dang /_
[\[20a\]]
[\[20a.1\]]bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid 'gal ba yod ni ma red/_
[\[20a.2\]]srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas/_las rnam pa drug la mkhas pa'i bram zer gyur to/_/de gnyis mthar gyis rig pa'i 
[\[20a.3\]]gnas [{]bcwa [,]bco [}]brgyad la byang bar gyur to/_/phyi zhig na de gnyis kyis phas chos dang chos ma yin pas rgyal srid 'dzin pa mthong ngo /_/de phyi zhig na de gnyis kyis blo skyes pa/_pha med pa'i 'og tu ni bdag cag gnyis pha'i las thabs su bsko bar 'gyur gyi/_bdag cag 
[\[20a.4\]]gnyis khyim na gnas pa btang ngo zhes zer ro/_/'di skad ces kyang zer te/_'jig rten pha rol gyis 'jigs pa'i mis ni rgyal srid kyi phyir bsad pa dang /_bcing ba dang /_brdeg pa'i las byed pa bas/_nags khung du shing shun gyi gos gyon zhing shing tog za la/_
[\[20a.5\]]gcan gzan dag dang lhan cig gnas kyang bla'i zhes zer nas/_pha ma la gsol te/_yab yum bdag cag gnyis dka' thub kyi nags tshal du mchi'o zhes byas so/_/pha ma gnyis kyis smras pa/_bu gnyis gang gi phyir/_drang srong rnams dka' thub spyod pa de ni 
[\[20a.6\]]khyod gnyis kyi lag na 'dug ste/_nged shi ba'i 'og tu khyed gnyis cod pan med pa'i rgyal srid 'dzin par 'ong ngo /_/khye'u de gnyis kyis smras pa/_bdag cag gnyis 'jigs pa yang 'di kho na yin te/_de'i phyir na nags khung du gnas bca' bar 'dod pas na/_bdag 
[\[20a.7\]]cag gnyis ni 'dod pa la longs spyod pa'i rngo mi thogs so/_/de ltar pha ma gnyis kyis de gnyis la lan mang du bkag kyang dgag ma nus nas/_de gnyis la pha mas smras pa/_rab tu byung bar gyis la/_gal te khyad par cung zad thob par gyur na/_nged gnyis la 
[\[20b\]]
[\[20b.1\]]bltar shog shig ces byas so/_/de nas de gnyis kyis smras pa/_khyed gnyis ci ltar dgyes pa bzhin du 'tshal lo zhes byas nas/_khye'u de gnyis kyis pha ma la 'phyi phyag 'tshal te/_nags khung du gnas bcas so/_/de gnyis der rab tu byung nas/_bsam 
[\[20b.2\]]gtan bzhi dang /_mngon par shes pa lnga bskyed do/_/de nas phyi zhig na de gnyis kyi blo skyes pa/_bdag cag gnyis kyis pha ma la dam bcas pa/_gal te khyad par cung zad thob par gyur na/_khyed gnyis la bltar 'ong ngo zhes byas so/_/'dong ngo zhes zer nas steng 
[\[20b.3\]]gi nam mkha' la dong ste/_pha ma gnyis kyi thad du phyin to/_/de nas de mthong ma thag tu pha ma gnyis de gnyis la shin tu dga' bar gyur to/_/de dga' bar gyur nas smras pa/_khyed gnyis kyang bsod snyoms 'dod la/_nged gnyis kyang bsod nams 'dod kyis/_
[\[20b.4\]]'dir bdag cag gi skyed mos tshal du gnas par gyis shig dang /_bdag cag gnyis kyis khyed gnyis kyi zan sbyar ro zhes byas so/_/de gnyis kyis smras pa/_khyed gnyis ji ltar dgyes pa bzhin du bgyi'o zhes byas nas/_skyed mos tshal de nyid du yal ga dang /_lo 
[\[20b.5\]]ma'i spyil po bcas nas 'khod do/_/de nas de gnyis bA rA Na sI'i phyogs kun tu bkur sti bya ba dang /_bla mar bya ba dang /_ri mor bya ba dang /_mchod pa bya ba'i gnas su gyur to/_/de nas rgyal po tshangs pas byin gyis mdun na 'don mes sbyin gyi bu gnyis de ltar rdzu 'phrul che 
[\[20b.6\]]zhing mthu che bar gyur to zhes thos nas thos ma thag tu ngo mtshar du gyur to/_/g.yar drangs nas zan byin no/_/zan byin nas rkang pa la phyag 'tshal te/_smras pa/_dus dus su khyed gnyis nga la bltar shog shig ces byas so/_/de nas de gnyis kyis smras pa/_lha ji ltar dgyes 
[\[20b.7\]]pa bzhin du bgyi'o zhes byas nas de gnyis song ngo /_/de nas dus dus su de gnyis steng gi nam mkha' las 'gro zhing /_rgyal po'i pho brang du 'dong bar byed de/_rgyal po tshangs pas byin la bltar 'gro'o/_/rgyal po tshangs pas byin gyis kyang de gnyis 'ong nas nam 
[\[21a\]]
[\[21a.1\]]mkha' de nyid las pang du blangs te/_stan la bzhag nas/_bza' ba dang bca' ba gtsang ma bzang po mang pos tshim par byas te/_chos mnyan pa'i phyir de mdun du 'dug go/_/de nas phyi zhig na rgyal po tshangs pas byin gyis 'bangs ri khrod pa rnams log 
[\[21a.2\]]nas dpung gi tshogs go bskon te chas nas/_des bu mo la bsgo ba/_bu drang srong de gnyis nam 'ongs pa dang /_ngas ci ltar bkur sti byed pa de kho na bzhin du khyod kyis kun gyis shig ces byas nas/_rgyal po de song ngo /_/de nas phyi zhig na rgyal po'i pho brang du drang srong me'i 
[\[21a.3\]]bu don ci zhig yod pa'i phyir/_des drang srong me lce btang ste/_de steng gi nam mkha' las rgyal po'i pho brang du 'ongs nas/_bu mo des drang srong nam mkha' la 'dug pa pang du blangs te 'khyud nas stan la bzhag go/_/bud med rnams ni reg na gdug pa yin te/_bu mo des reg 
[\[21a.4\]]ma thag tu drang srong me lce rdzu 'phrul de las nyams so/_/bu mo de yang drang srong de gzugs bzang zhing blta na sdug la mdzes pa mthong nas chags par gyur te/_de de dang gnas dben pa zhig tu zhugs nas de dang lhan cig nyal po byas so/_/de nas de'i btsun mo'i 'khor 
[\[21a.5\]]gyis tshor te/_de dag gis bsams pa/_gal te bdag cag gis drang srong 'di la tshig 'ga' zhig byas na ni/_drang srong 'di rdzu 'phrul che bas dmod pa 'dor srid do snyam ste/_de dag 'jigs skrag nas/_cung zad kyang ma smras so/_/drang srong de yang rgyal po'i pho 
[\[21a.6\]]brang de nyid du 'dug cing rkang pas 'gror ngo tsha ste ma phod do/_/de nas phyi zhig na rgyal po tshangs pas byin gyis ri khrod pa phab nas phyir log ste/_rgyal po'i pho brang du 'ongs pa dang /_des drang srong me lce 'dir 'ongs so zhes thos nas/_thos ma thag tu rgyal po de de la bltar song ste/_
[\[21a.7\]]des bza' ba dang /_bca' ba gtsang ma bzang po mang po dag phul lo/_/bu mos kyang drang srong de'i skom khyer te 'ongs so/_/de nas de mthong ma thag tu drang srong de shin tu chags par gyur to/_/drang srong de myos pa tsam du chags par gyur nas/_rgyal po de'i spyan sngar 
[\[21b\]]
[\[21b.1\]]lag pa brkyang nas/_lag pa nas bzung zhes byas pa dang /_rgyal po des mthong nas mthong ma thag tu ral gri rnon po thogs te/_drang srong de gsad par byas pa dang /_bu mos mthong nas drang srong de la smras pa/_mkhan po ci lags/_khyod gsang nan dgos pa'i phyir 
[\[21b.2\]]'khrul te khyod kyis 'dir phyag brkyang lags sam zhes byas so/_/de nas rgyal po tshangs pas byin de de bzhin du yid ches par gyur te/_drang srong 'di 'khrul to snyam du bsams nas/_skyen par skom phul lo/_/de nas de la zan byin nas chos nyan pa'i phyir mdun du 'dug 
[\[21b.3\]]go/_/de nas drang srong me'i bu dka' thub kyi nags tshal na 'dug pas bsams pa/_ji drang srong de da tsam gyi bar du ma 'ong na ci snyam ste/_des bltas na 'dod pa spyod par gyur la/_skabs su chud cing 'dug pa mthong nas/_'di deng du srog yal bar gyur srid do snyam nas/_steng 
[\[21b.4\]]gi bar snang las rgyal po'i pho brang du 'ong ngo /_/rgyal po tshangs pas byin gyis kyang /_drang srong de nam mkha' de nyid las pang du blangs nas/_stan la bzhag ste/_chos mnyan pa'i phyir mdun du 'dug go/_/de nas des rgyal po de la chos tha gi tsam bshad nas/_nu bo 
[\[21b.5\]]khrid de steng gi nam mkha' las dka' thub kyi nags tshal du song ngo /_/de nas des de la yid la byed pa'i man ngag phog nas/_des phyir yang bsam gtan bzhi dang /_mngon par shes pa lnga bskyed do/_/de nas phyi zhig na rgyal po tshangs pas byin gyi btsun mo'i 'khor rnams 
[\[21b.6\]]kyis bsams pa/_bu mo 'dis ma legs pa 'di lta bu byas pa de/_gal te bdag cag gis ma gsol na/_bdag cag la yang 'di'i phyir gyod 'byung bar 'gyur ro snyam nas/_de rnams kyis rgyal po la gsol to/_/de nas de thos ma thag tu rgyal po tshangs pas byin 
[\[21b.7\]]zhe sdang chen po'i dbang du gyur nas/_des dpung gi tshogs yan lag bzhi go bskon nas/_drang srong de'i gnas su song nas/_drang srong me lces rgyal po tshangs pas byin dpung gi tshogs yan lag bzhi dang chas te 'ongs pa mthong ngo /_/mthong nas kyang sems pa la 
[\[22a\]]
[\[22a.1\]]zhugs te/_'di bsam pa ci lta bu zhig gis 'dir 'ongs snyam ste/_des bltas na bdag gsad par 'dod do snyam du rig nas/_de nyid dad pa bskyed pa'i phyir/_steng gi bar snang la mngon par 'phags te 'dug go/_/de nas rgyal po tshangs pas byin 
[\[22a.2\]]gyis drang srong me lce steng gi bar snang la mngon par 'phags te 'dug pa mthong nas/_mthong ma thag tu de'i khro ba'i kun nas dkris pa de med par gyur te/_the tsom skyes pa/_ji 'di ngas ji skad thos pa de bzhin du gyur tam/_'on te ma gyur zhig gu snyam nas/_tshigs su 
[\[22a.3\]]bcad de smras pa/_bram ze me lce bdag gis ni/_/'dod pa spyod ces sngar thos na/_/tshig de bden pa yin nam ci/_/'on te ci lags mi spyod dam/_/rgyal po chen po de bden te/_/khyod kyis gzhan la thos pa bzhin/_/bdag ni lam ngan zhugs gyur te/_/chags 
[\[22a.4\]]pa'i gnas su myos par gyur/_/de nas rgyal po tshangs pas byin the tsom skyes te/_drang srong me'i bu'i thad du song nas/_des drang srong de la dris pa/_drang srong ci lags/_de'i slad du bdag gis ji skad thos pa de kho na bzhin lags sam/_drang srong gis smras pa/_rgyal po 
[\[22a.5\]]chen po de kho na bzhin du bden mod kyis/_nyon mongs pa rnams ni de ltar mthu che'o/_/rgyal pos smras pa/_'o na 'di ltar 'dod pa yang longs spyod par byed la/_rdzu 'phrul 'di lta bu dag dang yang ldan/_drang srong gis smras pa/_rgyal po chen po drang srong 'di gang gi tshe/_
[\[22a.6\]]'dod pa la spyod par gyur pa de'i tshe ni rdzu 'phrul las nyams so/_/'di gnas de nas bdag gis khrid de de la lung yang phog_/yid la byed pa'i thabs kyang bstan nas/_'dis kyang phyir yang rdzu 'phrul bskyed do/_/de nas de thos ma thag tu rgyal po de de la dga' bar gyur nas 
[\[22a.7\]]des drang srong de'i rkang pa la phyag 'tshal te bzod pa gsol nas song ngo /_/dge slong dag ji snyam du sems/_de'i tshe drang srong me'i bur gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe de'i nu bor gyur pa gang yin pa de ni/_nag 
[\[22b\]]
[\[22b.1\]]pa glang chen gnas 'di kho na yin no/_/de'i tshe rgyal po'i bu mor gyur pa gang yin pa de ni/_chung ma 'di kho na yin te/_de'i tshe yang des tshangs par spyod pa'i gnas las nyams par byas te/_'dod pa spyod pa la gnas par byas pa las/_de ngas de nas drangs te phyir yang bsam 
[\[22b.2\]]gtan bzhi dang /_mngon par shes pa lnga la gnas par byas la/_da ltar yang 'dis 'di tshangs par spyod pa'i gnas las nyams par byas nas/_'dod pa la spyod pa la gnas par byas pa las de ngas de nas drangs te/_g.yung drung gi mthar thug pa grub pa dang /_bde 
[\[22b.3\]]ba'i mya ngan las 'das pa la bzhag go/_/gzhan yang yang dag par rdzogs pa'i sangs rgyas 'od srung gi gsung rab la 'di rab tu byung nas/_des der tshe gcig tu tshangs par spyod pa spyad nas/_dbang po rnams yongs su smin par byas pa des nad ltar rnam par grol 
[\[22b.4\]]bar gyur to//_//las brgya tham pa/_bam po nyi shu dgu pa/_sa ra na zhes bya ba ni/_gleng gzhi rgyal po'i khab na bzhugs te/_de'i tshe yul gyen du rgyal zhes bya ba na ni/_rgyal po rab snang zhes bya ba rgyal po byed do/_/yul dpa' rab ces bya ba na ni/_
[\[22b.5\]]rgyal po 'char ka zhes bya ba rgyal po byed de/_de gnyis phan tshun mi 'thun par gyur pas/_dus dus su skye bo phal po che kha 'dog par byed do/_/de nas gang gi tshe tshe dang ldan pa kA t+yA ya na'i bus nyon mongs pa thams cad spangs te/_dgra bcom pa nyid mngon sum du byas pa 
[\[22b.6\]]de'i tshe/_des bsams pa bcom ldan 'das ni bdag gi sdug bsngal dang /_yid mi bde ba mang po sel ba yin/_bde ba dang yid bde ba rnam pa du ma bsgrub pa yin/_sdig pa mi dge ba'i chos rnam pa du ma sel ba yin/_dge ba'i chos rnam pa du ma bsgrub pa yin la/_dge 
[\[22b.7\]]ba'i bshes gnyen sangs rgyas bcom ldan 'das la brten te/_rus pa'i ri las ni brgal/_khrag dang /_mchi ma'i rgya mtsho ni bskams na/_bcom ldan 'das de'i bka' drin bdag gis ci ltar bsab par bya snyam mo/_/de nas yang bsams pa sangs rgyas bcom ldan 'das 
[\[23a\]]
[\[23a.1\]]'jig rten du 'byung ba gang yang rung ba de dag thams cad ni/_sems can la phan pa'i phyir 'byung ba kho nar zad kyis/_ma la bdag gis kyang sems can la phan par bya'o snyam mo/_/de nas de sems pa la zhugs te/_bdag gis 'dul bar bya ba 'ga' 
[\[23a.2\]]lta ci yod snyam pa dang /_des bltas na yul dpa' rab ces bya ba na gnas pa'i skye bo mang po rnams lhag par bdag gis gdul bar bya ba yin par mthong nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_
[\[23a.3\]]bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa bdag ljongs rgyu zhing mchi bar 'tshal lo/_/bcom ldan 'das kyis bka' stsal pa/_kA t+yA ya na'i bu khyod 
[\[23a.4\]]song la bdag brgal nas gzhan sgrol shig_/bdag grol nas gzhan grol bar gyis shig_/bdag dbugs phyung nas gzhan dbugs phyung shig_/bdag yongs su mya ngan las 'das nas/_gzhan yongs su mya ngan las zlos shig_/de nas tshe dang ldan pa kA t+yA ya 
[\[23a.5\]]na'i bus/_bcom ldan 'das kyi zhabs la mgo bos phyag 'tshal te/_'khor lnga brgya dang ljongs rgyu zhing song ngo /_/de nas de mthar gyis rgyu zhing song song ba las/_yul gyen du rgyal du phyin te/_de der phyin nas rgyal po gtum po rab snang sangs rgyas kyi bstan pa la zhugs par 
[\[23a.6\]]byas so/_/yul dpa' rab tu song nas/_rgyal po 'char ka dad pa phun sum tshogs pa la gnas par byas so/_/skye bo phal po che yang bcom ldan 'das kyi bstan pa la dad par byas so/_/de nas phyi zhig na yul dpa' rab kyi rgyal po 'char ka'i btsun mo la bu chags nas/_de zla ba dgu'am 
[\[23a.7\]]bcu lon pa dang /_bu gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_ming sa ra na zhes btags so/_/de nas khye'u sa ra na 'o ma dang /_zho dang /_mar dang /_zhun mar dang mar gyi nying gus bskyed bsrings te/_mtsho'i 
[\[23b\]]
[\[23b.1\]]nang gi pad ma bzhin du sku drag par gyur to/_/de nas de gang gi tshe cher skyes pa de'i tshe/_khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi bzo'i gnas dang /_las kyi gnas tha dad pa 'di lta ste/_glang po che zhon pa dang /_rta 
[\[23b.2\]]zhon pa dang /_mtshon cha bcang ba dang /_'phong dang /_mdun du bsnur ba dang /_phyir bsnur ba dang /_g.yul las thar bar bya ba dang /_lcags kyus gzung ba dang /_zhags pas gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse 
[\[23b.3\]]gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stabs dang /_mgo bo bskyab pa dang /_rgyang mar 'phog pa dang /_sgra grag par 'phog pa dang /_gnad du 'phog pa dang /_gdon mi za bar 'phog par bya 
[\[23b.4\]]ba dang /_tshabs cher gtang ba rnams kyang bslabs nas gnas lnga la byang bar gyur to/_/de nas phyi zhig na gzhon nu sa ra na tshe dang ldan pa kA t+yA ya na'i bu las brten nas/_bcom ldan 'das kyi bstan pa la dad pa rnyed de/_skyabs su 'gro ba dang bslab pa'i gzhi rnams blangs so/_/
[\[23b.5\]]de nas des bltas na pha chos dang chos ma yin pas rgyal po byed pa mthong ngo /_/de nas des bsams pa/_yab nongs pa'i 'og tu ni bdag rgyal sar 'jug par 'ongs te/_bdag la rgyal srid mi dgos kyis/_bcom ldan 'das kyi bstan pa la rab tu byung la chu bo rnams las 
[\[23b.6\]]brgal bar bya ba dang /_sbyor ba rnams las 'da' bar bya ba'i phyir/_brtson pa dang /_bsgrub pa dang /_'bad par bya'o snyam nas yab yum la gsol te/_tshe dang ldan pa kA t+yA ya na'i bu'i thad du rab tu byung ste/_bsnyen par rdzogs so/_/de nas tshe dang ldan pa kA t+yA ya na'i bus 
[\[23b.7\]]bsams pa/_yul 'di nas bkar dgos so snyam nas/_de khrid de yul gyen du rgyal du song nas de na 'khod do/_/de nas phyi zhig na tshe dang ldan pa sa ra na snga dro chos gos dang /_sham thabs gyon te/_lhung bzed thogs nas grong khyer gyen du rgyal du bsod snyoms la 
[\[24a\]]
[\[24a.1\]]song ngo /_/de yang spyod yul rgyus mi shes la lam po che dang srang gi rgyus la mi mkhas pa zhig ste/_de mthar gyis bsod snyoms rgyu zhing song song ba las/_rgyal po gtum po rab snang gi pho brang gi chab sgor phyin nas chab sgo ba rnams med pa'i skabs su de rgyal po'i 
[\[24a.2\]]pho brang gi nang du song nas/_de rgyal po'i btsun mo rnams kyis mthong na/_gzugs bzang zhing blta na sdug la mdzes te/_lus kyi sha rgyas par 'dug go/_/de nas de mthong ma thag tu de dag de la shin tu dga' bar gyur te/_de dag gis bsams pa/_dge slong 'di 'di ltar 
[\[24a.3\]]gzugs bzang zhing mdzes la na gzhon la/_tshangs par spyod pa la yang gnas so snyam mo/_/de nas de dag dga' bar gyur pas de'i stan bshams te 'dug tu bcug nas/_bza' ba dang bca' ba gtsang ma bzang po mang pos tshim par byas nas/_tshe dang ldan pa sa ra na bskor te chos 
[\[24a.4\]]mnyan pa'i phyir gung la bzhag go/_/de nas de de na 'dug pa'i skabs su rgyal po gtum po rab snang btsun mo'i 'khor du 'ongs so/_/btsun mo rnams kyi lugs kyis na gang gi tshe/_rgyal po btsun mo'i 'khor du 'ong ba de'i tshe/_langs te bsur 'gro ba yin na de rnams chos nyan pa 
[\[24a.5\]]las 'dun ches nas ldang ba dang bsu ba yang ma byas so/_/de nas rgyal po gtum po rab snang gis bsams pa/_ma la bdag btsun mo rnams kyis ma bsu ba 'di ci las gyur snyam nas/_rgyal pos de 'phrigs te/_khros bzhin du btsun mo'i 'khor du song ngo /_/de der song ste 
[\[24a.6\]]bltas na tshe dang ldan pa sa ra na btsun mo rnams kyis bskor ba mthong nas/_rgyal po de lhag par yang khro ba'i kun nas dkris pa skyes te/_de khros nas bsams pa/_dge slong gis nga'i chung ma mthong gis med do snyam mo/_/de nas des bsam pa/_re zhig 'di 'dod chags 
[\[24a.7\]]dang bral ba yin nam/_'on te 'dod chags dang ma bral ba yin brtag par bya'o snyam ste/_de nas tshe dang ldan pa sa ra na la smras pa/_ci khyod dgra bcom pa yin nam/_des smras pa/_rgyal po chen po ma yin no/_/rgyal pos smras pa/_ci khyod phyir mi 'ong ba dang /_lan cig phyir 'ong ba dang 
[\[24b\]]
[\[24b.1\]]rgyun du zhugs pa thob pa yin nam/_'du shes med 'du shes med min skye mched dang /_ci yang med pa'i skye mched dang /_rnam shes mtha' yas skye mched dang /_nam mkha' mtha' yas skye mched thob pa yin nam/_bsam gtan bzhi pa dang /_gsum pa dang /_gnyis pa dang /_bsam gtan 
[\[24b.2\]]dang po thob pa yin nam/_des smras pa rgyal po chen po ma yin no/_/de nas rgyal pos bsams pa/_dge slong 'di 'dod chags dang bral ba ma yin la/_'di mkhan po dang slob dpon gyis ma bslabs kyis ngas 'di bslab par bya'o snyam nas/_zham ring ba rnams bos te 
[\[24b.3\]]de lcag gis zhen par bzhus te btang ngo /_/de nas de lcag gis bzhus pas pags pa ral nas khros te bsams pa bdag ma nyes par dus ngan pa'i rgyal po gtum po 'dis brdegs kyis/_bdag pha'i yul du song la pha'i yul du 'dug ste/_dpung gi tshogs yan lag bzhi go 
[\[24b.4\]]bskon te song la/_dus ngan pa'i rgyal po gtum po 'di/_rdul bton te btang ngo snyam nas/_tshe dang ldan pa kA t+yA ya na'i bu ga la 'dug pa der song ste phyin nas/_tshe dang ldan pa kA t+yA ya na'i bu'i rkang pa la phyag 'tshal te/_smras pa/_mkhan po bdag ma nongs par dus 
[\[24b.5\]]ngan pa'i rgyal po gtum po des/_bdag ma nyes par brdegs pas na bdag pha ma'i yul du mchis te/_der mchis nas dpung gi tshogs yan lag bzhi go bskon te mchis la/_dus ngan pa'i rgyal po gtum po de rdul bton te btang gis/_bslab pa'i gzhi rnams 
[\[24b.6\]]bzhes su gsol/_gnas brtan gyis smras pa/_bu khro ba'i dbang du ma 'gro shig_/bcom ldan 'das kyis rab tu byung bas ni/_'jig rten gyi chos brgyad de/_rnyed pa dang /_ma rnyed pa dang /_grags pa dang /_grags pa ma yin pa dang /_bstod pa dang /_smad pa dang /_
[\[24b.7\]]bde ba dang /_sdug bsngal ba thams cad bzod par bya'o zhes ma gsungs sam zhes byas te/_gnas brtan des de la lan mang du bkag kyang dgag ma nus nas/_tshe dang ldan pa kA t+yA ya na'i bus de la smras pa/_bu de ltar khyod 'gro 'dod na da ltar ni nam sros su nye ste/_
[\[25a\]]
[\[25a.1\]]lam na seng ge dang /_stag dang /_gzig dang /_dred mo rnams kyi 'jigs pa yod kyis do nub kyi tshe la 'dir 'dug la nang par song shig ces byas so/_/de nas des smras pa/_mkhan pos ci skad bka' stsal pa bzhin 'tshal lo zhes byas nas/_gnas 
[\[25a.2\]]brtan de de dang gnas khang gcig tu nyal te/_tshe dang ldan pa kA t+yA ya na'i bus de bzlog pa'i phyir des byin gyis brlabs te/_ci nas de nyal ba'i rmi lam du des bslab pa phul te/_pha'i yul du song nas phas de'i rgyal srid la dbang byed du bcug ste/_dpung gi tshogs yan lag 
[\[25a.3\]]bzhi byin nas 'di skad ces bsgo ste/_khyod kyis thog ma kho nar las su bya ba ni dgra tshar gcod par gyis shig_/ces byas nas/_de thos ma thag tu des dpung gi tshogs yan lag bzhi go bskon nas/_rgyal po gtum po rab snang gi yul du dmag drangs pa las/_rgyal po 
[\[25a.4\]]gtum po rab snang gis de'i g.yul pham par byas te/_thub par byas nas/_rgyab kyis phyogs par byas te/_gson por bzung nas gsod du btang ste/_de nas gshed ma'i mi rnams kyis khrid de gsod pa'i sar phyin du nye ba dang /_des bltas na rmi lam nyid na tshe dang ldan pa 
[\[25a.5\]]kA t+yA ya na'i bu grong khyer gyen du rgyal na bsod snyoms byed cing 'dug pa mthong nas des kus btab ste/_mkhan po bdag gi skyabs mdzad du gsol/_bdag la dka' ba mdzad pa dang /_srog phangs pa sbyin par mdzad du gsol/_zhes zer zhing 'dug pa rmi lam mthong bar 
[\[25a.6\]]byin gyis brlabs so/_/de nas de des skrag nas sad kyang rmi lam la yang dag pa tsam du 'dzin cing de bzhin du rdol nas/_tshe dang ldan pa kA t+yA ya na'i bus de la smras pa/_bu khyod kyis rmi lam mthong bar zad kyis ma 'jigs shig_/de nas de thos ma thag tu sa ra na dga' 
[\[25a.7\]]bar gyur nas sems pa la zhugs te/_sa ra na zhes bya ba de ni nga nyid yin zhing 'dug la/_bdag gis ni sems can gcig la yang 'tshe ba ma byas na/_da bdag khro ba'i dbang du song ste/_rmi lam du yang skye bo mang po de snyed bsad kyis/_don du gnyer ba 'di lta bu bdag gis 
[\[25b\]]
[\[25b.1\]]btang ngo snyam mo/_/de nas gnas brtan gyis de'i yid skyo bar gyur par rig nas/_de dang 'thun pa'i chos bstan te/_des na sa ra nas stan de nyid la 'dug bzhin du nyon mongs pa thams cad spangs te/_dgra bcom pa nyid mngon sum du byas so/_/de nas rgyal po gtum po rab 
[\[25b.2\]]snang gis bdag gis dge slong lcag gis bzhus pa gang yin pa de/_rgyal po 'char ka'i bu yin no zhes thos nas/_de'i thad du song ste rkang pa la phyag 'tshal nas bzod pa gsol te/_de nyid las brten nas tshe dang ldan pa kA t+yA ya na'i bu zhag bdun gyi bar du bshos la spyan drangs 
[\[25b.3\]]so/_/de nas phyi zhig na tshe dang ldan pa kA t+yA ya na'i bus bsams pa/_rnyed pa dang bkur sti skyes kyis bcad dgos so snyam nas/_tshe dang ldan pa sa ra na dang lhan cig tu rgyal po'i khab tu song ngo /_/de nas tshe dang ldan pa sa ra na ji ltar gyur pa'i skabs de dge slong rnams kyis thos so/_/
[\[25b.4\]]thos nas kyang bcom ldan 'das la zhus pa/_btsun pa sa ra nas las ci bgyis na las de'i rnam par smin pas phyug cing nor mang la longs spyod che ba'i rigs su skyes lags/_las ci bgyis na las de'i rnam par smin pas/_rgyal po gtum po rab snang gis lcag gis bzhus la/_
[\[25b.5\]]'dis bcom ldan 'das kyang mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas/_dgra bcom pa nyid mngon sum du bgyis lags/_bcom ldan 'das kyis bka' stsal pa/_
[\[25b.6\]]dge slong dag 'di nyid kyis las byas shing bsags te/_dge slong dag sngon byung ba 'das pa'i dus na/_grong khyer bA rA Na sI na rgyal po tshangs pas byin rgyal po byed do/_/phyi zhig na de'i btsun mo'i 'khor gyis zham ring byas te/_skyed mos tshal gyi sar song ba las rgyal po gnyid kyis 
[\[25b.7\]]log go/_/bud med rnams ni me tog dang /_'bras bu la sred de/_de'i btsun mo rnams skyed mos tshal der phan tshun du rgyu ba la zhugs so/_/sangs rgyas bcom ldan 'das rnams 'jig rten du mi 'byung ba de'i tshe/_rang sangs rgyas rnams 'jig rten du 'byung ste/_rang sangs 
[\[26a\]]
[\[26a.1\]]rgyas zhig skyed mos tshal der mtshan mo dgongs mal btab nas/_lus mdzes pa dang /_sems mdzes pa de lta bu bud med de dag gis mthong nas/_mthong ma thag tu de la sems dga' ba skyes so/_/dga' ba skyes nas rkang pa la phyag 'tshal te/_chos mnyan pa'i 
[\[26a.2\]]phyir mdun du 'khod do/_/de nas rgyal po de sad nas/_btsun mo'i 'khor mi snang na/_khros te ral gri rnon po thogs nas/_rjes gar byung ba thog thag tu song ba las/_rgyal po des rang sangs rgyas de btsun mo'i 'khor la chos 'chad cing 'dug pa mthong ngo /_/mthong nas kyang dge slong 
[\[26a.3\]]gis nga'i chung ma mthong ngo snyam ste/_de lhag par yang khro ba'i kun tu dkris pa skyes nas/_des zham ring 'khor rnams la bsgo ste/_rang sangs rgyas de lcag gis zhen par bzhus te btang ngo /_/de nas rang sangs rgyas des bsams pa/_nyon mongs pa 'di ni smas zhing nyams par 
[\[26a.4\]]gyur te/_'di gtan du 'khyams na mi rung gis ra mda' bya dgos so snyam du bsams nas/_nam mkha' la 'phags te 'bar ba dang /_lam mer 'dug pa dang /_char 'bab pa dang /_glog 'gyu ba la sogs pa'i cho 'phrul bstan no/_/so so'i skye bo rnams ni rdzu 'phrul gyis 
[\[26a.5\]]myur du dad par gyur te/_de mthong ma thag tu de la shin tu dga' bar gyur te/_dga' bar gyur nas sdong po sog les bcad pa bzhin du de'i rkang pa la phyag 'tshal te smras pa/_skal ba chen po dang ldan pa mar spyon/_bdag nyes par spyod pa'i 'dam du bying ba'i lag nas drongs shig 
[\[26a.6\]]ces byas so/_/de nas rang sangs rgyas de de nyid la snying brtse ba'i phyir sa la babs nas des de'i rkang pa la phyag 'tshal te/_bzod par gsol nas/_ci srid 'tsho'i bar du yo byad thams cad bstabs te/_skyed mos tshal de nyid du yal ga dang lo ma rnams kyi spyil po phub nas/_yo byad 
[\[26a.7\]]thams cad kyis bsnyen bkur byas so/_/de nas phyi zhig na rang sangs rgyas des bsams pa/_bdag la lus khol ba 'dis ci dgos kyis bdag zhi ba mya ngan las 'das pa'i khams su 'gro bar bya'o snyam nas 'bar ba dang /_lam mer 'dug pa dang /_char 'bab pa dang /_glog 
[\[26b\]]
[\[26b.1\]]'gyu ba'i cho 'phrul bstan te/_yongs su mya ngan las 'das so/_/de nas rgyal po des de'i sku gdung la mchod pa byas nas/_sku gdung gi mchod rten brtsigs te/_mchod rten de la bsnyen bkur chen po byas nas smon lam btab pa/_kye ma 'di ltar bdag gis sems can dag 
[\[26b.2\]]pa 'di lta bu la gnod pa byas pa'i las 'di bdag gis myong bar ma gyur cig_/bdag gis phyir yang bkur sti byas pa'i dge ba'i rtsa ba 'dis na/_bdag gang dang gang du skye bar 'gyur ba/_de dang der phyug cing nor mang la longs spyod che ba'i rigs su skye bar shog shig_/'di bas 
[\[26b.3\]]kyang ches khyad par du 'phags pa'i ston pa bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs nas/_dgra bcom pa nyid mngon sum du byed par gyur cig ces byas so/_/dge slong 
[\[26b.4\]]dag ji snyam du sems/_de'i tshe rgyal po tshangs pas byin zhes bya bar gyur pa gang yin pa de ni sa ra na 'di kho na yin te/_des der rang sangs rgyas la gnod pa byas pa'i las de'i rnam par smin pas gang dang gang du skyes pa de dang der lus la lcag gis bzhus pas lcag 'og tu shi nas/_
[\[26b.5\]]'dis rang sangs rgyas bye ba khrag khrig 'bum phrag bas kyang ches khyad par du 'phags pa nga lta bu mnyes par byas te/_mi mnyes par ma byas la nga nyid kyi bstan pa la rab tu byung nas/_nyon mongs pa thams cad spangs nas/_dgra bcom pa nyid mngon sum du byas so/_/gzhan 
[\[26b.6\]]yang yang dag par rdzogs pa'i sangs rgyas 'od srung gi gsung rab la 'di rab tu byung nas/_'dis der tshe gcig tu tshangs par spyad de dbang po rnams yongs su smin par byas pa des na/_da ltar rnam par grol bar gyur to//_//[{]ri dgas [,]ri dwags [}]kyi brtul zhugs can zhes bya ba ni/_gleng 
[\[26b.7\]]gzhi rgyal po'i khab na bzhugs te/_de'i tshe yul bi de ha'i ljongs kyi [{]ri dgas [,]ri dwags [}]kyi brtul zhugs can [{]ri dgas [,]ri dwags [}]kyi pags pa gyon zhing rwa thogs pa/[ {]ri dgas [,]ri dwags [}]rnams dang lhan cig tu rtswa za zhing chu 'thung ba lnga brgya tsam zhig 'khod do/_/sangs rgyas bcom ldan 'das bgrod pa gcig pu'i 
[\[27a\]]
[\[27a.1\]]lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa 'gro ba lngar 'gro ba las rnam par grol ba/_skye mched drug la mkhas pa/_byang 
[\[27a.2\]]chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin 
[\[27a.3\]]dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang /_nyam nga ba dang /_gnod pa dang ldan/_su ni 
[\[27a.4\]]ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang /_thar pa dang /_'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 
[\[27a.5\]]'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis 
[\[27a.6\]]brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus 
[\[27a.7\]]las yol ba med/_/de nas bcom ldan 'das kyis dgongs pa/[ {]ri dgas [,]ri dwags [}]kyi brtul zhugs can lnga brgya po rnams gdul ba'i dus la bab bo snyam du dgongs nas/_bcom ldan 'das kyis ci nas [{]ri dgas [,]ri dwags [}]kyi brtul zhugs can de rnams kyis [{]ri dgas [,]ri dwags [}]de dag rgyal po'i khab tu 'gro 
[\[27b\]]
[\[27b.1\]]bar mthong la/_mthong nas de rnams kyang [{]ri dgas [,]ri dwags [}]de dag dang lhan cig tu rgyal po'i khab tu 'gro bar 'gyur ba de lta bur byin gyis brlabs so/_/de nas de dag der song nas bcom ldan 'das kyis sprul pa'i [{]ri dgas [,]ri dwags [}]de dag mi snang bar byas so/_/de nas skye bo phal po che de dag gis de 
[\[27b.2\]]rnams mthong nas rnam par smod par byed do/_/de ltar smad nas de rnams rgyal po'i khab nas byung ste/_'od ma'i tshal logs su chas so/_/de nas bcom ldan 'das kyis de rnams la thugs brtse ba'i phyir mdun du bzhugs so/_/de nas [{]ri dgas [,]ri dwags [}]kyi brtul zhugs can lnga brgya po de 
[\[27b.3\]]dag gis thag ring po zhig nas bcom ldan 'das mthong ngo /_/mthong nas kyang de dag bcom ldan 'das la dga' bar gyur to/_/dga' bar gyur nas bcom ldan 'das ga la bzhugs pa der dong ste lhags nas/_bcom ldan 'das kyi zhabs la mgo bos phyag 'tshal te/_chos 
[\[27b.4\]]mnyan pa'i phyir spyan sngar 'khod do/_/de nas bcom ldan 'das kyis de rnams kyi bsam pa dang /_bag la nyal dang /_khams dang shes pa dang /_rang bzhin thugs su chud nas de dang 'thun pa'i chos bstan te/_des na [{]ri dgas [,]ri dwags [}]kyi brtul zhugs can lnga brgya po de dag gis stan de 
[\[27b.5\]]nyid la 'khod bzhin du/_bden pa mngon par rtogs pa'i mod la phyir mi 'ong ba'i 'bras bu mngon sum byas te/_de dag gis bden pa mthong nas/_bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung 
[\[27b.6\]]ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de dag la dge slong tshur shog ces bya ba'i tshig gis rab tu phyung ste/_bsnyen par rdzogs 
[\[27b.7\]]par mdzad nas de dag la lung yang phog go/_/de dag gis kyang brtson pa dang /_bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la zhus pa/_btsun pa bcom 
[\[28a\]]
[\[28a.1\]]ldan 'das dge slong 'di rnams kyis las ci bgyis na/_las de'i rnam par smin pas [{]ri dgas [,]ri dwags [}]kyi cha lugs su mchis la [{]ri dgas [,]ri dwags [}]rnams dang lhan cig tu rtswa za zhing chu 'thung bar gyur nas/_'di rnams kyis bcom ldan 'das mnyes par bgyis te/_mi mnyes par 
[\[28a.2\]]ma bgyis la/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_dge slong dag 'di rnams nyid kyis las byas shing bsags te/_dge slong 
[\[28a.3\]]dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla na med pa/_lha 
[\[28a.4\]]dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de dge slong gi dge 'dun mang po dang thabs cig tu ljongs rgyu shing gshegs pa las/_rgyal po'i khab tu gshegs so/_/de'i tshe rgyal po'i khab na dka' thub kyi gnas zhig na bram 
[\[28a.5\]]ze 'khor lnga brgya dang ldan pa zhig gnas pa des/_bcom ldan 'das 'od srung 'khor dang bcas pa mthong ngo /_/mthong nas kyang bram ze'i khye'u rnams la smras pa/_khye'u 'od srung gi dge slong [{]ri dgas [,]ri dwags [}]bzhin du rgyu ba 'di dag la ltos/_'di rnams ni gnas med de/_gang dga' bar rgyu bar 
[\[28a.6\]]byed do zhes byas so/_/de nas phyi zhig na bram ze des/_bcom ldan 'das kyi bstan pa la dad pa rnyed nas/_de bram ze'i khye'u de dag dang lhan cig tu yang dag par rdzogs pa'i sangs rgyas 'od srung gi thad du rab tu byung ngo /_/de dag der rab tu byung nas tshe gcig tu tshangs par spyod pa 
[\[28a.7\]]spyad na yang /_yon tan gyi tshogs ci yang ma thob nas/_de dag gis 'chi kar smon lam btab pa/_'di ltar bdag cag gis yang dag par rdzogs pa'i sangs rgyas 'od srung gi bstan pa la rab tu byung nas/_tshe gcig tu tshangs par spyod pa spyad kyang yon tan gyi tshogs ci yang 
[\[28b\]]
[\[28b.1\]]ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon 
[\[28b.2\]]mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag ji snyam du sems/_de'i tshe dge slong lnga brgyar gyur pa gang yin pa de dag ni [{]ri dgas [,]ri dwags [}]kyi brtul zhugs can 'di dag kho na yin te/_de rnams kyis der dge slong rnams 
[\[28b.3\]]la tshig rtsub po smras te/_'di dag ni [{]ri dgas [,]ri dwags [}]bzhin du rgyu'o zhes byas pa'i las de'i rnam par smin pas/_tshe rabs lnga brgyar [{]ri dgas [,]ri dwags [}]su skyes nas/_da ltar srid pa tha ma dang /_gnas tha mar gyur pa'i bar du yang [{]ri dgas [,]ri dwags [}]kyi cha lugs 'dzin par gyur to/_/de rnams kyis 
[\[28b.4\]]der tshe gcig tu tshangs par spyod pa spyad nas/_'chi kar smon lam btab ste/_yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de bdag cag gis mnyes par byed par gyur cig_/mi mnyes 
[\[28b.5\]]par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas pa des na/_dge slong dag nga yang dag par rdzogs pa'i sangs rgyas 'od srung dang /_shin tu mnyam pa dang /_
[\[28b.6\]]shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'di rnams kyis nga mnyes par byas te/_mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon 
[\[28b.7\]]sum du byas so//_//zla ba zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na bram ze che zhing mtho ba zla ba bde ba zhes bya ba zhig gnas te/_des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi 
[\[29a\]]
[\[29a.1\]]zhig na de'i chung ma la bu mo chags nas/_de la yid la 'dod pa 'di lta bu zhig skyes te/_gzhung gi rtsod pa rnams dang /_lhan cig tu gtam zer yang ci ma rung snyam mo/_/de nas des khyim thab la bsnyad de/_jo bo bdag la yid la 'dod pa 'di lta bu zhig skyes 
[\[29a.2\]]te/_bdag gzhung gi rtsod pa rnams dang lhan cig tu gtam zer yang ci ma rung snyam bgyid do zhes byas so/_/bram ze de yang ltas la mkhas pa zhig ste/_de'i blo skyes pa 'di ni lto na 'dug pa'i sems can de'i mthu yin te/_des na de'i yid la 'dod pa de lta bu skyes so snyam mo/_/
[\[29a.3\]]de nas zla ba dgu'am bcu lon pa dang /_bu mo gzugs bzang ba/_blta na sdug la mdzes pa zhig btsas te/_de'i btsas ston rgyas par byas nas/_bu mo 'di'i ming ci skad gdags zhes ming 'dogs par byed de/_de nas bu mo 'di zla ba bde ba'i bu mo yin pas na/_bu mo 'di'i ming zla ba 
[\[29a.4\]]zhes gdags so zhes zer ro/_/de nas bu mo zla ba 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par gyur nas/_gang gi tshe de chen mor gyur pa de'i tshe/_khyim de nyid du yi ge bslabs te/_de ring po ma lon par yi 
[\[29a.5\]]ge mthar phyin nas/_des khyim de nyid du pha las bstan bcos thams cad lobs te/_gzhung gi rtsod pa thams cad tshar bcad nas des tshig tu bya ba thos so cog lobs so/_/de nas phyi zhig na des mnyan du yod pa 'di nyid na dge sbyong gau ta ma thams cad mkhyen pa thams cad gzigs pa 
[\[29a.6\]]yin par bdag nyid khas 'che ba zhig yod do zhes thos nas/_thos ma thag tu bu mo de yang ya mtshan du gyur te/_bdag song la dge sbyong gau ta ma de ji 'dra ba blta bar bya'o snyam ste/_pha ma gnyis la gsol nas/_rgyal bu rgyal byed kyi tshal du song ste/_bu mo des thag ring po zhig nas 
[\[29a.7\]]sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras 
[\[29b\]]
[\[29b.1\]]pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes te/_dge ba'i rtsa ba bsags pa'i rgyu las byung ba'i sems can gyis dang po sangs rgyas mthong ba'i nyams bde ba ci 'dra ba de lta 
[\[29b.2\]]bu ni lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/_/de de ltar dga' ba skyes nas/_bcom ldan 'das ga la bzhugs pa der song ste phyin nas/_bcom ldan 'das kyi zhabs la mgo bos phyag 'tshal te/_chos 
[\[29b.3\]]mnyan pa'i phyir spyan sngar 'khod do/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas/_de dang 'thun pa'i chos bstan te/_des na bu mo zla bas stan de nyid la 'dug bzhin du 'jig tshogs la lta 
[\[29b.4\]]ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom 
[\[29b.5\]]ldan 'das la 'di skad ces gsol to/_/btsun pa bcom ldan 'das bdag legs par gsungs pa'i chos 'dul ba la rab tu 'byung ba dang bsnyen par rdzogs shing dge slong ma'i dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/
[\[29b.6\]]de nas bcom ldan 'das kyis de skye dgu'i bdag mo chen mo gau ta mI la gtad nas/_skye dgu'i bdag mo chen mo gau ta mIs de rab tu phyung nas/_bsnyen par rdzogs par byas nas de la lung yang phog go/_/des kyang brtson pa dang /_bsgrub pa dang /_'bad pas nyon mongs pa thams cad spangs te/_
[\[29b.7\]]dgra bcom pa nyid mngon sum du byas so/_/der gang gi tshe bcom ldan 'das kyis dge slong rnams la bka' stsal pa/_dge slong ma rnams kyis las la 'du ba logs zhig tu gyis shig ces gsungs pa las/_skye dgu'i bdag mo chen mo gau ta mIs so sor thar pa'i mdo 'don mi nus nas/_de bcom 
[\[30a\]]
[\[30a.1\]]ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas/_bcom ldan 'das la skye dgu'i bdag mo chen mo gau ta mIs 'di skad ces gsol to/_/bcom ldan 'das kyis dge slong 
[\[30a.2\]]rnams kyis kyang las kyi 'du ba logs shig tu gyis shig_/dge slong ma rnams kyis kyang las kyi 'du ba logs shig tu gyis shig_/ces bka' stsal la/_bcom ldan 'das kyis dge slong rnams la ni so sor thar pa bstan/_dge slong ma rnams la ni ma bstan lags na/_
[\[30a.3\]]bcom ldan 'das kyis so sor thar pa bstan du gsol/_bcom ldan 'das bdag gis gzung bar 'tshal lags so/_/sangs rgyas bcom ldan 'das rnams ni tshig re re nas zlos shing chos gsungs mi srid de/_de'i skabs med do/_/de nas der bcom ldan 'das kyis skye dgu'i 
[\[30a.4\]]bdag mo chen mo gau ta mI la bka' stsal pa/_kye gau ta mI gal te lan cig smras pas 'dzin nus na ni bstan par bya'o zhes gsungs so/_/de nas de'i tshe dge slong ma zla ba 'khor de nyid du 'dus te/_dge slong ma zla bas bla gos phrag pa gcig tu gzar nas/_bcom ldan 'das ga la ba 
[\[30a.5\]]de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das kyis so sor thar pa bstan du gsol/_lan cig bka' stsal pas/_bdag gis gzung bar 'tshal lo/_/de nas bcom ldan 'das kyis dge slong ma rnams la so sor thar 
[\[30a.6\]]pa'i mdo bstan te/_lan cig bka' stsal pas/_dge slong ma zla bas lobs nas/_des sde snod gsum yang lobs so/_/tshig tu bya ba ci yang rung ba de dag thams cad kyang thos ma thag tu lobs nas/_bcom ldan 'das kyis de thos pa 'dzin pa rnams kyi mchog tu bstan to/_/
[\[30a.7\]]de nas dge slong rnams kyis sangs rgyas bcom ldan 'das la zhus pa/_btsun pa dge slong ma zla bas las ci bgyis na/_las de'i rnam par smin pas phyug cing nor mang la longs spyod che ba'i rigs su skyes la/_'dis bstan bcos thams cad kyang lobs te/_gzhung gi rtsod 
[\[30b\]]
[\[30b.1\]]pa thams cad tshar bcad nas/_'dis bcom ldan 'das kyang mnyes par bgyis te/_mi mnyes par ma bgyis la bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis la/_'dis thos pa thams cad kyang 
[\[30b.2\]]'dzin nus te/_bcom ldan 'das kyis kyang thos pa 'dzin pa rnams kyi mchog tu bstan lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_btsun pa 'dis smon lam gang du btab lags/_bcom ldan 'das kyis bka' stsal 
[\[30b.3\]]pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla 
[\[30b.4\]]na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i gsung rab la 'di rab tu byung ngo /_/de gang las rab tu byung bar gyur pa'i mkhan mo de/_yang dag par rdzogs pa'i sangs rgyas 'od srung gis thos pa 'dzin pa 
[\[30b.5\]]rnams kyi mchog tu bstan to/_/de nas des der tshe gcig tu tshangs par spyod pa spyad nas/_'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang 
[\[30b.6\]]ma thob kyis/_yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_
[\[30b.7\]]nyon mongs pa thams cad spangs te/_dgra bcom pa nyid mngon sum du byed par gyur cig_/ji ltar bdag gi mkhan mo yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan pa de bzhin du bdag kyang shAkya thub pa/_shAkya'i rgyal po des 
[\[31a\]]
[\[31a.1\]]thos pa 'dzin pa rnams kyi mchog tu bstan par shog cig ces byas so/_/dge slong dag ji snyam du sems/_de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge slong mar gyur pa gang yin pa de ni/_dge slong ma zla ba 'di kho na 
[\[31a.2\]]yin te/_des der rab tu byung nas tshe gcig tu tshangs par spyod pa spyad de/_'chi kar smon lam btab pa des na dge slong dag nga yang dag par rdzogs pa'i sangs rgyas 'od srung dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes 
[\[31a.3\]]par gyur nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas nas/_ngas 'di thos pa 'dzin pa rnams kyi mchog tu bstan to//_//mi'am ci 
[\[31a.4\]]gnyis zhes bya ba de la/_mi'am ci dang po ni gleng gzhi mnyan du yod pa na bzhugs te/_de'i tshe mnyan du yod pa na/_khyim bdag phyug cing nor mang la longs spyod che ba yongs su 'dzin pa yangs shing rgya che ba/_rnam thos kyi bu'i nor dang ldan pa/_rnam thos kyi bu'i nor dang 'gran pa 
[\[31a.5\]]zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am/_bcu lon pa dang /_khye'u gzugs bzang zhing blta na sdug la mdzes pa mdog 
[\[31a.6\]]bzang ba/_gser gyi mdog can mgo bo gdugs ltar 'dug pa/_lag pa ring ba dpral ba'i dbyes che ba sna mtho ba/_sna legs pa/_smin ma stug pa zhig btsas te/_de'i btsas ston rgyas par byas te/_khye'u 'di'i ming ci skad gdags zhes ming 'dogs par byed de/_
[\[31a.7\]]khye'u 'di mchog tu byad gzugs mdzes te/_byad gzugs mi'am ci dang 'dra bas na/_khye'u 'di'i ming mi 'am ci zhes gdags so zhes zer ro/_/de nas khye'u mi 'am ci 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_mtsho'i nang 
[\[31b\]]
[\[31b.1\]]gi pad ma bzhin du skye drag par gyur to/_/de gang gi tshe cher skyes pa de'i tshe/_yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_
[\[31b.2\]]spos brtag pa dang /_sman brtag pa dang /_glang po che brtag pa dang /_rta brtag pa dang /_go mtshon brtag pa bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar 
[\[31b.3\]]gyur to/_/de nas grong khyer chen po drug po thams cad du de'i grags pa rgyas par gyur te/_mnyan du yod pa na/_khyim bdag che ge mo'i bu byad gzugs mi 'am ci dang 'dra ba zhig skyes so zhes grags so/_/de nas de thos ma thag tu skye bo phal po che ya mtshan du gyur te/_de blta 
[\[31b.4\]]ba'i phyir dong ngo /_/de nas de byad gzugs kyis rgyags pas dregs nas su la yang phyag mi 'tshal/_su la yang mi ldang ste/_byad gzugs nga dang mtshungs pa med do snyam mo/_/de nas de'i pha ma gnyis kyis bsams pa/_'di'i nga rgyal bsal dgos te/_'di la bcom ldan 
[\[31b.5\]]'das bstan par bya'o snyam nas smras pa/_bu su yang nga dang mtshungs pa med do snyam du byad gzugs kyis rgyags pas dregs par ma byed cig_/bu khyod kyis bcom ldan 'das ma mthong ste/_khyod ni de'i brgya'i char yang nye bar mi phod/_stong gi char yang nye bar mi phod/_'bum gyi 
[\[31b.6\]]char yang nye bar mi phod do zhes byas so/_/de nas de thos ma thag tu de ya mtshan du gyur to/_/bdag pas dge sbyong gau ta ma ches gzugs bzang zhing blta na sdug la mdzes pa blta snyam nas/_skye bo mang pos g.yog byas te/_bcom ldan 'das ga la ba der song ngo /_/khye'u des thag ring po 
[\[31b.7\]]zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu mchod sdong rin po che sna tshogs kyis spras pa lta bu/_
[\[32a\]]
[\[32a.1\]]blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang de'i byad gzugs kyis rgyags pas dregs pa de med par gyur to/_/de nas de bcom ldan 'das la shin tu dga' bar gyur to/_/dga' bar gyur 
[\[32a.2\]]nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs 
[\[32a.3\]]su chud nas/_de dang 'thun pa'i chos bstan te/_des na khye'u mi 'am cis stan de nyid la 'dug bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas pha ma 
[\[32a.4\]]gnyis la gsol te/_bcom ldan 'das kyi bstan pa la rab tu byung nas/_des kyang brtson pa dang /_bsgrub pa dang /_'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la gsol pa/_
[\[32a.5\]]btsun pa bcom ldan 'das kyis khye'u de'i byad gzugs kyis rgyags pa bsal nas/_g.yung drung gi mthar thug pa grub pa dang /_bde ba'i mya ngan las 'das pa la bzhag pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i 
[\[32a.6\]]dus na yang ngas 'di'i byad gzugs kyis rgyags pa bsal nas/_ji ltar bsam gtan bzhi dang /_mngon par shes pa lnga la gnas par byas pa de nyon cig_/dge slong dag sngon byung ba 'das pa'i dus na/_grong khyer bA rA Na sI na bram ze zhig gnas pa des/_thabs zlar bab 
[\[32a.7\]]pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_bu gzugs bzang zhing blta na sdug la mdzes pa zhig btsas nas/_de 'o ma dang /_zho dang mar 
[\[32b\]]
[\[32b.1\]]dang /_zhun mar dang /_mar gyi nying gus bskyed bsrings te/_de gang gi tshe cher skyes pa de'i tshe/_byad gzugs kyis rgyags pas dregs nas/_su la yang gsong por smra ba dang /_phyag 'tshal ba dang /_ldang ba mi byed do/_/de nas de'i tshe pha ma gnyis kyis bsams pa/_
[\[32b.2\]]'di'i byad gzugs kyis rgyags pa bsal dgos so/_/de ltar ma byas na 'di zhi bar mi 'gyur ro snyam mo/_/de'i tshe bA rA Na sI'i sa phyogs zhig na/_drang srong mngon par shes pa lnga dang ldan pa/_rdzu 'phrul che zhing mthu che ba zhig gnas te/_de nas bram ze des drang srong de la gsol 
[\[32b.3\]]pa/_khye'u 'di byad gzugs kyis rgyags pas dregs nas/_su la yang gsong por smra ba dang /_phyag 'tshal ba dang ldang ba yang mi bgyid kyis/_khyod kyis de'i byad gzugs kyis rgyags pa bsal du gsol zhes byas so/_/de nas drang srong des bram ze de la cang mi smra 
[\[32b.4\]]bas khas blangs so/_/de nas bram ze de drang srong de'i thad nas song nas/_bu la smras pa bu khyod byad gzugs bdag dang mtshungs pa med do snyam du byad gzugs kyis rgyags par ma byed cig_/dka' thub kyi gnas che ge mo zhig na drang srong zhig gnas te/_de la ni khyod kyi byad 
[\[32b.5\]]gzugs kyis brgya'i char yang nye bar mi phod/_stong gi char yang nye bar mi phod/_'bum gyi char yang nye bar mi phod do zhes byas so/_/de nas de ya mtshan du gyur to/_/de ya mtshan du gyur nas/_drang srong de ga la 'dug pa der song ste/_drang srong des khye'u de mthong nas des khye'u 
[\[32b.6\]]de bas ches byad gzugs bzang bar bdag nyid sprul to/_/de nas khye'u des thag ring po zhig nas drang srong de ches gzugs bzang ba dang /_ches blta na sdug pa dang ches mdzes pa mthong ngo /_/mthong nas kyang de'i byad gzugs kyis rgyags pa med par gyur te/_drang srong de la yang dga' 
[\[32b.7\]]bar gyur to/_/dga' bar gyur nas/_drang srong de ga la ba der song ste phyin nas/_de'i rkang pa la mgo bos phyag 'tshal te/_chos mnyan pa'i phyir mdun du 'dug go/_/de nas des de dang 'thun pa'i chos bstan te/_de nas khye'u de drang srong de nyid las rab tu byung ngo /_/de rab tu byung nas bsam 
[\[33a\]]
[\[33a.1\]]gtan bzhi dang /_mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe khye'u de nyid du gyur pa gang yin pa de ni khye'u mi 'am ci 'di kho na yin 
[\[33a.2\]]te/_de'i tshe yang ngas 'di'i byad gzugs kyis rgyags pa bsal nas/_bsam gtan bzhi dang /_mngon par shes pa lnga la gnas par byas so/_/da ltar yang ngas 'di'i byad gzugs kyis rgyags pa bsal nas/_g.yung drung gi mthar thug pa grub pa dang /_bde ba'i 
[\[33a.3\]]mya ngan las 'das pa la bzhag go/_/gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/_der 'dis tshe gcig tu tshangs par spyod pa spyad nas/_dbang po rnams yongs su smin par byas pas na/_de'i phyir da ltar rnam par 
[\[33a.4\]]grol bar gyur to//_//mi 'am ci gnyis pa ni/_gleng gzhi yul ser skya'i gnas na bzhugs te/_der gang gi tshe bcom ldan 'das kyis yab dang /_sras mjal bar mdzad pa de'i tshe/_bcom ldan 'das kyis/_nyi ma gcig ni rgyal po zas gtsang gi der 
[\[33a.5\]]bshos gsol to/_/phyi nyin ni btsun mo'i 'khor du bshos gsol to/_/der gang gi tshe bcom ldan 'das btsun mo'i 'khor du bshos gsol nas/_slar gshegs pa de'i tshe/_grags 'dzin ma khang thog tu song nas/_bcom ldan 'das la blta zhing 'dug go/_/de nas gang 
[\[33a.6\]]gis skabs su mi mthong bar gyur pa de'i skabs su/_khang thog nas mchongs nas sangs rgyas kyi mthus sa gzhi stan shing bal gyi nang tshang can 'dra bar bsgyur te/_ci nas de la cung zad kyang mi gnod par mdzad do/_/de nas skabs de rnams dge slong rnams kyis thos nas/_
[\[33a.7\]]dge slong rnams kyis sangs rgyas bcom ldan 'das la gsol pa/_btsun pa grags 'dzin mas bcom ldan 'das kyi slad du/_rang gi srog btang ba la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang nga'i 
[\[33b\]]
[\[33b.1\]]phyir 'dis ci ltar rang gi srog btang ba de nyon cig_/dge slong dag sngon byung ba 'das pa'i dus na/_grong khyer bA rA Na sI na/_rgyal po tshangs pas byin rgyal po byed do/_/de nas phyi zhig na rgyal po tshangs pas byin gyis dpung gi tshogs yan lag bzhi go bskon nas/[ {]ri dgas [,]ri dwags [}]
[\[33b.2\]]bshor du song ba las/_de rta kha ma thub nas/_dpung gi tshogs kyang logs shig tu lus/_rgyal po yang logs shig tu song ste/_de dpung dang bral nas lus ngal ba dang /_lus sdug bsngal ba dang /_lus zhig par gyur te nags khrod cig tu zhugs te 'dug go/_/
[\[33b.3\]]nags khrod de na mi'am ci zhig mi 'am ci mo dang lhan cig tu pi wang thogs te rtse zhing dga' la dga' mgur spyod do/_/de nas rgyal po des de mthong nas/_mthong ma thag tu rgyal po de mi 'am ci mo de la shin tu chags par gyur to/_/de 'dod chags kyi dbang du gyur nas/_mi 'am 
[\[33b.4\]]ci de dug mdas gnad du bsnun te/_de sa phyogs de nyid du shi'o/_/de nas rgyal po des mi 'am ci de bsad pa'i 'og tu mi'am ci mo'i thad du song ste/_smras pa/_bzang mo tshur shog bdag cag gnyis dga' mgur spyad par bya'o/_/mi'am ci mos smras pa/_khyim thab shi 
[\[33b.5\]]ba'i ro mdun na 'dug bzhin du bdag ci ltar khyod dang dga' mgur spyod par bya/_re zhig 'di'i rus bu la mchod pa byas nas/_de'i 'og tu khyod ci ltar 'dod pa bzhin du bya'o zhes smras nas/_des shing rnams bsdus te/_spungs pa'i steng du mi 'am ci'i rus bu de bzhag nas me 
[\[33b.6\]]btang ste/_phyogs gcig tu 'dug go/_/de nas gang gi tshe rus bu de bsregs pa'i shing de dag la me 'bar bar gyur pa de'i tshe/_mi 'am ci mo de nyid me'i nang du mchongs nas/_de der shi'o/_/de nas rgyal po chen po de re thag chad nas/_de'i tshe tshigs su bcad de smras pa/_
[\[33b.7\]]bdag gis don gzhan bsam bsam nas/_/log par gzhan du gyur gyis med/_/mi 'am ci mo spyad snyam nas/_/bdag gis srog chags gnyis bsad do/_/dge slong dag ji snyam du sems/_de'i tshe mi'am cir gyur pa/_byang chub sems dpa'i spyod pa la gnas pa gang 
[\[34a\]]
[\[34a.1\]]yin pa de ni nga nyid yin no/_/de'i tshe mi 'am ci mor gyur pa gang yin pa de ni grags 'dzin ma 'di kho na yin te/_de'i tshe yang 'dis nga'i phyir bdag nyid yongs su btang la/_da ltar yang 'dis nga'i phyir bdag nyid yongs su btang ngo /_/las brgya tham pa las 
[\[34a.2\]]sdom gyi tshigs su bcad pa bdun pa rdzogs so//_//las brgya tham pa/_bam po sum cu pa/_sdom ni/_gang po mchod sbyin le lo can/_/mgon med dang ni nyam chung ba/_/pad ma gnyis dang lta ba dang /_/rin chen nor dang stobs phrog pa/_/gang po dang ni don 
[\[34a.3\]]gzigs dang /_/stobs brtson rtsal dang mya ngan med/_/'thun mdzad dang ni pad ma yi/_/bla ma gnyis dang legs mthong dang /_/rin chen gtsug tor chu rlabs dang /_/rnam par rgyal ba tha ma'o/_/zhes bya ba ni sdom gyi tshigs su bcad pa'o/_/gang po zhes bya ba ni/_gleng 
[\[34a.4\]]gzhi rgyal po'i khab na bzhugs te/_de'i tshe lho phyogs kyi ri bo'i ljongs na/_ri brags kyi grong zhig na bram ze che zhing mtho ba phyug cing nor mang la longs spyod che ba/_yongs su 'dzin pa yangs shing rgya che ba rnam thos kyi bu'i nor dang mnyam pa/_rnam thos kyi bu'i nor dang 'gran pa/_
[\[34a.5\]]byams pa'i rang bzhin can/_snying rje dang ldan pa/_sems can la mnyes gshin pa sems can thams cad la snying brtse ba/_gang po zhes bya ba zhig gnas te/_de ni khyim na gnas pa dang /_rab tu byung ba rnams dang /_slong ba thams cad la gtong zhing sdud par byed do/_/dus dus 
[\[34a.6\]]su mchod sbyin gyi gnas bcas nas mchod sbyin yang byed do/_/de nas mchod sbyin gyi dus zhig la bab pa'i tshe/_bstan bcos thams cad kyi gzhung rnams la rtog cing /_gang dang gang gi lta ba ci 'dra ba zhig snyam ste/_des gzhung de dag yid la bzhag nas/_sems pa dang 
[\[34a.7\]]'jal ba dang yongs su rtog par byed do/_/de nas phyi zhig na bram ze des mchod sbyin bya bar brtsams nas/_mchod sbyin byed pa der ston pa thams cad 'dus par gyur to/_/bram ze des kyang ston pa thams cad kyi gzhung yid la bzhag nas sems pa la zhugs pa las/_lta 
[\[34b\]]
[\[34b.1\]]ba'i rnam pa de dag la de'i sems mgu bar ma gyur to/_/de nas phyi zhig na rgyal po'i khab na gnas pa'i dge bsnyen rnams kyis bram ze de'i mdun du sangs rgyas kyi bsngags pa brjod do/_/de nas de thos ma thag tu bram ze des bcom ldan 'das la blta 'dod par gyur to/_/de nas phyi 
[\[34b.2\]]zhig na de'i blo skyes pa/_dge sbyong dang bram ze stong phrag du ma dag gis mchod sbyin la 'ongs nas longs spyod par byed la/_bcom ldan 'das gau ta ma de ni mi 'ong ba na/_kye ma de yang bdag gi mchod sbyin la 'ong ste/_longs spyod par byed kyang ci ma rung snyam mo/_/de nas bcom ldan 
[\[34b.3\]]'das kyis bram ze de'i sems thugs kyis mkhyen nas dgongs pa/_bram ze de ni bla na med pa yang dag par rdzogs pa'i byang chub las phyir mi ldog par sems bskyed par 'gyur la de kho na la brten te/_bdag gis skye bo mang po la phan gdags so snyam du dgongs nas/_dge slong 
[\[34b.4\]]mang pos zhabs 'bring byas te/_dge slong gi dge 'dun gyis mdun du bdar nas/_bram ze de la thugs brtse ba'i phyir/_ri brags kyi grong khyer der gshegs so/_/bcom ldan 'das der gshegs nas 'di snyam du dgongs te/_ma la bdag gis ci nas mchod sbyin gyi gnas der mchod 
[\[34b.5\]]sbyin gyi bdag po dang /_skye bo mang po gzhan rnams kyis bdag gcig pu mthong la/_dge slong gi dge 'dun rnams sus kyang mi mthong ba de lta bur byin gyis brlab bo snyam du dgongs te/_de ltar byin gyis brlabs nas/_mchod sbyin gyi gnas su gshegs so/_/de nas bram 
[\[34b.6\]]ze des thag ring po zhig nas bcom ldan 'das mthong ngo /_/mthong nas kyang bcom ldan 'das la 'di skad ces gsol to/_/bcom ldan 'das gshegs pa legs so/_/bcom ldan 'das tshur gshegs/_bcom ldan 'das kyis bdag gi mchod sbyin gyi gnas su mchod pa rnams 
[\[34b.7\]]la longs spyod par mdzad du gsol/_bcom ldan 'das kyis bka' stsal pa/_gang po khyod kyis nga'i lhung bzed 'di bza' ba dang /_bca' ba dag gis ma bkang gi bar du longs spyod par mi bya'o/_/bram ze des smras pa/_bcom ldan 'das gau ta ma ji ltar dgongs pa de bzhin 
[\[35a\]]
[\[35a.1\]]du bgyi'o zhes gsol nas/_bram ze des mchod sbyin byed pa der bza' ba dang /_bca' ba gtsang ma bzang po mang po bshams pa de dag blangs nas/_bcom ldan 'das kyi lhung bzed dgang bar byas na/_dgang ma nus nas des nga rgyal bskyed de/_bdag gis 
[\[35a.2\]]lhung bzed 'di ma bkang bar mi gtang ngo snyam nas/_g.yog 'khor dang bcas pas bcom ldan 'das kyi lhung bzed bza' ba dang bca' bas dgang ba la brtson par byed do/_/de nas bcom ldan 'das kyis dgongs pa/_da ni kha zas 'dis dge slong stong gi zan chog go snyam du 
[\[35a.3\]]dgongs nas/_lhung bzed de gang bar bstan to/_/de nas bram ze des bcom ldan 'das kyi lhung bzed gang bar mthong nas dga' bar gyur to/_/gsol pa bcom ldan 'das kyi lhung bzed gtams lags kyis/_bcom ldan 'das gau ta mas ci bder gsol shig ces byas so/_/
[\[35a.4\]]de nas bram ze de la thugs brtse ba'i phyir/_mchod sbyin gyi gnas de nyid du dge slong stong gi stan sprul te/_chu ra rnams bkang nas/_bcom ldan 'das gral gyi gtso bo la bzhugs so/_/dge slong gzhan rnams kyang rgan rim bzhin bkod do/_/de nas dge slong gi dge 'dun rnams bde bar 
[\[35a.5\]]bzhugs nas/_'dri ma mkhan rnams kyis brims so/_/de nas bram ze des kyang de dag thams cad mthong nas/_mthong ma thag tu bcom ldan 'das la shin tu dga' bar gyur to/_/dge sbyong gau ta ma 'di ni rdzu 'phrul che zhing mthu che ba yin no snyam ste/_de dga' bar gyur nas/_bcom 
[\[35a.6\]]ldan 'das kyi zhabs la mgo bos phyag 'tshal te/_gsol pa/_zla ba gsum gyi bar du bcom ldan 'das gau ta ma dge slong gi dge 'dun dang bcas pa'i na bza' dang /_zhal zas dang /_gzims cha dang /_gdan dang /_snyun gyi gsos sman dang /_sman zong rnams sbyar bar 
[\[35a.7\]]'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis bram ze de la cang mi gsung bas gnang ngo /_/de nas bram ze des bcom ldan 'das kyis cang mi gsung bas gnang bar rig nas/_rgyal bu rgyal byed kyi tshal du yo byad thams 
[\[35b\]]
[\[35b.1\]]cad sbyar te/_sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol te/_bcom ldan 'das la 
[\[35b.2\]]na bza' 'bum ri ba phul lo/_/dge slong gzhan dag la yang ras zung re phul nas/_bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 'jig rten long ba 'dren pa med pa ston pa med par de bzhin gshegs pa dgra bcom 
[\[35b.3\]]pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom 
[\[35b.4\]]ldan 'das kyis bram ze de la bka' stsal pa/_bram ze legs so legs so/_/bram ze khyod ma 'ongs pa'i dus na/_'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar 
[\[35b.5\]]gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das gang po zhes bya bar 'gyur ro zhes gsungs so/_/de nas bcom ldan 'das kyis bram ze de bla na med pa yang dag par rdzogs pa'i 
[\[35b.6\]]byang chub tu lung bstan nas/_mchod sbyin gyi gnas de nyid du mi snang bar gyur te/_'od ma'i tshal du zhugs par gyur to//_//mchod sbyin zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na bram ze zhig gnas te/_des thabs 
[\[35b.7\]]zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de'i btsas ston rgyas par 
[\[36a\]]
[\[36a.1\]]byas nas/_rigs dang 'thun par ming btags te/_'o ma dang /_zho dang /_mar dang /_zhun mar dang /_mar gyi nying gus bskyed bsrings te/_gang gi tshe cher skyes pa de'i tshe/_yi ge dang bram ze'i spyod lam dang /_spyod pa dang /_oM zhes bya ba dang /_b+ho zhes bya ba 
[\[36a.2\]]dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang 
[\[36a.3\]]blang ba dang /_kha ton bya ba dang /_kha ton slob tu gzhug pa'i thabs bslabs nas/_las rnam pa drug la mkhas pa'i bram zer gyur te/_des mthar gyis rig pa'i gnas [{]bcwa [,]bco [}]brgyad la byang bar gyur to/_/de nas bstan bcos thams cad khong du chud nas/_gzhung gi rtsod pa thams cad 
[\[36a.4\]]tshar bcad do/_/de nas phyi zhig na de'i pha ma gnyis shi nas des bsams pa/_byad gzugs dang thos pas bdag dang mtshungs pa yang med na/_lhag pa lta ga la yod snyam mo/_/de'i pha ma yang sngon dus dus su mchod sbyin byed de/_bram ze rnams kyis de la smras pa/_khye'u khyod 
[\[36a.5\]]kyi pha ma yang dus dus su mchod sbyin byed kyis/_khyod kyis kyang pha'i lugs dang 'thun par gyis shig_/khye'u de na re byad gzugs dang thos pas bdag dang mtshungs pa med na/_ci'i phyir bdag gis 'di dag la sbyin pa sbyin zhes zer ro/_/de nas thos ma thag tu bram ze de dag de la mi 
[\[36a.6\]]dga' bar gyur te/_de dag gis phyin cad de dang mi 'drul bar nang khrims bcas so/_/de yang de dag la mi dga' bar gyur te/_bdag la yon gnas 'di lta bu dag ci dgos snyam mo/_/de nas phyi zhig na bcom ldan 'das kyis dgongs pa bram ze'i khye'u 'dis bla na med pa yang dag par 
[\[36a.7\]]rdzogs pa'i byang chub las phyir mi ldog par sems bskyed par 'gyur ro snyam du dgongs nas/_bcom ldan 'das rgyal bu rgyal byed kyi tshal nas mi snang bar gyur te/_bram ze'i khye'u de'i khyim du sa brtol te gyen du 'phags nas/_bcom ldan 'das kyis 'od btang ste/_de'i khyim 
[\[36b\]]
[\[36b.1\]]de mthong ma thag tu gser zhun ma'i kha dog lta bur snang bar byas so/_/de nas de mthong ma thag tu bram ze'i khye'u de bcom ldan 'das la shin tu dga' bar gyur to/_/dga' bar gyur nas/_bcom ldan 'das kyi gdan bshams te 'di skad ces gsol to/_/bcom ldan 'das gdan 
[\[36b.2\]]bshams pa la bzhugs su gsol/_de nas bcom ldan 'das gdan bshams pa la bzhugs so/_/bzhugs nas kyang bcom ldan 'das kyis bram ze'i khye'u de la sbyin pa dang ldan pa'i chos de lta bu bstan te/_de nas bram ze'i khye'u des sbyin pa btang ba'i 'dod pa skyes nas/_des 
[\[36b.3\]]sbyin pa byed 'dod nas/_bcom ldan 'das la 'di skad ces gsol to/_/btsun pa bdag gis sbyin pa dag sbyin zhing bsod nams dag bgyid pa rngo thogs par bgyid pa de lta bur bdag la mi bdog lags so/_/de nas bcom ldan 'das kyis de la gter bstan te/_de mthong ma thag tu 
[\[36b.4\]]khye'u de bcom ldan 'das la lhag par yang dga' bar gyur to/_/dga' bar gyur nas zhabs la phyag 'tshal te/_gsol pa/_zla ba gsum gyi bar du bcom ldan 'das dge slong gi dge 'dun dang bcas pa'i na bza' dang /_zhal zas dang gzims cha dang /_gdan dang snyun gsos dang /_
[\[36b.5\]]sman zong rnams sbyar bar 'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis bram ze'i khye'u de la cang mi gsung bas gnang ngo /_/de nas bram ze'i khye'u des bcom ldan 'das kyis cang mi gsung bas gnang bar rig nas/_mnyan 
[\[36b.6\]]du yod pa dang /_rgyal bu rgyal byed kyi tshal gyi bar du mchod sbyin gyi gnas bcas nas dril bsgrags te/_bdag ya mtshan can thams cad la mchod sbyin bgyis kyi su mchod ston dang yon 'dod pa de dag bdag gi mchod sbyin gyi gnas su shog la longs spyad par gyis shig_/de nas bram ze 
[\[36b.7\]]rnams na re bram ze la sdang ba la/_bdag cag longs spyod par mi bya'o zhes zer ro/_/de nas bram ze'i khye'us smras pa/_gal te longs spyod par mi byed na/_bdag gis khyod kyi phyir yon dpag pa gang yin pa de dag thams cad bdag gis dge sbyong gau ta ma 'khor dang bcas pa 
[\[37a\]]
[\[37a.1\]]rnams la phul la/_de kho na'i bstan pa la tshangs par spyod pa spyad par bya'o/_/de nas bram ze rnams kyis bsams pa/_bram ze'i khye'u 'di ni ji skad smras pa bzhin du byed pa yin pas na/_des de kho na ltar byed srid de/_de ltar na bdag cag yon gyis pham par 'gyur 
[\[37a.2\]]ro snyam nas/_de dag gis de'i nang khrims bshig nas/_mchod sbyin gyi gnas su song ste longs spyad do/_/de nas bram ze'i khye'u des zla ba gsum gyi bar du ya mtshan can rnams kyi bza' ba dang /_bca' ba gtsang ba bzang po sbyar te/_thams cad la yon mang po phul te/_tha ma'i 
[\[37a.3\]]nyin par sangs rgyas la sogs pa dge slong gi dge 'dun rnams zhal zas ro brgya dang ldan pas tshim par byas nas/_bcom ldan 'das la na bza' 'bum ri ba phul lo/_/dge slong gzhan rnams la yang re re la ras zung re phul lo/_/de nas bcom ldan 'das kyi sku gser gyi mdog 
[\[37a.4\]]lta bu'i mtshan gyis brgyan pa mthong nas/_bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa 
[\[37a.5\]]dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis bram ze'i khye'u de la bka' stsal 
[\[37a.6\]]pa/_bram ze'i khye'u legs so legs so/_/bram ze'i khye'u khyod ma 'ongs pa'i dus na 'jig rten long ba 'dren pa med pa/_ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig 
[\[37a.7\]]rten mkhyen pa/_skyes bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das don gzigs zhes bya bar 'gyur ro zhes gsungs nas/_bcom ldan 'das gtsug lag khang du gshegs so//_//le lo can zhes bya ba ni/_
[\[37b\]]
[\[37b.1\]]gleng gzhi mnyan du yod pa na bzhugs te/_de'i tshe mnyan du yod pa na/_khyim bdag phyug cing nor mang la longs spyod che ba/_yongs su 'dzin pa/_yangs shing rgya che ba/_rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas pa des thabs zlar bab pa las 
[\[37b.2\]]chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_rigs 
[\[37b.3\]]dang 'thun par ming btags te/_'o ma dang /_zho dang /_mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/khye'u de le lo can mchog tu le lo che ba zhig ste/_khri la nyal zhing khri las ldang du mi btub nas/_
[\[37b.4\]]pha ma gnyis kyis de la dris pa/_bu khyod la lus kyi nad dam/_sems kyi gdung ba 'ga' lta yod dam zhes byas nas/_de le lo'i dbang gis de dag la cung zad kyang smrar mi btub nas/_pha ma gnyis kyis de sman pa la bstan nas/_sman pa na re/_'di la lus kyi nad kyang ci yang 
[\[37b.5\]]med la/_sems kyi gdung ba ci yang med kyis/_le lo kho nas khri las ldang du mi btub par zad do zhes zer ro/_/de nas de la pha ma gnyis kyis lan mang du bsgo ste/_bu de ltar ma byed cig_/khyod 'di ltar 'dug pas bde ba thob par mi nus so/_/mi rnams nye bar 'tsho ba ni bsgrub 
[\[37b.6\]]phod pa'i 'bras bu yin no zhes lan mang du brtun kyang de bslang ma nus so/_/de nas phyi zhig na pha ma gnyis kyi sems skyes pa/_yon gnas dag spyan drangs la bshos gsol na/_de dag mthong na zhes bskyed de/_ldang yang srid do snyam nas/_de dag gis ston pa drug g.yar 
[\[37b.7\]]drangs te zan byin nas khye'u des de dag mthong yang ma langs so/_/de nas khyim bdag gis bsams pa/_dge sbyong gau ta ma ni bsod nams can che bar grags pa/_tshig btsan pa yin pas na/_khye'u 'dis de mthong na zhes bskyed de ldang bar 'gyur yang srid do snyam nas/_de'i 
[\[38a\]]
[\[38a.1\]]phyi nyin sangs rgyas la sogs pa dge slong gi dge 'dun khyim du spyan drangs te/_de nyid kyi nub mo bza' ba dang /_bca' ba gtsang ma bzang po mang po sbyar nas nang par sngar langs te/_gdan bshams la chu ra bkang ste bzhag nas/_bcom ldan 'das la phrin gyis 
[\[38a.2\]]gdugs tshod bskul ba/_btsun pa gdugs tshod la bab ste bshos gsol lags na/_bcom ldan 'das kyis da de'i dus la bab par dgongs te/_gshegs su gsol zhes bskul to/_/de nas bcom ldan 'das snga dro'i dus kyi tshe/_chos gos dang sham thabs 
[\[38a.3\]]gsol te/_lhung bzed bsnams nas/_dge slong mang pos zham ring byas nas/_dge slong gi dge 'dun gyis mdun du bdar nas/_khyim bdag de'i bkad sa ga la ba der gshegs te byon nas/_dge slong gi dge 'dun gyi gung la gdan bshams pa la bzhugs so/_/de nas 
[\[38a.4\]]khye'u des thag ring po zhig nas/_sangs rgyas bcom ldan 'das mdzes shing yid du 'thad la/_dbang po zhi ba/_thugs mchog tu dul ba/_rnam par zhi ba dang ldan pa/_gser gyi mchod sdong ltar dpal 'bar ba mthong ngo /_/mthong nas kyang de gus par sgrims pa'i shugs kyis 
[\[38a.5\]]langs nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_pha ma gnyis dang lhan cig tu sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang 
[\[38a.6\]]bca' ba gtsang ma bzang po mang pos tshim par byas nas/_ci bzhed pa bstabs so/_/de nas bcom ldan 'das bshos gsol zin te/_bstsang sder ni gyu/_phyag ni bcabs par rig nas/_stan ches dma' ba dag blangs te/_chos nyan pa'i phyir bcom ldan 'das kyi spyan 
[\[38a.7\]]sngar 'khod do/_/de nas bcom ldan 'das kyis khye'u de la brtson 'grus kyi bsngags pa brjod de/_bu brtson 'grus kyis ni bla na med pa yang dag par rdzogs pa'i byang chub thob par 'gyur ro zhes bka' stsal to/_/de nas khye'u des bsams pa/_bcom ldan 'das kyis bka' stsal pa 'di 
[\[38b\]]
[\[38b.1\]]ni bzang ste/_bdag gis brtson 'grus zhan pas bla ma'i khyad par thob par mi nus kyis/_ma la bdag gis rgya mtsho'i nang du 'gro ba bsgrubs la/_sangs rgyas dang /_chos dang /_dge 'dun la bkur sti bya'o snyam nas/_rgya mtsho'i nang du 'gro ba'i zong khyer te rgya mtsho chen po'i nang du 
[\[38b.2\]]zhugs nas/_des rin po che'i gling du 'gro ba'i don du bsgrubs te/_rgya mtsho'i gru bo che'i don grub nas/_mnyan du yod par 'ong ste/_des sangs rgyas la sogs pa dge slong gi dge 'dun zla ba gsum du spyan drangs nas yo byad thams cad sbyar te/_sangs rgyas la sogs pa dge 
[\[38b.3\]]slong gi dge 'dun la zla ba gsum gyi bar du yo byad thams cad kyis bsnyen bkur byas nas/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/_bcom ldan 'das la na bza' 'bum ri ba phul lo/_/dge slong gzhan dag 
[\[38b.4\]]la yang re re la ras zung re phul nas/_bla na med pa yang dag par rdzogs pa'i byang chub tu smon lam btab ste/_dge ba'i rtsa ba 'dis na bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang /_
[\[38b.5\]]zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis khye'u de la bka' stsal pa/_khye'u legs 
[\[38b.6\]]so legs so/_/khye'u khyod ma 'ongs pa'i dus na 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_kha lo 
[\[38b.7\]]sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das stobs dang brtson 'grus kyi rtsal dang ldan pa zhes bya bar 'gyur ro zhes gsungs so//_//mgon med zas sbyin zhes bya ba ni/_gleng gzhi mnyan du yod pa na bzhugs te/_de'i tshe mnyan du yod 
[\[39a\]]
[\[39a.1\]]pa na/_bram ze dbul po 'tsho bas phongs pa zhig gnas te/_de yang gso ba mang zhing g.yog 'khor mang ba zhig ste/_des bsams pa bdag gis phyug po gang zhig la brten te/_'tsho ba btsal bar bya snyam mo/_/de nas des bsams pa khyim bdag mgon 
[\[39a.2\]]med zas sbyin ni snying rje can sbyin pa la sred pa yin te/_des ni bdag la dgos pa thams cad kyis sdud par nus so snyam mo/_/de nas de'i grib ma dang mi 'bral ba bzhin du de'i phyir 'brang ngo /_/de nas khyim bdag mgon med zas sbyin gyis 'phrigs nas dris pa/_bram ze khyod nga la rag 
[\[39a.3\]]las pa ci yod/_bram zes smras pa/_khyim bdag rag ci yang las te/_khyod la brten nas 'tsho ba btsal bar 'dod do/_/de nas de thos ma thag tu khyim bdag mgon med zas sbyin gyis de'i 'tshog chas thams cad sbyor ba la zhugs so/_/de nas phyi zhig na de khyim bdag 
[\[39a.4\]]mgon med zas sbyin dang lhan cig tu rgyal bu rgyal byed kyi tshal du song ngo /_/khyim bdag mgon med zas sbyin gyi lugs kyis na/_nyin gcig bzhin du g.yog 'khor lnga brgya dang /_rgyal bu rgyal byed kyi tshal du 'gro zhing phyag dar byed do/_/de nas phyi zhig na de'i bya ba zhig byung 
[\[39a.5\]]nas des bram ze de mngags te/_deng khyod kyis rgyal bu rgyal bu byed kyi tshal du phyag dar gyis shig ces byas nas/_khyim bdag de song ngo /_/bram ze de yang rgyal bu rgyal byed kyi tshal gyi byi dor byed pa la zhugs so/_/de nas bcom ldan 'das kyis dgongs pa bram ze 'di bla na med 
[\[39a.6\]]pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/_bcom ldan 'das kyis ci nas cung zad tsam zhig byi dor byas pa de tsam yang byi dor byas par mi mngon pa de ltar byin gyis brlabs nas/_de des g.yengs te nyi ma 
[\[39a.7\]]rangs pa thal bar gyur to/_/de nas des bsams pa da ni bdag gis mnyan du yod par mi phyin to snyam nas/_rgyal bu rgyal byed kyi tshal de nyid du dgongs mal btab bo/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo song la 
[\[39b\]]
[\[39b.1\]]rgyal bu rgyal byed kyi tshal gyi nang du bram ze de'i mal chos te/_khyod kyang de'i 'dab tu 'dug la/_des khyod la ci dris pa de'i lan khyod kyis thob shig_/gzhan yang dge slong rnams la bsgo ba/_dge slong dag gis dge ba bcab pa dang /_sdig pa bshags pa'i tshul gyis gnas 
[\[39b.2\]]par gyis shig ces ngas bstan mod kyis/_'on kyang bram ze 'di la snying brtse ba'i phyir/_sus rdzu 'phrul ci lta bu thob kyang rung ste/_des rdzu 'phrul de lta bu ston cig ces gyis shig_/tshe dang ldan pa kun dga' bos gsol pa/_btsun pa de ltar 'tshal lo/_/de nas tshe dang ldan pa kun 
[\[39b.3\]]dga' bos dge slong rnams la bsgo ba/_rgyal bu rgyal byed kyi tshal 'di'i nang na bram ze 'dug pa de'i mal chos la/_de'i 'dab tu 'khod cig ces bsgo'o/_/de nas de de na 'dug pa la dge slong rnams rdzu 'phrul gyi cho 'phrul gzhan dang /_gzhan dag ston pa la zhugs so/_/de nas bram 
[\[39b.4\]]ze des mthong nas/_tshe dang ldan pa kun dga' bo la dris pa/_btsun pa kun dga' bo 'di ltar rdzu 'phrul che zhing 'di ltar mthu che ba 'di dag su dag cig_/ci 'dra ba zhig gu snyam mo/_/tshe dang ldan pa kun dga' bos smras pa/_bcom ldan 'das kyi nyan thos rnams yin no/_/de nas 
[\[39b.5\]]bram ze des bsams pa/_slob ma rnams kyang 'di kho na ltar phun sum tshogs pa dang ldan na/_dge sbyong gau ta ma lta ci smos te/_de ci 'dra ba zhig gu snyam mo/_/de nas bcom ldan 'das kyis 'jig rten pa'i sems bskyed de/_kye ma srod la ni rgyal po chen po bzhi nga la blta ba'i phyir 
[\[39b.6\]]'ong na legs so/_/nam phyed na lha'i dbang po brgya byin nga la blta ba'i phyir 'ong na legs so/_/tho rangs na ni mi mjed kyi bdag po tshangs pa nga la blta ba'i phyir 'ong na legs so snyam du dgongs so/_/de ltar bcom ldan 'das kyis thugs bskyed pa'i 'phral 'phral du rgyal po chen po 
[\[39b.7\]]bzhi dang /_lha'i dbang po brgya byin dang /_mi mjed kyi bdag po tshangs pa bcom ldan 'das la blta ba'i phyir 'ongs so/_/de nas bram ze des mthong nas/_tshe dang ldan pa kun dga' bo la dris pa/_btsun pa kun dga' bo 'di 'dra ba 'di dag su dag cig_/tshe dang ldan pa kun 
[\[40a\]]
[\[40a.1\]]dga' bos smras pa/_'di dag ni rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa bcom ldan 'das la blta ba'i phyir 'ongs pa yin no/_/de nas de thos ma thag tu bram ze de bcom ldan 'das la shin tu dga' bar gyur te/_mir 
[\[40a.2\]]gyur pa la yang 'di lta bu'i gnas thob pa yod pa lta/_kye ma bdag kyang sangs rgyas su gyur te/_'jig rten du 'byung bar gyur cig ces byas so/_/de nas des bsams pa gnas 'di lta bu ni yid smon du byas pa tsam gyis 'grub par mi 'gyur gyis/_ma la bdag gis sbyin pa dag byin 
[\[40a.3\]]zhing bsod nams dag byas la/_bla na med pa yang dag par rdzogs pa'i byang chub tu smon lam btab bo snyam mo/_/nam nangs pa dang /_bcom ldan 'das kyi zhabs la mgo bos phyag 'tshal te/_mnyan du yod par chas so/_/khyim bdag mgon med zas sbyin yang g.yog 'khor lnga 
[\[40a.4\]]brgya dang rgyal bu rgyal byed kyi tshal du dong ste/_khyim bdag mgon med zas sbyin gyis thag ring po zhig nas bram ze de mthong ngo /_/mthong nas kyang bram de la smras pa/_bram ze khyod kyis rgyal bu rgyal byed kyi tshal du de'i bar ngo mtshar rmad du byung ba'i chos cung zad cig mthong ngam/_de nas 
[\[40a.5\]]bram ze des khyim bdag mgon med zas sbyin la thams cad bsnyad do/_/de nas khyim bdag mgon med zas sbyin gyis bram ze de la smras pa/_bram ze khyod kyis ngo mtshar rmad du byung ba de lta bu dag mthong na/_khyod ci 'dod par gyur/_bram ze des smras pa/_bla na med pa yang dag par rdzogs pa'i 
[\[40a.6\]]byang chub 'dod mod kyis/_khyim bdag 'on kyang gnas de lta bu ni yid smon tsam gyis 'grub par mi 'gyur bas na/_bdag gis slong mo byas la sbyin pa dag sbyin zhing bsod nams dag bya bar 'dod do/_/de nas de thos ma thag tu khyim bdag mgon med zas sbyin gyis/_bram ze de la 
[\[40a.7\]]nor gyi phung po chen po byin no/_/bram ze des kyang sangs rgyas la sogs pa dge slong gi dge 'dun zla ba gsum du spyan drangs nas/_rgyal bu rgyal byed kyi tshal du yo byad thams cad sbyar nas/_sangs rgyas la sogs pa dge slong gi dge 'dun la zla ba gsum gyi bar du yo byad thams 
[\[40b\]]
[\[40b.1\]]cad kyis bsnyen bkur byas nas/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pas tshim par byas nas/_bcom ldan 'das la na bza' 'bum ri ba phul lo/_/dge slong gzhan dag la yang re re la ras zung re phul nas/_bla na med pa yang 
[\[40b.2\]]dag par rdzogs pa'i byang chub tu smon lam btab ste/_kye ma dge ba'i rtsa ba 'dis na/_bdag 'jig rten long ba 'dren pa med pa ston pa med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig 
[\[40b.3\]]rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis bram ze de la bka' stsal pa/_bram ze legs so legs so/_/bram ze khyod ma 'ongs pa'i dus na/_
[\[40b.4\]]'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs 
[\[40b.5\]]rgyas bcom ldan 'das mya ngan med ces bya bar 'gyur ro zhes gsungs so//_//nyam chung ba zhes bya ba ni/_gleng gzhi mnyan du yod pa na bzhugs te/_khyim bdag mgon med zas sbyin la mthar gyi bu bdun byung nas/_de dag rigs dang 'thun par ming btags te/_'o ma dang /_
[\[40b.6\]]zho dang /_mar dang /_zhun mar dang /_mar gyi nying gus bskyed bsrings te/_mtsho'i nang gi pad ma bzhin du skye drag par gyur to/_/de nas phyi zhig na khyim bdag mgon med zas sbyin gyis bsams pa/_bdag gi byis pa 'di dag mdza' sde dag gi nang du gzud par bya'o/_/de yang dad pa dang ldan 
[\[40b.7\]]pa rnams kyi nang du gzud par bya'i/_ma dad pa rnams kyi nang du ni gzud par mi bya'o/_/gal te ma dad pa rnams kyi nang du btsud par gyur na ni/_'di dag kyang de dag gi bstan pas sangs rgyas kyi bstan pa la mi lta bar 'gyur srid do snyam nas/_sangs rgyas pa'i mdza' sde'i nang du btsud do/_/de 
[\[41a\]]
[\[41a.1\]]la ma dad pa'i mdza' sde gang yin pa de dag ni gar thabs dang grong rgyu ba dang /_smad 'tshong ma rnams la chags shing 'khod do/_/khyim bdag mgon med zas sbyin gyi bu rnams ni/_dge bsnyen gyi mdza' sde rnams dang /_sangs rgyas dang /_chos dang /_dge 'dun la 
[\[41a.2\]]lhag par bya ba byed pa dang /_bsnyen gnas dang /_chos mnyan pa la chags shing 'khod do/_/mnyan du yod pa de na bram ze'i khye'u dbul zhing 'tsho bas phongs pa zhig 'dug pa des bsams pa bdag mdza' sde dag gi nang du zhugs la/_bdag gis de dag la brten nas 'tsho ba btsal bar 
[\[41a.3\]]bya'o snyam nas/_dge bsnyen gyi mdza' sde'i nang du 'jug par 'dod de dris pa/_nor gyi bungs ci tsam gyis na khyod kyi nang du 'jug tu dbang /_de dag gis smras pa/_kAr ShA pa Na lnga brgyas nged kyi nang du 'jug tu dbang ngo /_/bram ze'i khye'u des smras pa/_bdag la kAr ShA pa Na lnga brgya lta 
[\[41a.4\]]ga la yod/_de'i steng du khyed ni dbang phyug gis chog par 'dug la sbyin pa la sred pa yin na/_bdag ni dbul po 'tsho bas phongs pa zhig yin pas na/_bdag gis khyod la nor de snyed dbul mi nus so/_/de nas khyim bdag mgon med zas sbyin gyi bu rnams kyis smras pa/_gal te khyod 
[\[41a.5\]]bcom ldan 'das kyi bstan pa la dad par byed na ni/_nged kyis khyod la kAr ShA pa Na lnga brgya sbyin no/_/bram ze'i khye'us smras pa/_dge sbyong gau ta ma de'i yon tan rnams bdag gis mi shes na/_dge sbyong gau ta ma de'i yon tan rnams ci lta bu yin/_de nas khyim bdag mgon med zas sbyin gyi 
[\[41a.6\]]bu rnams kyis bram ze'i khye'u de la sangs rgyas kyi bsngags pa brjod do/_/de nas de thos ma thag tu bram ze'i khye'u de/_sangs rgyas la shin tu dga' bar gyur to/_/dga' bar gyur nas smras pa/_bdag kyang khyed kyi nang du 'jug par bgyi'o/_/bdag kyang sangs rgyas bcom ldan 'das dang /_
[\[41a.7\]]chos dang /_dge 'dun la skyabs su mchi bar bgyi'o/_/de nas khyim bdag mgon med zas sbyin gyi bu de rnams kyis bram ze'i khye'u des tshig de lta bu brjod pa thos so/_/thos nas kyang de rnams kyis de la kAr ShA pa Na brgya phrag du ma byin no/_/bram ze'i khye'u de yang de rnams kyi nang du zhugs 
[\[41b\]]
[\[41b.1\]]so/_/de nas phyi zhig na mdza' sde bo de rnams kyi blo skyes pa/_sangs rgyas la sogs pa dge slong gi dge 'dun zla ba gsum gyi bar du spyan drangs la yo byad thams cad kyis bsnyen bkur bya'o zhes zer ro/_/de'i nang na kha cig na re bdag cag kun gyis zla ba gsum thog thag tu de 'ba' zhig byed cing 
[\[41b.2\]]'dug mi nus kyi/_nyin res kyis bshos gsol bar bya'o zhes zer ro/_/bram ze'i khye'us smras pa/_bdag ni dbul la 'tsho bas phongs te/_nyin res gzung ba de lta bu bdag gis mi nus so zhes zer ro/_/der kha cig na re su sangs rgyas la sogs pa dge slong gi dge 'dun la bshos gsol 
[\[41b.3\]]mi nus pa de ni/_bdag cag gi nang nas gud du byung cig ces zer ro/_/de nas bram ze'i khye'us bsams pa/_bdag gi 'di rnams kyi nang du de'u ma chud de chud na/_bdag 'di rnams kyi nang nas 'byung ba ni cha ma yin no snyam nas smras pa/_bdag gis nyin res mjug tu gyis la/_khyod kyi 
[\[41b.4\]]lhag rol ci yod pa de dag thams cad kyang bdag la byin cig_/mdza' sde bo rnams kyis smras pa/_khyod ci ltar dga' ba de bzhin du bya'o zhes byas nas/_de rnams kyis sangs rgyas la sogs pa dge slong gi dge 'dun zla ba gsum gyi bar du spyan drangs nas/_nyin res kyis sangs rgyas la sogs pa dge 
[\[41b.5\]]slong gi dge 'dun la yo byad thams cad kyis zla ba gsum gyi bar du bsnyen bkur byas so/_/der de dag gi lhag rol ci yod pa de dag thams cad bram ze'i khye'u de la byin nas/_bram ze'i khye'us de dag thams cad bsdus te/_gzhan dag kyang kAr ShA pa Na gzhan dag 'bul du bcug nas/_tha ma'i 
[\[41b.6\]]nyin par des sangs rgyas la sogs pa dge slong gi dge 'dun khyim du spyan drangs te/_rgyal po gsal rgyal dang /_khyim bdag mgon med zas sbyin la yang bskul nas/_des de nyid kyi mtshan mo lam yang mdzes par byas/_grong khyer yang mdzes par byas nas/_de nyid kyi mtshan mo 
[\[41b.7\]]bza' ba dang bca' ba gtsang ma bzang po mang po sbyar ro/_/nang par sngar langs nas gdan bshams te/_chu ra bkang nas bcom ldan 'das la phrin gyis gdugs tshod bskul ba/_btsun pa gdugs tshod la bab ste bshos lags na/_bcom ldan 'das kyis da de'i dus la bab par dgongs 
[\[42a\]]
[\[42a.1\]]te/_gshegs su gsol zhes bskul to/_/de nas bcom ldan 'das snga dro sham thabs dang chos gos gsol te/_lhung bzed bsnams nas/_dge slong mang pos zhabs 'bring byas te/_dge slong gi dge 'dun gyis mdun du bdar nas/_bram ze'i khye'u de'i bkad sa 
[\[42a.2\]]ga la ba der gshegs te phyin nas/_dge slong gi dge 'dun gyi gung la gdan bshams pa la bzhugs so/_/de nas bram ze'i khye'u des sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang bca' ba gtsang ma bzang po mang 
[\[42a.3\]]pos tshim par byas te/_ci bzhed pa bstabs nas/_bcom ldan 'das la che ba la 'os pa'i na bza' phul lo/_/dge slong gzhan dag la yang re re la ras zung re phul nas/_bla na med pa yang dag par rdzogs pa'i byang chub tu smon lam btab pa/_kye ma dge ba'i rtsa ba 'dis na/_bdag 
[\[42a.4\]]'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_
[\[42a.5\]]sangs rgyas bcom ldan 'das su gyur cig ces byas so/_/de nas bcom ldan 'das kyis bram ze'i khye'u de la bka' stsal pa/_bram ze'i khye'u legs so/_/legs so/_/ma 'ongs pa'i dus na bram ze'i khye'u khyod/_'jig rten long ba 'dren pa med pa ston pa med par/_de bzhin gshegs 
[\[42a.6\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'thun mdzad ces bya bar 'gyur ro/_/zhes gsungs 
[\[42a.7\]]so//_//pad ma gnyis zhes bya ba de la/_pad ma gnyis zhes bya ba de la/_pad ma dang po ni/_gleng gzhi mnyan du yod pa na bzhugs te/_rgyal po gsal rgyal gyi lugs kyis na/_nyin gcig bzhin du dus gsum du bcom ldan 'das la blta ba'i phyir 'gro zhing /_bcom ldan 'das la bdug pa dang /_
[\[42b\]]
[\[42b.1\]]phye ma dang /_spos dang me tog rnams kyis mchod pa byas nas/_chos nyan pa'i phyir spyan sngar 'dug go/_/de'i tshe kun dga' ra ba'i srungs ma'i gnas dga' ldan gyi pad ma'i mtsho'i nang na/_dus ma yin par pad ma zhig skyes nas/_de'i blo skyes pa/_rgyal po gsal rgyal nyin 
[\[42b.2\]]gcig bzhin du dus gsum du dge sbyong gau ta ma la bdug pa dang /_phye ma dang spos dang me tog rnams kyis bkur stir byed kyi pad ma 'di bdag gis de la 'bul bar bya'o snyam nas/_de khyer te mnyan du yod par song ngo /_/de'i tshe sred med kyi bu la dad pa zhig ya mtshan can thams cad la 
[\[42b.3\]]mchod sbyin byed pa la zhugs so/_/de nas des mi des dus ma yin pa'i pad ma de lta bu khyer te/_'ong ba yang mthong nas/_des de la smras pa/_kye mi khyod kyi pad ma 'o ni bdag la byin cig dang /_'di bdag gis legs ldan sred med kyi bu la mchod par bya'o/_/khyod la yang bdag gis kAr 
[\[42b.4\]]ShA pa Na lnga brgya sbyin no zhes byas so/_/de'i tshe khyim bdag mgon med zas sbyin g.yog 'khor lnga brgya dang /_bcom ldan 'das la blta ba'i phyir chas pa las/_khyim bdag mgon med zas sbyin gyis mi de tshig de skad zer ba thos so/_/thos nas kyang des bsams pa/_'di ni nyes par 
[\[42b.5\]]bshad pa'i chos can yin na/_nor gyi bungs 'di snyed cig nyos te sred med kyi bu la 'bul bar 'dod na/_ci'i phyir ngas nor ches mang du bskyed de nyos la/_bcom ldan 'das la dbul bar mi bya snyam nas/_des kun dga' ra ba'i srungs ma la smras pa/_ngas khyod la kAr ShA pa Na stong sbyin 
[\[42b.6\]]gyi/_pad ma 'o ni nga la byin cig_/de nas sred med kyi bu la dad pa des thos nas nga rgyal skyes te/_des kAr ShA pa Na nyis stong sbyin par byas so/_/de bzhin du de gnyis kyis kAr ShA pa Na 'bum gyi bar du gong nas gong du bskyed do/_/de nas kun dga' ra ba'i srungs ma de'i blo skyes pa/_'di ltar 
[\[42b.7\]]khyim bdag mgon med zas sbyin lta bus mi zhig gi phyir 'bum gtong bar byed pa dang sbyar na/_dge slong gau ta ma de ni che ba zhig yin gor ma chag na/_ci'i phyir bdag nyid song la/_bcom ldan 'das de la mchod par mi bya snyam du bsams nas/_kun dga' ra ba'i srungs ma des khyim bdag 
[\[43a\]]
[\[43a.1\]]mgon med zas sbyin la smras pa/_khyim bdag bdag la nor mi dgos kyi/_bdag nyid kyis bcom ldan 'das de la mchod par bya'o zhes byas nas/_pad ma de khyer te rgyal bu rgyal byed kyi tshal du song nas/_kun dga' ra ba'i srungs ma des/_thag ring po zhig nas sangs 
[\[43a.2\]]rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs kyis spras pa lta bu/_
[\[43a.3\]]blo gsal zhing dri ma med la/_rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang mchog tu dga' ba skyes so/_/dga' ba skyes nas bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom 
[\[43a.4\]]ldan 'das la mchod pa'i phyir steng du bor na/_bcom ldan 'das kyi mthus pad ma de shing rta'i 'phang lo tsam du gyur te/_bcom ldan 'das gshegs na ni 'gro'o/_/gzhes na ni sdod do/_/de nas kun dga' ra ba'i srungs ma des/_cho 'phrul de lta bu mthong nas/_lhag par yang bcom 
[\[43a.5\]]ldan 'das la shin tu dga' bar gyur te/_bla na med pa yang dag par rdzogs pa'i byang chub tu smon lam btab pa/_kye ma dge ba'i rtsa ba 'dis bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa 
[\[43a.6\]]dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis kun dga' ra ba'i srungs ma de la bka' stsal 
[\[43a.7\]]pa/_bzhin [{]bzangs [,]bzang [}]legs so legs so/_/ma 'ongs pa'i dus na khyod 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[43b\]]
[\[43b.1\]]skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das pad ma'i bla ma zhes bya bar 'gyur ro zhes gsungs so//_//pad ma gnyis pa ni/_gleng gzhi mnyan du yod pa na bzhugs te/_de'i tshe mnyan du yod pa de nyid 
[\[43b.2\]]na/_kun dga' ra ba srung ba zhig 'dug pa/_de'i mtsho'i nang nas dus ma yin par pad ma zhig skyes te/_de'i blo skyes pa/_pad ma 'di bdag gis rgyal po gsal rgyal la dbul bar bya'o/_/'on tang bdag gi longs spyod chen po dag gi 'byung khungs su 'gyur ro snyam nas/_de khyer 
[\[43b.3\]]te rgyal po'i pho brang du chas te song ngo /_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro 
[\[43b.4\]]ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i 
[\[43b.5\]]seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su 
[\[43b.6\]]ni phongs pa dang nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags 
[\[43b.7\]]pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes 
[\[44a\]]
[\[44a.1\]]kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/'dul bar bya ba'i sras rnams la/_/sangs 
[\[44a.2\]]rgyas dus las yol ba med/_/de nas bcom ldan 'das kyis dgongs pa/_kun dga' ra ba'i srungs ma de/_bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/_snga dro sham thabs dang chos gos gsol te lhung bzed 
[\[44a.3\]]bsnams nas/_mnyan du yod par bsod snyoms la gshegs so/_/de nas kun dga' ra ba'i srungs ma des/_thag ring po zhig nas sangs rgyas bcom ldan 'das mthong ngo /_/mthong nas kyang bcom ldan 'das la shin tu dga' bar gyur to/_/dga' bar gyur nas bsams pa/_
[\[44a.4\]]bdag gis rgyal po gsal rgyal btang la/_bcom ldan 'das la bdag nyid kyis mchod pa bya'o snyam nas/_des pad ma de bcom ldan 'das kyi steng gi nam mkha' la bor ba las/_bcom ldan 'das kyi mthus pad ma de shing rta'i 'phang lo tsam du gyur te/_bcom ldan 'das gshegs 
[\[44a.5\]]na ni 'gro'o/_/gzhes na ni sdod do/_/de nas kun dga' ra ba'i srungs ma des cho 'phrul de lta bu mthong nas/_lhag par yang bcom ldan 'das la shin tu dga' bar gyur te/_bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 
[\[44a.6\]]'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_
[\[44a.7\]]sangs rgyas bcom ldan 'das su gyur cig ces byas so/_/de nas bcom ldan 'das kyis kun dga' ra ba'i srungs ma de la bka' stsal pa/_bzhin [{]bzangs [,]bzang [}]legs so legs so/_/ma 'ongs pa'i dus na khyod 'jig rten long ba 'dren pa med pa ston pa med par/_de bzhin gshegs 
[\[44b\]]
[\[44b.1\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das bla ma zhes bya bar 'gyur ro zhes gsungs so//_//
[\[44b.2\]]lta ba zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag phyug cing nor mang la longs spyod che ba/_yongs su 'dzin pa yangs shing rgya che ba/_rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas te/_khyim bdag de yang 
[\[44b.3\]]byams pa'i rang bzhin can/_snying rje dang ldan pa/_sems can thams cad la mnyes gshin pa/_sbyin pa la sred pa/_ya mtshan can thams cad dang lta ba mtshungs pa/_sbyin pa la blo snyoms pa zhig ste/_des dus dus su mchod sbyin chen po byed la/_bstan bcos spyod pa rnams kyi gzhung 
[\[44b.4\]]spyod par byed do/_/des bltas na thams cad kyang bdag la ni stod/_gzhan la ni smod par byed pas/_de dag gis khyim bdag de'i sems ma mgu'o/_/de nas phyi zhig na khyim bdag des/_bcom ldan 'das kyi bsngags pa thos nas de 'di snyam du sems te/_des chos thams 
[\[44b.5\]]cad rtogs pa las na/_bcom ldan 'das de ni thams cad mkhyen pa yin par nges so snyam nas/_bsngags pa thos ma thag tu sems skyes pa/_kye ma bcom ldan 'das de bdag gi mchod sbyin gyi gnas 'dir gshegs kyang ci ma rung snyam mo/_/de nas bcom ldan 'das kyis dgongs 
[\[44b.6\]]pa/_bdag gis khyim bdag de'i dge ba'i rtsa ba rnams bskyed par bya dgos la/_'di la brten nas 'dul bar bya ba phal po che drang du yod do snyam nas/_rgyal bu rgyal byed kyi tshal nas mi snang bar gyur te/_khyim bdag de'i mchod sbyin gyi gnas su zhugs par gyur to/_/de nas khyim bdag 
[\[44b.7\]]des thag ring po zhig nas sangs rgyas bcom ldan 'das mthong ngo /_/mthong nas kyang dga' ba skyes so/_/dga' ba skyes nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/kye ma 
[\[45a\]]
[\[45a.1\]]bcom ldan 'das bdag gi mchod sbyin gyi gnas su gshegs te/_longs spyod par mdzad du gsol/_de nas bcom ldan 'das kyis khyim bdag de la cang mi gsung bas gnang ngo /_/de nas khyim bdag des sangs rgyas la sogs pa dge slong gi dge 'dun bde 
[\[45a.2\]]bar bzhugs par rig nas/_rang gi lag nas bza' ba dang bca' ba gtsang ma bzang po mang pos tshim par byas te/_ci bzhed pa bstabs nas chos nyan pa'i phyir spyan sngar 'dug go/_/de nas bcom ldan 'das kyis bla na med pa yang dag par rdzogs pa'i byang chub tu spro ba bskyed nas/_khyim 
[\[45a.3\]]bdag de bla na med pa yang dag par rdzogs pa'i byang chub la 'dod pa skyes nas/_des sangs rgyas la sogs pa dge slong gi dge 'dun dang bcas pa zla ba gsum spyan drangs te/_rgyal bu rgyal byed kyi tshal du yo byad thams cad sbyar nas/_sangs rgyas la sogs pa dge slong gi dge 'dun la yo 
[\[45a.4\]]byad thams cad kyis bsnyen bkur byas te/_tha ma'i nyin par sangs rgyas la sogs pa dge slong gi dge 'dun rnams la zhal zas ro brgya dang ldan pa gsol nas/_bcom ldan 'das la na bza' 'bum ri ba phul lo/_/dge slong gzhan dag la yang re re la ras zung re phul nas/_bla na med pa yang 
[\[45a.5\]]dag par rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[45a.6\]]mkhyen pa/_skyes bu 'dul ba'i/_kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis khyim bdag de la bka' stsal pa/_khyim bdag legs so legs so/_/ma 'ongs pa'i dus na khyod 'jig 
[\[45a.7\]]rten long ba 'dren pa med pa/_ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs 
[\[45b\]]
[\[45b.1\]]rgyas bcom ldan 'das legs mthong zhes bya bar 'gyur ro zhes gsungs so//_//las brgya tham pa/_bam po sum cu gcig pa/_rin po che zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa nas ded dpon zhig gis zong khyer te/_rgya mtsho chen po'i 
[\[45b.2\]]nang du chas so/_/ded dpon de yang mo ltas gtso bor 'dzin pa zhig ste/_de zong rnams rnga mo dang bong bu la sogs pa la bkal nas/_mnyan du yod pa'i phyi sgo chen mo las byung ste/_lam po cher zhugs nas des sems 'di lta bu bskyed de/_gal te bdag rgya mtsho chen po'i nang nas/_
[\[45b.3\]]nye zho med par bde bar 'ongs te/_rgya mtsho'i gru bo che'i don grub nas/_phyir 'khor bar gyur na sgo 'dir bdag gi sgo'i dus ston bya'o/_/lam po che 'dir yang lam gyi dus ston bya'o zhes byas nas rgya mtsho chen por song ngo /_/de nas de rin po che'i gling bgrod par bsgrubs te/_rgya mtsho 
[\[45b.4\]]chen po'i nang nas 'gram du byung nas/_des bsams pa/_bdag gru bo ches rgya mtsho chen po'i nang du zhugs te/_des na bdag gis nor chen po bsgrubs kyis/_bdag gis rgya mtsho'i 'gram 'di nyid du rgya mtsho'i lha rnams dang /_gru bo che la gnas pa'i lha rnams la bkur 
[\[45b.5\]]sti bya'o snyam nas/_des rgya mtsho'i 'gram de nyid du lha rnams la bkur sti chen po byas te/_mnyan du yod par chas so/_/de nas de mthar gyis rgyu zhing song song ba las/_mnyan du yod par phyin nas/_mnyan du yod par zong rnams bzhag ste/_des grong khyer gyi phyi sgo chen po dang /_
[\[45b.6\]]lam po che de'i lha rnams la mchod pa chen po byas nas/_sbyin pa dag sbyin zhing bsod nams dag byed pa la zhugs te/_des rin po che'i phung po chen po spungs nas/_dge sbyong dang bram ze dang /_spyod pa pa dang kun tu rgyu dang /_sdug cing phongs pa dang /_bkres pa rnams la sbyin pa byed pa la 
[\[45b.7\]]zhugs so/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par 
[\[46a\]]
[\[46a.1\]]grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar par brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag 
[\[46a.2\]]pa'i seng ge'i sgra chen po sgrogs pa rnams ni/_chos nyid kyis nyin dus gsum/_mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar 'gyur/_su ni gnod 
[\[46a.3\]]pa dang ldan/_su ni phongs pa dang /_nyam nga ba dang /_gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang /_'bras bu la gzhag par bya/_su ni nyes par spyod pa'i 'dam du bying ba las 
[\[46a.4\]]lag nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i 
[\[46a.5\]]rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar 
[\[46a.6\]]bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa ded dpon 'di ni/_bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas snga dro sham thabs dang chos gos gsol te/_
[\[46a.7\]]lhung bzed bsnams nas dge slong mang pos zham ring byas te/_dge slong gi dge 'dun gyis mdun du bdar nas/_sgo de nyid nas mnyan du yod pa'i nang du gshegs pa dang /_ded dpon des thag ring po zhig nas sangs rgyas bcom ldan 'das sku skyes bu chen po'i mtshan sum cu rtsa gnyis kyis 
[\[46b\]]
[\[46b.1\]]legs par brgyan cing spa bar byas pa mthong ngo /_/mthong nas kyang de bcom ldan 'das la shin tu dga' ba skyes so/_/dga' ba skyes nas des rin po che spar gyis btab ste/_bcom ldan 'das la gtor nas de dag sangs rgyas kyi mthus/_bcom ldan 'das kyi stong du lding khang lta bur 
[\[46b.2\]]chags te 'dug nas bcom ldan 'das gshegs na ni 'gro'o/_/gzhes na ni sdod do/_/de nas ded dpon des cho 'phrul de lta bu mthong nas/_lhag par yang dga' ba skyes so/_/dga' ba skyes nas bcom ldan 'das kyi zhabs la phyag 'tshal te/_gsol pa/_zla ba gsum gyi bar du 
[\[46b.3\]]bcom ldan 'das dge slong gi dge 'dun dang bcas pa'i na bza' dang /_zhal zas dang /_gzims cha dang /_gdan dang snyun gsos dang /_sman zong rnams sbyar bar 'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis cang mi gsung 
[\[46b.4\]]bas ded dpon de la gnang ngo /_/de nas ded dpon des bcom ldan 'das kyis cang mi gsung bas gnang bar rig nas/_rgyal bu rgyal byed kyi tshal du yo byad thams cad sbyar te/_des sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen 
[\[46b.5\]]bkur byas nas/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/_bcom ldan 'das la na bza' 'bum ri ba phul lo/_/dge slong gzhan dag la yang re re la ras zung re phul nas/_bla na med pa yang dag par rdzogs 
[\[46b.6\]]pa'i byang chub tu smon lam btab ste/_kye ma dge ba'i rtsa ba 'dis na/_bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen 
[\[46b.7\]]pa/_skyes bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis bka' stsal pa/_ded dpon legs so legs so/_/ma 'ongs pa'i dus na khyod 'jig rten long ba 
[\[47a\]]
[\[47a.1\]]'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams 
[\[47a.2\]]kyi ston pa/_sangs rgyas bcom ldan 'das rin chen gtsug tor can zhes bya bar 'gyur ro zhes gsungs so//_//nor zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas pa des thabs zlar bab pa las chung ma 
[\[47a.3\]]blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_bu gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_rigs dang 'thun par ming 
[\[47a.4\]]btags te/_de 'o ma dang zho dang mar dang zhun mar dang mar gyi nying gus bskyed bsrings nas/_de gang gi tshe cher skyes pa de'i tshe yi ge dang khong rtsis dang /_shod dgod pa dang /_lag rtsis dang dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che 
[\[47a.5\]]brtag pa dang /_spos brtag pa dang /_sman brtag pa dang /_glang po che brtag pa dang /_rta brtag pa dang /_go mtshon brtag pa la bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang 
[\[47a.6\]]bar gyur to/_/de nas phyi zhig na des zong khyer te/_rgya mtsho'i nang du song ba las/_rgya mtsho'i gru bo che'i don grub nas phyir 'ongs so/_/khyim bdag des kyang khyim bdag mgon med zas sbyin la brten nas/_bcom ldan 'das kyi bstan pa la dad pa rnyed de/_skyabs su 'gro ba dang /_bslab 
[\[47a.7\]]pa'i gzhi rnams blangs so/_/de nas phyi zhig na khyim bdag des sangs rgyas la sogs pa dge slong gi dge 'dun khyim du spyan drangs te/_rang gi lag nas bza' ba dang bca' ba gtsang ma bzang po mang pos tshim par byas nas/_ci bzhed pa bstabs te/_chos nyan pa'i phyir spyan sngar 'dug go/_/
[\[47b\]]
[\[47b.1\]]de nas bcom ldan 'das kyis khyim bdag de'i bsam pa dang /_bag la nyal dang /_khams dang shes pa dang /_rang bzhin thugs su chud nas/_de dang 'thun pa'i chos bstan te/_de nas khyim bdag de 'khor dang bcas pas/_stan de nyid la 'khod bzhin du 'jig tshogs la lta ba'i 
[\[47b.2\]]ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas yang dang yang du rgyal bu rgyal byed kyi tshal du 'gro zhing /_bcom ldan 'das la chos nyan par byed do/_/bdag gi bu yang dang yang du dran par byed de/_
[\[47b.3\]]kye ma de yang 'dir 'ongs te/_bcom ldan 'das kyi bstan pa la dad pa rnyed par gyur la/_chos 'di lta bu dag kyang thob na ci ma rung snyam mo/_/de nas phyi zhig na khyim bdag gi bu de rgya mtsho'i gru bo che'i don grub ste/_phyir 'ongs nas des skyed mos tshal du rdzas rnams bzhag nas/_pha ma 
[\[47b.4\]]gnyis blta ba'i phyir shin tu rings par bdag gi khyim du song ba las/_de'i pha ma gnyis chos nyan pa'i phyir rgyal bu rgyal byed kyi tshal du song nas/_khyim bdag gi bu des pha ma gnyis chos nyan pa'i phyir/_rgyal bu rgyal byed kyi tshal du song ngo zhes thos so/_/thos nas kyang de yang rgyal 
[\[47b.5\]]bu rgyal byed kyi tshal de nyid du song ste/_de der phyin nas bdag gi pha ma gnyis blta bar bya'o snyam pa las/_khyim bdag gi bu des pha ma gnyis chos nyan pa'i phyir bcom ldan 'das kyi spyan sngar 'dug pa mthong ngo /_/mthong nas kyang bcom ldan 'das ga la ba der song ste phyin nas/_bcom 
[\[47b.6\]]ldan 'das kyi zhabs la mgo bos phyag 'tshal te/_pha ma gnyis kyi mgul nas 'jus nas chos nyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis khye'u de'i mdun du bla na med pa yang dag par rdzogs pa'i byang chub tu spro ba skye bar 'gyur ba'i gtam bka' 
[\[47b.7\]]stsal to/_/de nas de thos ma thag tu khye'u de bla na med pa yang dag par rdzogs pa'i byang chub la 'dod pa skyes so/_/de nas khyim bdag de bcom ldan 'das las chos thos nas/_bu dang lhan cig tu bdag gi khyim du song ngo /_/der song nas de gnyis kyis bu de la smras pa/_bu khyod 
[\[48a\]]
[\[48a.1\]]kyis rgya mtsho chen po'i nang nas bdag cag gnyis la ci zhig khyer te 'ongs/_khye'us smras pa/_rin po che rin thang che ba dag btsal te mchis so/_/pha ma gnyis kyis de la smras pa/_bu khyod kyis ni rgya mtsho'i nang du song nas sdug bsngal stong phrag grangs med pa myong 
[\[48a.2\]]ste/_rin po che tha mal pa dag khyer te 'ongs so/_/bdag cag gis ni 'di nyid na 'dug bzhin du/_tshegs chung ngus rin po che rin thang chen po dag rnyed do/_/khye'us smras pa/_'o na tshegs chung ngus rnyed pa'i rin po che dag ci 'dra ba blta bar 'tshal lo/_/de nas pha ma gnyis kyis de la bdag cag 
[\[48a.3\]]nyid kyi yon tan rgyas par brjod do/_/de nas de thos ma thag tu khye'u de lhag par yang bcom ldan 'das la dga' bar gyur to/_/dga' bar gyur nas bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos nyan pa'i phyir spyan sngar 
[\[48a.4\]]'dug go/_/de nas bcom ldan 'das kyis de'i rkyen du 'tsham pa'i chos bstan to/_/de nas khyim bdag gi bu des/_bcom ldan 'das kyi gtam gyi mjug rdzogs par rig nas/_stan las langs te/_bla gos phrag pa gcig tu gzar nas/_bcom ldan 'das ga la ba de logs su 
[\[48a.5\]]thal mo sbyar ba btud de/_bcom ldan 'das la 'di skad ces gsol to/_/zla ba gsum gyi bar du bcom ldan 'das dge slong gi dge 'dun dang bcas pa'i na bza' dang /_zhal zas dang /_gzims cha dang /_gdan dang /_snyun gsos dang /_sman zong rnams sbyar bar 'tshal 
[\[48a.6\]]na/_bcom ldan 'das kyis bdag la gnang bar mdzad du gsol/_de nas bcom ldan 'das kyis khyim bdag gi bu de la cang mi gsung bas gnang ngo /_/de nas khyim bdag gi bu des bcom ldan 'das kyis cang mi gsung bas gnang bar rig nas/_rgyal bu rgyal byed kyi tshal du yo 
[\[48a.7\]]byad thams cad sbyar te/_sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/_bcom ldan 'das la na bza' 
[\[48b\]]
[\[48b.1\]]'bum ri ba phul lo/_/dge slong gzhan dag la yang re re la ras zung re phul nas/_bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 'jig rten long ba 'dren pa med pa ston pa med par/_de bzhin gshegs pa 
[\[48b.2\]]dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas 
[\[48b.3\]]bcom ldan 'das kyis khye'u de la bka' stsal pa/_khyim bdag gi bu legs so legs so/_/ma 'ongs pa'i dus na khyod 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_
[\[48b.4\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das chu rlabs zhes bya bar 'gyur ro zhes gsungs so//_//stobs phrog ces bya ba ni/_gleng gzhi mnyan du yod pa 
[\[48b.5\]]na bzhugs te/_de'i tshe byang phyogs kyi pan tsa la'i rgyal po dang /_lho phyogs kyi pan tsa la'i rgyal po gnyis phan tshun mi 'thun par gyur te/_dus dus su skye bo phal po che kha 'dog par byed do/_/de gnyis kyi mdza' bo bshes shing gcugs pa ni/_rgyal po gsal rgyal yin te/_
[\[48b.6\]]rgyal po gsal rgyal gyis bsams pa/_bdag gis thabs ci lta bu zhig gis de gnyis bsdum par bya snyam nas/_de'i blo skyes pa/_bcom ldan 'das ni ma dul ba dul ba yin na/_ma la bdag gis bcom ldan 'das la gsol ba gdab bo snyam nas/_bcom ldan 'das 
[\[48b.7\]]ga la ba der song ste phyin nas/_bcom ldan 'das kyi zhabs la phyag 'tshal te/_phyogs gcig tu 'dug nas/_bcom ldan 'das la rgyal po gsal rgyal gyis 'di skad ces gsol to/_/btsun pa byang phyogs kyi pan tsa la'i rgyal po dang /_lho phyogs kyi pan tsa la'i rgyal po 
[\[49a\]]
[\[49a.1\]]gnyis phan tshun mi 'thun par gyur te/_de gnyis kyis dus dus su skye bo phal po che kha 'dog par bgyid do/_/bcom ldan 'das ni ma dul ba dul ba lags na thugs brtse ba'i slad du/_de gnyis kyi khon sbyang ba'i slad du nan tan mdzad du gsol/_de nas 
[\[49a.2\]]bcom ldan 'das kyis rgyal po gsal rgyal la cang mi gsung bas gnang ngo /_/de nas rgyal po gsal rgyal bcom ldan 'das kyis gsungs pa la mngon par bstod de/_rjes su yi rangs nas/_bcom ldan 'das kyi zhabs la mgo bos phyag 'tshal te bcom ldan 'das kyi thad nas 
[\[49a.3\]]song ngo /_/de nas bcom ldan 'das rgyal bu rgyal byed kyi tshal nas mi snang bar gyur te/_byang phyogs kyi yul pan tsa la dang /_lho phyogs kyi yul pan tsa la gnyis kyi bar mtshams su gshegs te bzhugs nas/_bcom ldan 'das kyis ci nas de dag 'thab par sems pa de lta bur byin 
[\[49a.4\]]gyis brlabs so/_/de nas byang phyogs kyi pan tsa la'i rgyal po dang /_lho phyogs kyi pan tsa la'i rgyal po gnyis kyis dpung gi tshogs yan lag bzhi go bskon nas g.yul 'gyed pa'i phyir/_so so nas drangs so/_/de dag g.yul 'gyed par brtsams pa las/_sangs rgyas kyi 
[\[49a.5\]]mthus de gnyi gas rang rang pham ste ma nus nas/_gzhan gyis thub par mthong ste/_de gnyis so so nas shing rta re re la zhon te/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/bcom ldan 'das kyis 
[\[49a.6\]]kyang ci nas de gnyis gcig gis gcig mi mthong bar byin gyis brlabs te/_bcom ldan 'das kyis dgongs pa 'di gnyis las gcig ni nga'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par 'gyur ro/_/gcig gis 
[\[49a.7\]]ni bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/_gcig la ni 'phags pa'i bden pa bzhi'i gtam gsungs so/_/gcig la ni bla na med pa yang dag par rdzogs pa'i byang chub la spro bar 'gyur ba'i 
[\[49b\]]
[\[49b.1\]]gtam gsungs so/_/de nas lho phyogs kyi pan tsa la'i rgyal po stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par 
[\[49b.2\]]gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung ste/_
[\[49b.3\]]bsnyen par rdzogs par mdzad nas/_de la lung yang phog ste/_des kyang brtson pa dang bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/byang phyogs kyi pan tsa la'i rgyal po yang stan las langs te/_bla gos phrag pa gcig 
[\[49b.4\]]tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/zla ba gsum gyi bar du bcom ldan 'das dge slong gi dge 'dun dang bcas pa'i na bza' dang /_zhal zas dang gzims cha dang /_gdan dang /_
[\[49b.5\]]snyun gsos dang /_sman zong rnams sbyar bar 'tshal na/_bcom ldan 'das kyis bdag la gnang bar mdzad du gsol/_de nas bcom ldan 'das kyis byang phyogs kyi pan tsa la'i rgyal po la yang cang mi gsung bas gnang ngo /_/de nas byang phyogs kyi pan tsa la'i rgyal pos/_bcom 
[\[49b.6\]]ldan 'das kyis cang mi gsung bas gnang bar rig nas/_sangs rgyas la sogs pa dge slong gi dge 'dun rang gi yul du spyan drangs te/_sangs rgyas la sogs pa dge slong gi dge 'dun la zla ba gsum gyi bar du yo byad thams cad sbyar nas/_yo byad thams cad kyis bsnyen 
[\[49b.7\]]bkur byas te/_tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/_bcom ldan 'das la na bza' 'bum ri ba phul lo/_/dge slong gzhan dag la yang re re la ras zung re phul nas/_bla na med pa yang dag par 
[\[50a\]]
[\[50a.1\]]rdzogs pa'i byang chub tu smon lam btab ste/_kye ma dge ba'i rtsa ba 'dis na bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde 
[\[50a.2\]]bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das su gyur cig ces byas so/_/de nas bcom ldan 'das kyis pan tsa la'i rgyal po de la bka' stsal pa/_rgyal po chen po legs so legs so/_/
[\[50a.3\]]ma 'ongs pa'i dus na rgyal po chen po khyod 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla 
[\[50a.4\]]na med pa lha dang mi rnams kyi ston pa/_sangs rgyas bcom ldan 'das rnam par rgyal ba zhes bya bar 'gyur ro zhes gsungs so/_/las brgya tham pa las/_sdom gyi tshigs su bcad pa brgyad pa rdzogs so//_//sdom ni/_bu dang ri yi gcong rong glud/_/'thab dang rnyis bzung gong ma sreg_/
[\[50a.5\]]phag dang mi rgod sha za dang /_/dbang po'i mgo ni tha ma yin/_/bu zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na/_bram ze zhig gnas te/_des thabs zlar bab pa las chung ma blangs te/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma 
[\[50a.6\]]la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_rigs dang 'thun par ming btags te/_'o ma dang zho dang mar dang /_zhun mar dang /_mar gyi nying gus bskyed bsrings 
[\[50a.7\]]so/_/'dod pa rnams ni tshwa chu dang 'dra ste/_ci tsam du bsten pa de tsam du skye bar 'gyur ro/_/de nas phyis kyang mthar gyis bram ze'i bu gcig nas gnyis nas bdun gyi bar du byung nas/_de rnams rigs dang 'thun par ming btags te/_'o ma dang zho dang /_mar dang zhun mar dang /_
[\[50b\]]
[\[50b.1\]]mar gyi nying gus bskyed bsrings te/_de dag gang gi tshe cher skyes pa de'i tshe yi ge dang bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod 
[\[50b.2\]]sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas/_las rnam pa drug la mkhas pa'i bram 
[\[50b.3\]]zer gyur to/_/de nas phyi zhig na bram ze des bu de dag thams cad khyim phub ste/_bram ze de'i khyim na nor ci yod pa de dag thams cad so sor bgos nas bu de dag la byin no/_/de nas phyi zhig na bram ze de'i chung ma yang shi_/bram ze de yang rgas te mig gis mi mthong bar gyur nas/_des 
[\[50b.4\]]de rnams kyis khyim nas bskrad de/_de gzhan dag gi khyim du slong zhing 'tsho bar byed do/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran par nye bar gzhag pa gsum la mkhas 
[\[50b.5\]]pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 
[\[50b.6\]]'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs 
[\[50b.7\]]shing 'dug_/su ni nyam nga bar gyur/_su ni gnod pa dang ldan/_su ni phongs pa dang /_nyam nga ba dang /_gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang /_'bras bu la gzhag 
[\[51a\]]
[\[51a.1\]]par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_
[\[51a.2\]]su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/_/
[\[51a.3\]]rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis rigs kyi bu de gdul ba'i dus la bab par dgongs nas/_sngo dro chos gos dang sham 
[\[51a.4\]]thabs gsol te/_lhung bzed bsnams nas/_mnyan du yod par bsod snyoms la gshegs te/_bcom ldan 'das mnyan du yod par gshegs pa na/_bram ze rgas shing 'khogs la gtugs pa/_khar ba dang snod thogs shing gzhan dag gi khyim du slong ba de gzigs 
[\[51a.5\]]so/_/gzigs nas bram ze de la bka' stsal pa/_bram ze rgas shing 'khogs la gtugs pa/_khyod ci'i phyir khar ba dang snod thogs shing /_gzhan gyi khyim du slong zhing 'dug_/bram zes gsol pa/_kye ma gau tam bdag gi bu bdun mchis te/_de rnams bdag gis gsos nas 
[\[51a.6\]]bskyed bsrings nas/_thos pas kyang mthar phyin par bgyis te bzhag nas/_mchis brang dang bcas te btsems te bdag gi khyim na ci bdog pa de dag thams cad kyang bdag gis so sor bgos te stsal na/_de rnams kyis bdag khyim nas bskrad pas na/_khar ba dang snod thogs shing 
[\[51a.7\]]gzhan dag gi khyim du slong zhing rgyu bar bgyid do/_/de nas bcom ldan 'das kyis bram ze de la bka' stsal pa/_bram ze khyod kyis nga las tshigs su bcad pa bslabs te/_kun chub par byas la/_bu de rnams 'khor gyi nang na 'khod pa las bsgrags par nus sam/_bram zes gsol 
[\[51b\]]
[\[51b.1\]]pa/_kye ma gau ta ma bdag gis rngo thogs zhes so/_/de nas bcom ldan 'das kyis de'i tshe tshigs su bcad de bka' stsal pa/_gang dag btsas nas dgar 'gyur ba/_/gang phyir nor ni kun bsags pa/_/de dag bdag gis tshems dang sbyar/_/bdag ni khyim nas bskrad par 
[\[51b.2\]]gyur/_/nor zad pas ni gang dag gis/_/bdag spangs de dag de na min/_/srin po bu yi cha lugs can/_/pha pha zhes brjod de mi brjid/_/rta rgan zho sha zad pa bzhin/_/na tshod yal bar gyur pa na/_gzhon nu rnams kyis pha rgan zhig_/gzhan gyi khyim du slong bar gyur/_/rten 
[\[51b.3\]]la ma phan bu rnams pas/_bdag gi khar ba 'di bdam ste/_/khar ba 'di yi yon tan mthus/_/ba lang rdung zhing 'ong ba dang /_/sbrul dang khyi za zlog par byed/_/mun pa'i nang na mdun du 'gro/_/ya nga'i gnas su tshod kyang rig_/rdeg 'chos na yang bdag la rton/_/de nas bram ze 
[\[51b.4\]]des bcom ldan 'das kyi tshigs su bcad de bka' stsal pa 'di dag thos nas/_bu rnams kyi 'khor du song ste brjod nas/_bu rnams kyis de thos ma thag tu pha la bzod par gsol te/_snga mkho bzhin du khyim gyi bdag por bzhag go/_/de nas phyi zhig na/_bram ze des bsams pa/_
[\[51b.5\]]bdag gi dpal dang skal ba dang ldan pa gang ci yang rung ba de dag thams cad ni/_bcom ldan 'das gau ta ma de'i bka' drin yin na/_ma la bdag gis bcom ldan 'das gau ta ma de bshos gsol la/_rin thang che ba'i na bza' dbul bar bya gor ma chag snyam nas/_bram ze des bcom 
[\[51b.6\]]ldan 'das spyan drangs te/_bza' ba dang bca' ba gtsang ma bzang po mang po dag gsol nas/_rin thang che ba'i na bza' phul lo/_/de nas bcom ldan 'das kyis bram ze de dang bu de rnams la de dag dang 'thun pa'i chos bstan te/_de nas bram ze de 'khor dang bcas pas/_stan de 
[\[51b.7\]]dag nyid la 'khod bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun tu zhugs pa'i 'bras bu mngon sum du byas te/_des bden pa mthong nas stan las langs te/_bla gos phrag pa gcig tu gzar nas/_bcom ldan 'das ga 
[\[52a\]]
[\[52a.1\]]la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom 
[\[52a.2\]]ldan 'das kyi thad du tshangs par spyad pa spyod par 'tshal lo/_/de nas bcom ldan 'das kyis bram ze de la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de la lung yang phog ste/_des kyang brtson pa dang bsgrub pa dang /_'bad pas nyon 
[\[52a.3\]]mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la gsol pa/_btsun pa bram ze rgas shing 'khogs la gtugs pa 'di bu rnams kyis khyim nas bskrad nas/_'di bcom ldan 'das kyis thabs 
[\[52a.4\]]dang ldan pas/_snga mkho'i gnas su slar sor chud par mdzad nas/_g.yung drung gi mthar thug pa grub pa dang /_bde ba'i mya ngan las 'das pa la bzhag pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 
[\[52a.5\]]bram ze 'di bu rnams kyis rang gi khyim nas bskrad pa na/_'di ngas snga mkho'i gnas su bzhag nas/_bsam gtan bzhi dang /_mngon par shes pa lnga la ji ltar gnas par byas pa de nyon cig_/dge slong dag sngon byung ba 'das pa'i dus na/_grong khyer tsam pa zhes bya ba na/_khyim 
[\[52a.6\]]bdag cig gnas pa de la snga phyir bu bdun byung nas de dag gang gi tshe cher skyes pa de'i tshe/_brtag pa rnam pa brgyad la byang bar gyur nas/_khyim bdag des bu de dag thams cad khyim phub ste/_de'i ci bdog pa de dag thams cad kyang so sor bgos nas/_de rnams la byin no/_/khyim 
[\[52a.7\]]bdag de yang rgas shing 'khogs la gtugs par gyur nas/_de bu de rnams kyis khyim nas bskrad de/_de rgas bzhin zong khyer te yul gzhan du chas so/_/de'i tshe dka' thub kyi gnas zhig na/_drang srong rdzu 'phrul che zhing mthu che ba zhig gnas te/_dka' thub kyi gnas de'i 'dab cig 
[\[52b\]]
[\[52b.1\]]tu de 'ongs nas/_drang srong des khyim bdag de mthong nas smras pa/_khyim bdag rgas shing 'khogs la gtugs pa khyod ci'i phyir yul gzhan du chas te 'gro/_de nas khyim bdag des gtam de drang srong de la rgyas par bsnyad do/_/de nas drang srong gis smras pa/_khyim bdag 
[\[52b.2\]]khyod ngas ci nas bu de rnams kyis mchod pa dang rim gro byed par 'gyur ba de ltar bya'o zhes smras nas/_drang srong des khyim bdag de phyir zlog ste rang gi gnas su khrid nas/_drang srong des de'i bu rnams la de dang 'thun pa'i chos bstan te/_des na bu de rnams kyis pha de khyim du bos nas/_snga 
[\[52b.3\]]mkho bzhin du bzhag go/_/de nas khyim bdag des snga ma'i drin lan bsab pa'i phyir drang srong de khyim du zas byin nas/_de'i thad du rab tu byung ste/_de rab tu phyung nas bsam gtan bzhi dang /_mngon par shes pa lnga bskyed do/_/dge slong dag ji snyam du sems/_de'i tshe drang srong du gyur 
[\[52b.4\]]pa/_byang chub sems dpa'i spyod pa la gnas pa gang yin pa de ni nga nyid yin no/_/de'i tshe khyim bdag tu gyur pa gang yin pa de ni bram ze 'di kho na yin no/_/de'i bur gyur pa gang yin pa de dag ni bu 'di dag kho na yin te/_de'i tshe yang 'di rgas shing 'khogs la gtugs par gyur nas/_
[\[52b.5\]]khyim nas bskrad pa las ngas thabs dang ldan pas snga mkho'i gnas su bcug ste bzhag nas/_bsam gtan bzhi dang /_mngon par shes pa lnga la gnas par byas so/_da ltar yang 'di rgas shing 'khogs la gtugs par gyur nas/_khyim nas bskrad pa las ngas thabs dang ldan 
[\[52b.6\]]pas snga mkho'i gnas su bcug ste bzhag nas/_g.yung drung gi mthar thug pa grub pa dang /_bde ba'i mya ngan las 'das pa la bzhag go/_/gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/_der tshe gcig tu tshangs par spyod pa spyad nas/_
[\[52b.7\]]dbang po rnams yongs su smin par byas pa des na/_da ltar rnam par grol bar gyur to//_//ri zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag cig gnas pa des/_thabs zlar bab pa las chung ma blangs nas/_de de dang 
[\[53a\]]
[\[53a.1\]]lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas te/_rigs dang 'thun par ming btags nas/_de 'o ma 
[\[53a.2\]]dang /_zho dang /_mar dang /_zhun mar dang /_mar gyi nying gus bskyed bsrings te/_de gang gi tshe cher skyes pa de'i tshe yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po 
[\[53a.3\]]che brtag pa dang /_spos brtag pa dang /_sman brtag pa dang /_glang po che brtag pa dang /_rta brtag pa dang /_go mtshon brtag pa la bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa 
[\[53a.4\]]brgyad la byang bar gyur to/_/de nas phyi zhig na de phas mdza' sde rnams kyi nang du btang ngo /_/mdza' sde bo de rnams ni lta ba dang /_'dod pa tha dad pa phan tshun mi 'thun par smra ba sha stag ste/_gang dag gang la dga' ba de dag de'i bsngags pa rjod par byed do/_/khyim bdag gi bu 
[\[53a.5\]]de ni rang bzhin gyis mdzangs pa zhig ste/_thams cad kyi gzhung lugs 'dri bar byed na/_la la ci zer/_la la ci zer bar gyur nas/_lta ba'i rnam pa de dag mi 'dod cing /_mi bzod la rung bar mi 'dzin to/_/de nas phyi zhig na dge bsnyen zhig gis sangs rgyas kyi bsngags pa 
[\[53a.6\]]yang dag pa ci lta ba bzhin du brjod nas/_de thos ma thag tu khyim bdag gi bu des dris pa/_sangs rgyas zhes bya ba'i sgra byung ba 'di dag ni sngon ma byung na sangs rgyas zhes bya ba de su zhig_/de nas dge bsnyen des de dang 'thun pa'i sangs rgyas kyi bsngags pa brjod do/_/de nas khyim bdag 
[\[53a.7\]]gi bu de bcom ldan 'das blta bar 'dod par gyur to/_/de nas des thams cad bor te/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos nyan pa'i phyir spyan sngar 'dug go/_/de nas bcom ldan 'das kyis de la 
[\[53b\]]
[\[53b.1\]]de dang 'thun pa'i chos bstan te/_de thos nas khyim bdag gi bu de bcom ldan 'das la sems dga' bar gyur to/_/de nas khyim bdag gi bu des bcom ldan 'das kyi gtam mjug rdzogs par rig nas/_bcom ldan 'das kyis gsungs pa la mngon par bstod cing rjes su yi 
[\[53b.2\]]rangs te/_bcom ldan 'das kyi zhabs la mgo bos phyag 'tshal nas/_bcom ldan 'das kyi thad nas song ngo /_/de nas phyi zhig na de sbyin pa gtong ba'i sems skyes la/_khyim na ni ci yang mi bdog par mthong nas/_de'i blo skyes pa/_bdag rgya mtsho chen po'i nang du song la/_gal 
[\[53b.3\]]te bdag gi lan cig tsam rin po che'i gling bgrod pa bsgrub nus par gyur na yang /_de ltar na bde blag tu sbyin pa dag sbyin zhing bsod nams dag kyang byed nus so snyam nas/_tshong pa lnga brgya tsam dang lhan cig tu zong khyer te/_rgya mtsho chen po'i nang du song nas/_des rin po che'i gling bgrod pa 
[\[53b.4\]]bsgrubs te/_phyir 'dzam bu'i gling logs su chas pa las/_de dag rlung mi bzod pa byung nas/_des gru bo che de ri'i gcong rong zhig tu btsangs so/_/de nas rgya mtsho'i dus rlabs phyir log pa dang /_tshong pa de dag 'jigs shing skrag ste/_bdag cag ni shi zin no/_/bdag cag 
[\[53b.5\]]gi srog ni med zin no/_/da bdag cag la dga' ba byed pa dang /_srog phangs pa sbyin pa su yod ces 'dzer to/_/de nas ded dpon gyis smras pa/_ma 'jigs shig ma 'jigs shig_/sangs rgyas bcom ldan 'das la skyabs su deng shig dang /_des bdag cag phongs 
[\[53b.6\]]pa dang /_dkos thag pa dang gnod pa dang phrad pa las skyabs mdzad par 'gyur ro zhes byas so/_/de nas de thos ma thag tu tshong pa de rnams sangs rgyas la skyabs su song ste/_btsun pa bcom ldan 'das kyis ni 'di lta ste/_'das pa dang /_ma 'ongs pa dang da ltar byung ba ci yang 
[\[53b.7\]]mi gzigs pa dang /_mi mkhyen pa dang /_thugs su ma chud pa ma mchis na/_kye ma btsun pa bdag cag phongs shing dkos thag la gnod pa dang phrad pa rnams la skyabs mdzad du gsol/_srog phangs pa stsal du gsol zhes byas so/_/de nas bcom ldan 'das kyis ci nas 
[\[54a\]]
[\[54a.1\]]gru de rang nyid ri'i gcong rong de nas phyir log ste/_rgya mtsho'i 'gram du 'byung bar 'gyur ba de lta bur byin gyis brlabs so/_/de nas de dag rgya mtsho chen po'i 'gram du byung nas/_mthar gyis mnyan du yod par song ste/_mnyan du yod par rdzas rnams bzhag nas/_
[\[54a.2\]]bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das kyi zhabs la 'o byas nas/_'di skad ces gsol to/_/bcom ldan 'das ni bdag cag la dka' ba mdzad mdzad pa lags/_srog phangs pa stsol ba 
[\[54a.3\]]lags so zhes gsol nas/_chos mnyan pa'i phyir spyan sngar 'khod do/_/de nas bcom ldan 'das kyis de rnams kyi bsam pa dang /_bag la nyal dang /_khams dang /_shes pa dang /_rang bzhin thugs su chud nas/_de dang 'thun pa'i chos bstan te/_de nas ded dpon la 
[\[54a.4\]]sogs pa tshong pa lnga brgya po rnams kyis stan de nyid la 'khod bzhin du/_'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_de rnams kyis bden pa mthong nas/_gsol pa/_btsun pa bdag 
[\[54a.5\]]cag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de dag la dge slong tshur 
[\[54a.6\]]shog ces bya ba'i tshig gis rab tu phyung ste/_bsnyen par rdzogs par mdzad nas/_de dag la lung yang phog nas/_de dag gis kyang brtson pa dang /_bsgrub pa dang /_'bad pas nyon mongs pa thams cad spangs nas/_dgra bcom pa nyid mngon sum du byas te/_de dag 
[\[54a.7\]]dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan spangs pa lta bur bsil bar gyur pa/_rig pas sgo nga'i sbubs bcom pa/_rig pa dang 
[\[54b\]]
[\[54b.1\]]mngon par shes pa dang /_so so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de nas dge slong rnams kyis sangs 
[\[54b.2\]]rgyas bcom ldan 'das la gsol pa/_btsun pa tshong pa lnga brgya po 'di rnams ded dpon 'di la brten te/_bcom ldan 'das kyis 'jigs pa chen po las bskyabs nas/_g.yung drung gi mthar thug pa grub pa dang /_bde ba'i mya ngan las 'das pa la bkod pa la gzigs/_
[\[54b.3\]]bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang tshong pa lnga brgya po 'di rnams kyis/_ded dpon 'di la brten te/_ngas 'jigs pa chen po las bskyabs nas/_bsam gtan bzhi dang /_mngon par shes pa lnga la ci ltar bkod 
[\[54b.4\]]pa de nyon cig_/dge slong dag sngon byung ba 'das pa'i dus na/_grong khyer bA rA Na sI na dka' thub kyi gnas zhig na/_drang srong mngon par shes pa lnga dang ldan pa/_rdzu 'phrul che zhing mthu che ba zhig gnas te/_de yang bA rA Na sI na gnas pa'i skye bo mang pos bkur stir bya ba dang /_bla 
[\[54b.5\]]mar bya ba dang /_ri mor bya ba dang /_mchod par bya ba zhig go/_/de nas phyi zhig na bA rA Na sI na tshong pa lnga brgya tsam gyis/_drang srong de la bsnyen bkur byas nas/_rgya mtsho chen po'i nang du song ste/_de dag gi rin po che'i gling bgrod pa bsgrubs nas/_phyir 'dzam bu'i gling logs su chas 
[\[54b.6\]]pa las/_de dag gi gru bo che rgya mtsho'i dus rlabs kyis thang la 'phangs nas/_de dag der 'jigs shing skrag par gyur te/_bdag cag 'tsho ba'i dus skabs med do snyam nas/_de dag lha rnams la gsol ba 'debs par byed do/_/de nas ded dpon gyis smras pa/_bdag cag gis 
[\[54b.7\]]lha gzhan dag la gsol ba gdab ci dgos/_bdag cag drang srong de nyid la skyabs su 'gro bar bya'o/_/'on kyang des bdag cag phongs shing dkos thag pa dang /_gnod pa dang phrad pa la skyabs byed par 'gyur zhing /_srog phangs pa sbyin par byed do/_de nas de thos ma thag_/
[\[55a\]]
[\[55a.1\]]tu tshong pa lnga brgya po de dag drang srong de kho na la skyabs su dong ngo /_/de nas drang srong de la dga' ba'i lhas drang srong de la sbran nas/_drang srong des tshong pa lnga brgya po de dag rdzu 'phrul gyis rgya mtsho chen po'i nang nas phyung ste/_rang gi dka' thub kyi tshal du bkod do/_/de 
[\[55a.2\]]nas tshong pa rnams kyis bsams pa/_bdag cag gson por gyur pa ci yang rung ba de dag thams cad ni drang srong 'di'i mthu yin no snyam nas/_sbyin pa dag byin zhing bsod nams dag byas nas/_thams cad drang srong de'i thad du rab tu byung ste/_de dag der rab tu byung nas/_bsam 
[\[55a.3\]]gtan bzhi dang /_mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe ded dpon du gyur pa gang yin pa dang /_tshong par gyur pa gang yin pa de dag 
[\[55a.4\]]ni/_tshong ba 'di rnams kho na yin te/_de'i tshe yang 'di rnams kyis ded dpon 'di kho na la brten nas/_ngas 'jigs pa chen po las bskyabs te/_bsam gtan bzhi dang /_mngon par shes pa lnga la bkod do/_/da ltar yang 'di rnams kyis ded dpon 'di la brten 
[\[55a.5\]]nas/_ngas 'jigs pa chen po las bskyabs te/_g.yung drung gi mthar thug pa grub pa dang /_bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/_der 'di 
[\[55a.6\]]rnams kyis tshe gcig tu tshangs par spyod pa spyad nas/_dbang po rnams yongs su smin par byas pa des na/_da ltar rnam par grol bar gyur to//_//glud ces bya ba ni/_gleng gzhi mnyan du yod pa na bzhugs te/_de'i tshe mnyan du yod pa na khyim bdag 
[\[55a.7\]]phyug cing nor mang la/_longs spyod che ba yongs su 'dzin pa/_yangs shing rgya che ba rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur 
[\[55b\]]
[\[55b.1\]]spyod do/_/khyim bdag de yang bu mi gshin pa zhig ste/_bu dang bu mo btsas so cog 'chi bar 'gyur ro/_/khyim bdag de'i bsen ni/_tshe dang ldan pa ma 'gags pa yin te/_des khyim bdag de skyabs su 'gro ba dang /_bslab pa'i gzhi rnams la gnas par byas nas/_sbyin 
[\[55b.2\]]pa dag sbyin pa'i bgo bsha' byed du bcug go/_/de nas phyi zhig na khyim bdag de'i chung ma la bu chags nas/_de zla ba dgu'am bcu lon pa dang /_khye'u gzugs bzang zhing blta na sdug la mdzes pa zhig btsas nas/_khyim bdag des bsams pa/_thabs ci ltar byas na/_
[\[55b.3\]]khye'u 'di tshe ring bar 'gyur zhig gu snyam nas/_de'i blo skyes pa/_'phags pa ma 'gags pa 'di ni rdzu 'phrul che zhing bsod nams dang ldan pa/_che bar grags pa yin pas na/_'di la bdag gi bu 'di g.yog tu phul na/_'di'i mthus tshe ring bar 'gyur yang srid do snyam nas/_
[\[55b.4\]]pha ma gnyis kyis khye'u de tshe dang ldan pa ma 'gags pa la phul nas/_de nyin gcig bzhin du rgyal bu rgyal byed kyi tshal du khrid cing gso bar byed la/_dge slong gi cha lugs su bcug nas/_dge slong dag dang lhan cig tu bsod snyoms la rgyu bar byed do/_/de nas de gang gi tshe shed bye 
[\[55b.5\]]bar gyur pa de'i tshe/_khyim bdag des sangs rgyas la sogs pa dge slong gi dge 'dun khyim du spyan drangs nas/_rang gi lag nas bza' ba dang /_bca' ba gtsang ma bzang po mang pos tshim par byas te/_ci bzhed pa bstabs nas/_khye'u de'i glud du gser dngul mang po phul 
[\[55b.6\]]lo/_/bcom ldan 'das kyis kyang khyim bdag de la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_gdan las bzhengs te gshegs so/_/bcom ldan 'das gshegs nas/_
[\[55b.7\]]khyim bdag des khye'u de'i chos gos tshon can rnams phud de/_khyim pa'i gos dang rgyan rnams bskon no/_/de nas de'i khyim pa'i gos dang rgyan bskon no cog mi snang bar gyur te/_/chos gos tshon can de dag 'ba' zhig byung bar gyur to/_/de nas gang gi tshe cha lugs de bsgyur 
[\[56a\]]
[\[56a.1\]]ma nus pa de'i tshe/_dge slong gi cha lugs su 'dug bzhin du gso bar byed de/_khyim de nyid du ne'u ldangs kyi grogs po lnga brgya dang lhan cig tu yi ge slob tu bcug go/_/de nas de rang gi khyim der yang dga' ba med na/_gzhan du lta ci smos te/_gtsug 
[\[56a.2\]]lag khang 'ba' zhig tu 'gro 'dod par gyur to/_/de nas khyim bdag des bu de gtsug lag khang du khrid nas de nyid du gsos so/_/de nas des gtsug lag khang de nyid du bstan bcos thams cad rtogs par gyur nas/_de phyir khyim du 'gro mi 'dod do/_/gtsug lag khang du 'dug 
[\[56a.3\]]bzhin du des rgyun du zhugs pa'i 'bras bu mngon sum du byas te/_des bden pa mthong nas pha ma la gsol te/_tshe dang ldan pa ma 'gags pa'i thad du rab tu byung nas/_bsnyen par rdzogs te/_tshe dang ldan pa ma 'gags pas de la lung yang phog nas/_des kyang brtson pa 
[\[56a.4\]]dang bsgrub pa dang /_'bad pas nyon mongs pa thams cad spangs nas/_dgra bcom pa nyid mngon sum du byas so/_/dgra bcom par gyur nas bsams pa/_bdag gis 'dul bar 'gyur ba 'ga' lta ci yod snyam ste/_des bltas na bdag gi pha ma la sogs pa ne'u ldangs 
[\[56a.5\]]kyi grogs po lnga brgya 'dul bar gyur pa mthong nas/_rgyal bu rgyal byed kyi tshal nas mi snang bar gyur te/_rang gi khyim du pha ma gnyis kyi mdun nas sa brtol te byung ngo /_/de nas de mthong ma thag tu pha ma gnyis kyis de la shin tu dga' bar gyur to/_/dga' bar gyur nas chos nyan pa'i 
[\[56a.6\]]phyir mdun du 'dug go/_/de nas des pha ma de gnyis kyi bsam pa dang /_bag la nyal dang /_khams dang shes pa dang /_rang bzhin rtogs nas de dang 'thun pa'i chos bstan te/_des na pha ma de gnyis 'khor dang bcas pa stan de dag nyid la 'khod bzhin du 'jig tshogs la lta ba'i 
[\[56a.7\]]ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_bden pa mthong nas skyabs su 'gro ba dang /_bslab pa'i gzhi rnams la bkod de/_sbyin pa dang sbyin pa'i bgo bsha' yang byed du bcug nas/_khyim de khron pa dang 'dra 
[\[56b\]]
[\[56b.1\]]bar byas te bzhag go/_/des ne'u ldangs kyi grogs po lnga brgya po de dag skyabs su 'gro ba dang /_bslab pa'i gzhi rnams la bkod do/_/de nas dge slong rnams kyis sangs rgyas bcom ldan 'das la gsol pa/_btsun pa khyim bdag gi bu 'dis las ci bgyis na/_las de'i 
[\[56b.2\]]rnam par smin pas phyug cing nor mang la longs spyod che ba'i rigs su skyes la/_bcom ldan 'das kyang 'dis mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas/_dgra bcom pa nyid 
[\[56b.3\]]mngon sum du bgyis te/_'di nyid la brten nas pha ma la sogs pa dang /_ne'u ldangs kyi grogs po lnga brgyas bden pa mthong bar gyur te/_bcom ldan 'das kyang 'dis mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_smon 
[\[56b.4\]]lam gyi dbang las gyur to/_/gsol pa/_btsun pa 'di rnams kyis smon lam gang du btab lags/_bcom ldan 'das kyis bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgus tshe lo nyi khri thub pa na/_yang dag par rdzogs 
[\[56b.5\]]pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe grong khyer bA rA Na sI na 
[\[56b.6\]]khyim bdag cig gnas pa las/_phyi zhig na de'i bu gzugs bzang zhing blta na sdug la mdzes pa zhig btsas te/_de gang gi tshe cher skyes pa de'i tshe/_des yang dag par rdzogs pa'i sangs rgyas 'od srung gi bstan pa la dad pa rnyed nas/_skyabs su 'gro ba dang /_bslab pa'i gzhi 
[\[56b.7\]]rnams blangs so/_/de gang gi nyin par btsas pa de kho na'i nyin par khyim bdag gzhan gyi bu lnga brgya yang btsas te/_gang gi tshe de dag cher skyes pa de'i tshe brtag pa rnam pa brgyad la byang bar gyur te/_de nas de dag so so'i pha ma rnams kyis mdza' sde'i nang du btang ngo /_/de nas phyi zhig na dpyid kyi 
[\[57a\]]
[\[57a.1\]]dus su mdza' sde bo de rnams skyed mos tshal shing ljon pa yal ga 'khrigs shing /_me tog rgyas pa'i nang du 'gro 'dod par gyur nas/_ne'u zla rnams kyis khye'u de sngon du btang bar 'dod de/_khyod sngar song la bza' ba dang bca' ba dag sta gon gyis shig dang /_bdag 
[\[57a.2\]]cag kyang don grub nas 'ong ngo zhes byas so/_/de nas de der song nas bza' ba dang bca' ba gtsang ma bzang po mang po dag sta gon byas so/_/yang dag par rdzogs pa'i sangs rgyas 'od srung 'khor dang bcas pa yang sa phyogs de logs nas/_bA rA Na sIr bsod snyoms la chas te 
[\[57a.3\]]gshegs so/_/de nas khye'u des thag ring po zhig nas/_yang dag par rdzogs pa'i sangs rgyas 'od srung 'khor dang bcas pa mthong ngo /_/mthong nas kyang des bsams pa/_yon gnas kyi mchog 'di lta bu bsod snyoms la chas te gshegs la/_bdag gis kyang 
[\[57a.4\]]tshegs chung ngus bza' ba dang bca' ba dag sbyar ba yod na/_bdag gis je yang dag par rdzogs pa'i sangs rgyas 'od srung 'khor dang bcas pa la bshos gsol la/_de'i 'og tu bdag gis grogs po rnams kyi bza' ba dang bca' ba gzhan dag sbyar bar bya'o snyam nas/_des 
[\[57a.5\]]yang dag par rdzogs pa'i sangs rgyas 'od srung 'khor dang bcas pa skyed mos tshal de nyid kyi nang du spyan drangs te/_bza' ba dang bca' ba gtsang ma bzang po mang pos tshim par byas te/_ci bzhed pa bstabs nas chos nyan pa'i phyir spyan sngar 'dug go/_/de nas yang dag par rdzogs 
[\[57a.6\]]pa'i sangs rgyas 'od srung gis de la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_gdan las bzhengs te gshegs so/_/de nas khye'u des mdza' sde bo rnams kyi phyir bza' 
[\[57a.7\]]ba dang bca' ba gzhan dag sta gon byed pa la zhugs so/_/de nas mdza' sde bo de rnams skyed mos tshal der lhags nas/_bdag cag gi bza' ba dang bca' ba sta gon byas pa de dag thams cad yang dag par rdzogs pa'i sangs rgyas 'od srung 'khor dang bcas pa la phul lo zhes thos 
[\[57b\]]
[\[57b.1\]]so/_/de thos ma thag tu de dag shas cher khros te/_de dag khros nas khye'u de bsad par byas so/_/de nas khye'u de 'jigs shing skrag par gyur nas/_drang srong smra bar song ste/_des gnas de nas pha ma gnyis la bzlugs te/_pha ma gnyis kyis 'thab mo zhi bar bya bar 
[\[57b.2\]]brtsams pa las/_zhi bar byed ma nus nas/_khye'u des pha ma gnyis la gsol te/_yang dag par rdzogs pa'i sangs rgyas 'od srung gi gsung rab la rab tu byung ngo /_/de rab tu byung nas sde snod gsum lobs te rig pa dang grol ba'i spobs pa dang ldan pa'i chos smra bar gyur 
[\[57b.3\]]nas/_des pha ma gnyis skyabs su 'gro ba dang /_bslab pa'i gzhi rnams la bkod nas/_sbyin pa dag dang /_sbyin pa'i bgo bsha' byed du bcug go/_/de nas mdza' sde bo de rnams kyis de rab tu byung ba mthong nas/_'gyod pa skyes te/_bdag cag gis ma legs pa byas so/_/snyam 
[\[57b.4\]]nas/_de dag gis de'i rkang pa la phyag 'tshal te/_bzod pa gsol to/_/de las skyabs su 'gro ba dang /_bslab pa'i gzhi rnams kyang blangs so/_/de nas phyi zhig na dge slong de nad kyis thebs nas/_de rtsa ba dang sdong bu dang /_lo ma dang me tog dang /_'bras bu'i sman rnams 
[\[57b.5\]]kyis rim gro byas kyang /_sos par byed ma nus te/_des 'chi kar smon lam btab pa/_kye ma 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob na/_dge ba'i rtsa ba 'dis 
[\[57b.6\]]bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig_/yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed 
[\[57b.7\]]par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/de'i pha ma gnyis dang mdza' sde bo de rnams kyang de'i mdun du 'dug par gyur te/_de rnams 
[\[58a\]]
[\[58a.1\]]kyis kyang thos nas smon lam btab pa/_bdag cag kyang khyod kho na la brten te/_sangs rgyas bcom ldan 'das de bdag cag rnams kyis mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i 
[\[58a.2\]]tshe sde snod gsum par gyur pa gang yin pa de ni/_khyim bdag gi bu 'di kho na yin no/_/de'i tshe pha ma gnyis su gyur pa gang yin pa de gnyis ni da ltar gyi pha ma 'di gnyis kho na yin no/_/de'i tshe mdza' sde bor gyur pa gang yin pa de dag ni/_da ltar gyi ne'u ldangs lnga brgya po 'di 
[\[58a.3\]]dag kho na yin no/_/des der tshe gcig tu tshangs par spyod pa spyad nas/_'chi kar smon lam btab pa'i las de'i rnam par smin pas/_gang dang gang du skyes pa de dang der phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i 
[\[58a.4\]]sangs rgyas 'od srung dang /_shin tu mnyam pa dang shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung ste/_nyon mongs pa thams cad spangs 
[\[58a.5\]]nas/_dgra bcom pa nyid mngon sum du byas so/_/der de'i pha ma gnyis dang mdza' sde bo de rnams kyis kyang smon lam btab pa des na/_da ltar yang 'di kho na la brten nas/_'di rnams kyis nga mnyes par byas te/_mi mnyes par ma byas so//_//las brgya tham 
[\[58a.6\]]pa/_bam po sum cu gnyis pa/_'thab pa zhes bya ba ni/_gleng gzhi mnyan du yod pa na bzhugs te/_de'i tshe yul ko sa la dang /_yul ma ga d+hA'i bar mtshams na/_seng ge mthu rtsal bdo ba gnyis 'dug ste/_de gnyis de na 'dug pas/_skye bo mang po kha 'dog par byed 
[\[58a.7\]]de/_'drul bcad do/_/de gnyis kyis lam chod pas/_su yang lam der 'gro mi nus par gyur to/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' brnyes pa/_ma 'dres pa'i dran pa nye bar gzhag pa 
[\[58b\]]
[\[58b.1\]]gsum la mkhas pa/_mi 'jigs pa bzhis mi 'jigs pa/_'gro ba lnga las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms 
[\[58b.2\]]par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni 
[\[58b.3\]]phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang /_nyam nga ba dang /_gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang /_thar pa dang 'bras bu la 
[\[58b.4\]]gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i 
[\[58b.5\]]rtsa ba rnams bskyed zin pa las yongs su smin par bya/_su ni dge ba'i rtsa ba rnams smin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/_/rgya mtsho chu srin rnams kyi gnas/_
[\[58b.6\]]dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis seng ge de gnyis 'dul ba'i dus la bab par dgongs nas/_tshe dang ldan pa kun dga' bo la bka' stsal pa/_kun dga' bo 
[\[58b.7\]]khyod song la dge slong rnams la/_bcom ldan 'das yul ma ga d+hA phyogs su ljongs rgyu zhing gshegs kyis/_su bcom ldan 'das dang lhan cig tu ljongs rgyu zhing 'gro 'dod pa de dag chos gos long shig ces bsgo shig ces bka' stsal nas/_bcom ldan 'das dbyar 
[\[59a\]]
[\[59a.1\]]gnas shing /_dbyar bzhugs nas/_dge slong mang pos zham ring byas te/_dge slong gi dge 'dun gyis mdun du bdar nas/_rgyal po'i khab tu chas te/_mthar gyis rgyu zhing gshegs gshegs nas/_seng ge'i nags khung du byon nas/_seng ge 
[\[59a.2\]]de gnyis zas tshol du song song ba las/_de gnyis phrad nas 'thab par chas so/_/bcom ldan 'das kyang de gnyis la thugs brtse ba'i phyir mdun logs su gzhes so/_/de nas thag ring po zhig nas/_seng ge de gnyis kyis bcom ldan 'das mthong ngo /_/mthong nas 
[\[59a.3\]]kyang seng ge gnyis khro ba'i kun nas dkris pa med par gyur te/_bcom ldan 'das la shin tu dga' bar gyur nas/_de gnyis bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das kyi zhal du blta 
[\[59a.4\]]zhing 'dug go/_/de nas bcom ldan 'das kyis de gnyis la bka' stsal pa/_bzhin [{]bzangs [,]bzang [}]khyed gnyis sngon gyi nyes par spyod pa'i las kyis dud 'gro'i nang du skyes na/_khyed gnyis da ltar yang de 'ba' zhig gi rgyu byed cing 'dug go/_/bzhin [{]bzangs [,]bzang [}]gnyis 'di ltar 
[\[59a.5\]]'du byed thams cad ni mi rtag go/_/chos thams cad ni bdag med do/_/mya ngan las 'das pa ni zhi ba'o/_/nga la sems dga' bar gyis shig dang /_dud 'gro'i skye gnas dang bral bar 'gyur yang srid do zhes bka' stsal nas/_bcom ldan 'das gshegs so/_/
[\[59a.6\]]de gnyis bcom ldan 'das las chos thos nas kha 'tshos so/_/dud 'gro'i skye gnas su skyes pa rnams ni me'i drod che ste/_bcom ldan 'das la sems dga' ba bskyed bzhin du shi nas lha'i nang du skyes so/_/lha'i bu'am lha'i bu mo skyes ma thag pa ni/_chos nyid kyis sems 
[\[59a.7\]]rnam pa gsum skye bar 'gyur te/_bdag gang nas shi 'phos gang du skye/_las gang gis skyes snyam mo/_/de nas dud 'gro las shi 'phos pa dang /_lha'i nang du skyes pa dang /_bcom ldan 'das la sems dga' bar gyur pa de gnyis kyis mthong ngo /_/de nas de gnyis kyis 
[\[59b\]]
[\[59b.1\]]bsam pa/_bdag cag gnyis zhag lon nas/_gzod bcom ldan 'das la blta ba'i phyir 'gro ba ni/_bdag cag gnyis kyi cha ma yin gyi/_bdag cag gnyis zhag ma lon par bcom ldan 'das la blta ba'i phyir 'gro'o snyam mo/_/de nas sngon seng ger gyur pa'i lha'i bu 
[\[59b.2\]]rna cha gdub kor dag cing mgul rgyan thogs pa/_lus do shal dang /_se mo dos brgyan pa/_nor bu rin po che sna tshogs kyis spras pa'i cod pan can lus gur gum dang /_ta ma la'i lo ma dang /_spr-i ka la sogs pas byugs pa de gnyis kyis de nyid kyi mtshan mo lha'i me tog ud pa 
[\[59b.3\]]la dang /_pad ma dang /_ku mu da dang /_pad ma dkar po dang /_man dA ra ba dag gis thu ba bkang ste/_rgyal bu rgyal byed kyi tshal thams cad 'od chen pos snang bar byas nas bcom ldan 'das la me tog gis gtor te/_bcom ldan 'das kyi zhabs la mgo bos phyag 'tshal 
[\[59b.4\]]nas/_chos nyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis de gnyis la de dang 'thun pa'i chos bstan te/_de gnyis kyis chos thos nas bden pa mthong bar gyur te/_de gnyis kyis bden pa mthong nas rang gi gnas su song ngo /_/
[\[59b.5\]]de nas dge slong rnams kyis rgyal bu rgyal byed kyi tshal thams cad snang ba chen pos khyab par gyur pa mthong nas/_bcom ldan 'das la zhus pa/_bcom ldan 'das ci lags/_mdang sum mi mjed kyi bdag po tshangs pa'am/_lha'i dbang po brgya byin nam/_'jig rten 
[\[59b.6\]]skyong ba bzhi'am/_lha'i bu rdzu 'phrul che zhing mthu che ba gzhan 'ga' zhig_/bcom ldan 'das la blta ba'i slad du mchis lags sam/_bcom ldan 'das kyis bka' stsal pa/_dge slong dag mdang sum mi mjed kyi bdag po tshangs pa'am/_lha'i dbang po brgya byin nam/_
[\[59b.7\]]'jig rten skyong ba bzhi'am/_lha'i bu rdzu 'phrul che zhing mthu che ba gzhan 'ga' zhig nga blta ba'i phyir 'ongs pa ma yin gyis/_dge slong dag khyed kyis nags khung dgon pa na/_seng ge gnyis phan tshun 'thab cing 'dug pa mthong ngam/_gsol pa/_btsun pa mthong lags so/_/
[\[60a\]]
[\[60a.1\]]bka' stsal pa/_ngas de gnyis la chos bstan te/_de gnyis kyis nga las chos thos nas kha 'tshos te/_de gnyis shi 'phos te dus las 'das pa las lha'i nang du skyes te lhar gyur nas/_nga'i thad du 'ongs te/_de gnyis la ngas chos bstan nas/_nga las 
[\[60a.2\]]chos thos pa des na/_de dag gis bden pa rnams mthong ste/_de gnyis kyis bden pa mthong nas/_rang gi gnas su song ngo /_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis seng ge de gnyis kyi khon byang bar 
[\[60a.3\]]mdzad de/_mtho ris dang thar pa thob par mdzad la/_yul 'khor gnyis kyi 'jigs pa bsal ba la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang ngas 'di gnyis kyi khon byang bar byas nas/_bsam gtan bzhi 
[\[60a.4\]]dang /_mngon par shes pa lnga la bkod de/_yul 'khor gnyis kyi 'jigs pa yang ci ltar bsal ba de nyon cig_/dge slong dag sngon byung ba 'das pa'i dus na/_yul kA shi'i rgyal po tshangs pas byin dang /_bi de ha'i rgyal po dbang chen sde gnyis phan tshun mi 'thun par 
[\[60a.5\]]gyur nas/_de gnyis kyis dus dus su skye bo phal po che kha 'dog par byed do/_/de nas phyi zhig na de gnyis kyis dpung gi tshogs yan lag bzhi go bskon nas/_g.yul 'gyed par 'dod pa'i phyir/_sa mtshams na 'khod do/_/de gnyis 'khod pa'i 'dab na dka' 
[\[60a.6\]]thub kyi gnas zhig na/_drang srong mngon par shes pa lnga dang ldan pa/_rdzu 'phrul che zhing mthu che ba zhig gnas pa des/_de gnyis la snying brtse ba'i phyir/_steng gi nam mkha' la 'ongs nas/_de gnyis kyi bar mtshams su 'dug go/_/de nas drang srong de mthong nas de 
[\[60a.7\]]gnyis kyi khro ba'i kun nas dkris pa med par gyur nas/_drang srong de la shas cher dga' bar gyur to/_/de gnyis dga' bar gyur nas/_drang srong de la smras pa/_bka' stsal pa ci mchis/_drang srong des smras pa/_khon byang bar gyis shig_/rgyal po de gnyis kyis smras 
[\[60b\]]
[\[60b.1\]]pa/_drang srong gis ci skad bka' stsal pa de bzhin du 'tshal lo zhes smras nas/_mjal dum byas te/_drang srong gi rkang pa la phyag 'tshal nas/_chos nyan pa'i phyir/_drang srong gi mdun du 'dug go/_/drang srong des kyang de gnyis la de dang 'thun pa'i chos bstan to/_/de nas rgyal po 
[\[60b.2\]]de gnyis kyis so so'i bu rab rgyal sar bcug nas/_drang srong de nyid kyi thad du rab tu byung ste/_bsam gtan bzhi dang /_mngon par shes pa lnga bskyed do/_/dge slong dag ji snyam du sems/_de'i tshe drang srong du gyur pa/_byang chub sems dpa'i spyod pa la gnas pa gang yin 
[\[60b.3\]]pa de ni nga nyid yin no/_/de'i tshe kA shi'i rgyal po tshangs pas byin dang /_bi de ha'i rgyal po dbang chen sder gyur pa gang yin pa de gnyis ni/_seng ge 'di gnyis kho na yin te/_de'i tshe yang ngas 'di gnyis kyi khon byang bar byas nas rab tu byung ste/_bsam gtan bzhi dang /_mngon 
[\[60b.4\]]par shes pa lnga bskyed do/_/da ltar yang ngas 'di gnyis kyi khon byang bar byas nas/_mtho ris dang thar pa thob par byas so/_/gsol pa/_btsun pa 'di gnyis kyis las ci bgyis na/_las de'i rnam par smin pas seng ger skyes lags/_las ci bgyis na/_de nas shi 
[\[60b.5\]]'phos nas lha'i nang du skyes la 'di gnyis kyis bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_'das pa'i las kyang yod/_da ltar gyi las kyang yod de/_'das pa'i las gang zhe na/_yang dag par rdzogs 
[\[60b.6\]]pa'i sangs rgyas 'od srung gi gsung rab la 'di gnyis dge bsnyen du gyur te/_kha mi mkhas pa des/_'di gnyis khros pas/_skye bo mang po la dud 'gro zhes bya ba'i tshig smras la/_der 'di gnyis kyis tshe gcig tu skyabs su 'gro ba dang /_bslab pa'i gzhi rnams bsrungs 
[\[60b.7\]]nas/_'chi kar smon lam btab pa/_yang dag par rdzogs pa'i sangs rgyas 'od srung gis/_bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig ces byas so/_/dge 
[\[61a\]]
[\[61a.1\]]slong dag ji snyam du sems/_de'i tshe dge bsnyen du gyur pa gang yin pa de gnyis ni/_seng ge 'di gnyis kho na yin te/_de gnyis kyis der skye bo mang po la dud 'gro zhes bya ba'i tshig brjod pa'i las de'i rnam par smin pas ni dud 'gror skyes so/_/de gnyis kyis 
[\[61a.2\]]der tshe gcig tu skyabs su 'gro ba dang /_bslab pa'i gzhi rnams bsrungs nas/_'chi kar smon lam btab pa des ni/_dge slong dag nga yang dag par rdzogs pa'i sangs rgyas 'od srung dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs 
[\[61a.3\]]mnyam pa brnyes par gyur nas/_'di gnyis kyis nga mnyes par byas te/_mi mnyes par ma byas pa 'di ni 'das pa'i dus kyi las yin no/_/da ltar byung ba'i las gang zhe na/_'di gnyis seng ger gyur nas/_nga la sems dga' bar byas pa des na lha'i nang du skyes te/_'di 
[\[61a.4\]]ni da ltar byung ba'i las yin no//_//rnyis bzung ba zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na/_nags khrod cig na/[ {]ri dgas [,]ri dwags [}]kyi rngon pa dag cig gis [{]ri dgas [,]ri dwags [}]bshor pa'i phyir rgya dang rnyi dang /_'jol rlubs dang /_
[\[61a.5\]]rnyi mang po dag btsugs nas/_der [{]ri dgas [,]ri dwags [}]mang po zhig bzung ngo /_/rngon pa de dag kyang nang par sngar langs te/_nags khrod der song nas/_de dag gis der [{]ri dgas [,]ri dwags [}]ci zin pa rnams mda' 'phangs te bsad nas/_de dag las nyung shas cig lus so/_/de'i tshe sa phyogs der 
[\[61a.6\]]bcom ldan 'das kyang gshegs so/_/de nas [{]ri dgas [,]ri dwags [}]de rnams dang /_rngon pa de rnams kyis thag ring po zhig nas bcom ldan 'das mthong ngo /_/mthong nas kyang bcom ldan 'das la shin tu dga' bar gyur to/_/dga' bar gyur nas/_rngon pa de dag bcom ldan 'das ga la 
[\[61a.7\]]ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de rnams kyi bsam pa dang /_bag la nyal dang /_khams dang /_shes pa dang /_rang bzhin thugs su chud nas/_de 
[\[61b\]]
[\[61b.1\]]dang 'thun pa'i chos bstan te/_des na rngon pa de rnams kyis stan de nyid la 'khod bzhin du rgyun du zhugs pa'i 'bras bu mngon sum du byas te/_de dag gis bden pa mthong nas/_gsol pa/_btsun pa bdag cag legs par gsungs pa'i chos 'dul ba la rab tu 'byung zhing /_
[\[61b.2\]]dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis de dag la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de dag la 
[\[61b.3\]]lung yang phog ste/_de dag gis kyang brtson pa dang bsgrub pa dang /_'bad pas nyon mongs pa thams cad spangs te/_dgra bcom pa nyid mngon sum du byas so/_/[{]ri dgas [,]ri dwags [}]de rnams kyang bcom ldan 'das la sems dga' bzhin du shi 'phos te/_dus las 'das nas lha'i nang du skyes 
[\[61b.4\]]so/_/lha'i bu'am lha'i bu mo skyes ma thag pa ni chos nyid kyis sems rnam pa gsum skye bar 'gyur te/_bdag gang nas shi 'phos/_gang du skyes/_las gang gis skyes snyam mo/_/de nas dud 'gro las shi 'phos pa dang lha'i nang du skyes pa dang /_bcom ldan 'das la sems 
[\[61b.5\]]dga' bar gyur pa de dag gis mthong ngo /_/de nas de dag gis bsams pa/_bdag cag zhag lon nas gzod bcom ldan 'das la blta ba'i phyir 'gro ba ni bdag cag gi cha ma yin gyis/_bdag cag zhag ma lon par bcom ldan 'das la blta ba'i phyir 'gro'o snyam mo/_/
[\[61b.6\]]de nas sngon [{]ri dgas [,]ri dwags [}]su gyur pa'i lha'i bu rna cha gdub kor dag cing mgul rgyan thogs pa/_lus do shal dang se mo dos brgyan pa/_nor bu rin po che sna tshogs kyis spras pa'i cod pan can lus gur gum dang /_ta ma la'i lo ma dang spr-i ka la sogs pas byug pa dag gis 
[\[61b.7\]]de nyid kyi mtshan mo lha'i me tog ud pa la dang /_pad ma dang /_ku mu da dang /_pad ma dkar po dang /_man dA ra ba rnams kyis thu ba bkang ste/_rgyal bu rgyal byed kyi tshal thams cad 'od chen pos snang bar byas nas/_bcom ldan 'das la me tog gis gtor te/_bcom 
[\[62a\]]
[\[62a.1\]]ldan 'das kyi zhabs la mgo bos phyag 'tshal te/_chos mnyan pa'i phyir bcom ldan 'das kyi spyan sngar 'khod do/_/de nas bcom ldan 'das kyis de dag la de dang 'thun pa'i chos bstan to/_/de dag gis chos thos nas bden pa mthong bar gyur te/_de dag 
[\[62a.2\]]gis bden pa mthong nas rang gi gnas su dong ngo /_/de nas dge slong rnams kyis rgyal bu rgyal byed kyi tshal thams cad snang ba chen pos khyab par gyur pa mthong nas/_bcom ldan 'das la zhus pa bcom ldan 'das ci lags/_mdang sum mi mjed kyi bdag po tshangs pa'am/_
[\[62a.3\]]lha'i dbang po brgya byin nam/_'jig rten skyong ba bzhi'am/_lha'i bu rdzu 'phrul che zhing mthu che ba gzhan 'ga' zhig bcom ldan 'das la blta ba'i slad du mchis lags sam/_bcom ldan 'das kyis bka' stsal pa/_dge slong dag ma dang sum mi mjed kyi bdag po tshangs 
[\[62a.4\]]pa'am/_lha'i dbang po brgya byin nam/_'jig rten skyong ba bzhi'am lha'i bu rdzu 'phrul che zhing mthu che ba gzhan 'ga' zhig nga la blta ba'i phyir 'ongs pa ma yin gyis/_dge slong dag khyod kyis nags khung dgon pa na/[ {]ri dgas [,]ri dwags [}]lnga brgya rngon pa rnams kyis mda' 
[\[62a.5\]]'phangs te bsad pa mthong ngam/_gsol pa/_btsun pa mthong lags so/_/bka' stsal pa/_de dag nga la sems dga' bar gyur bzhin du shi 'phos nas dus las 'das pa las lha'i nang du skyes te/_lhar gyur nas nga'i thad du 'ongs te/_de dag la ngas chos bstan 
[\[62a.6\]]nas/_nga las chos thos pa des na de dag gis bden pa rnams mthong ste/_de dag gis bden pa mthong nas/_rang gi gnas su song ngo /_/de nas dge slong rnams kyis bcom ldan 'das la zhus pa/_btsun pa rngon pa de dag gis las ci bgyis na/_las de'i rnam par 
[\[62a.7\]]smin pas gdol pa'i rigs su skyes lags/[ {]ri dgas [,]ri dwags [}]de dag gis las ci bgyis na/_las de'i rnam par smin pas [{]ri dgas [,]ri dwags [}]su skyes nas/_'di rnams kyis bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis 
[\[62b\]]
[\[62b.1\]]bka' stsal pa/_yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/_dge slong 'thab krol can kha mi mkhas pa sha stag tu gyur te/_dge slong dag la der de rnams kyis gdol pa zhes bya ba'i tshig brjod do/_/kha cig 
[\[62b.2\]]gis dud 'gro zhes bya ba'i tshig brjod de/_gang dag gis dud 'gro zhes bya ba'i tshig brjod pa de dag ni dud 'gror skyes so/_/gang dag gis gdol pa zhes bya ba'i tshig brjod pa de dag ni gdol par skyes so/_/de dag gis der tshe gcig tu tshangs par spyod pa spyad nas/_
[\[62b.3\]]dbang po rnams yongs su smin par byas pa des ni da ltar rnam par grol bar gyur to//_//gong ma sreg ces bya ba ni/_bcom ldan 'das dge slong stong nyis brgya lnga bcu'i dge slong gi dge 'dun chen po dang /_tshong pa lnga brgya dang /_sprang po lnga brgya dang /_thabs 
[\[62b.4\]]cig tu ljongs rgyu zhing gshegs pa las/_nags khrod cig tu lam phyung ste/_bcom ldan 'das gshegs pa'i tshe/_nags khrod de'i nang gi gnas su me chen po 'bar nas/_des skye bo phal po che dag 'jigs shing skrag par gyur te/_bdag cag ni tshig zin no/_/
[\[62b.5\]]bdag cag ni 'tsho bar 'gyur ba'i skabs med do snyam mo/_/de nas bcom ldan 'das kyis skye bo phal po che dag 'jigs shing skrag par gzigs so/_/gzigs nas kyang 'gron po de rnams kyi mdun logs su gshegs nas/_tshigs su bcad de bka' stsal pa/_sangs 
[\[62b.6\]]rgyas kun gyi stobs gang dang /_/dgra bcom rnams kyi stobs gang dang /_/sangs rgyas dkon mchog gzi brjid kyis/_/me khyod lam ni dbye bar gyis/_/sangs rgyas kun gyi stobs gang dang /_/dgra bcom rnams kyi stobs gang dang /_/dam chos dkon mchog gzi brjid 
[\[62b.7\]]kyis/_/me khyod lam ni dbye bar gyis/_/sangs rgyas kun gyi stobs gang dang /_/dgra bcom rnams kyi stobs gang dang /_/dge 'dun dkon mchog gzi brjid kyis/_/me khyod lam ni dbye bar gyis/_/bcom ldan 'das kyis de skad ces gsungs ma thag tu me zhi bar gyur 
[\[63a\]]
[\[63a.1\]]nas/_tshong pa de dag bcom ldan 'das la shin tu dga' bar gyur to/_/dga' bar gyur nas/_chos mnyan pa'i phyir bcom ldan 'das kyi spyan sngar 'khod do/_/de nas bcom ldan 'das kyis de dag la de dang 'thun pa'i chos bstan to/_/de nas de dag gi nang 
[\[63a.2\]]nas kha cig gis ni dro bar gyur pa bskyed do/_/kha cig gis ni spyi bo dang /_bden pa dang 'thun pa'i bzod pa dang /_'jig rten gyi chos kyi mchog dang /_mthong ba'i snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis 
[\[63a.3\]]ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/
[\[63a.4\]]kha cig gis ni stobs kyi 'khor los sgyur bar 'gyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par 
[\[63a.5\]]rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol/_chos la 'bab/_dge 'dun la bab par byas te bkod do/_/de nas dge slong rnams kyis bcom ldan 'das la gsol pa/_btsun pa bcom ldan 'das kyis skye bo phal po che zhugs 
[\[63a.6\]]kyis tshig par gyur pa las thar bar mdzad nas/_g.yung drung gi mthar thug pa grub pa dang bde ba'i mya ngan las 'das pa la bkod pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang ngas dud 'gro phal cher me'i 'jigs 
[\[63a.7\]]pa las bskyabs nas ji ltar 'jigs pa med pa'i gnas su bkod pa de nyon cig_/dge slong dag sngon byung ba 'das pa'i dus na/_nags khrod cig na bya phal cher gnas so/_/de nas nags khrod der shing skam po gcig la gcig drud pa las me byung nas/_bya de dag gi 
[\[63b\]]
[\[63b.1\]]nang nas 'gro nus pa de dag ni dong ngo /_/'gro mi nus pa dang /_sgo nga rnams ni de nyid du bor ro/_/de'i tshe byang chub sems dpa' gong ma sreg tu skye ba zhig yod de/_byang chub sems dpa' des thag ring po zhig nas me 'bar zhing 'ong ba mthong ngo /_/mthong nas kyang de sems can 
[\[63b.2\]]de dag la snying rje skyes te/_bdag gis sems can sdug bsngal dang phrad pa 'di rnams kyi phyir yang brtson 'grus ma bskyed na bdag gis sems can rnams 'khor ba las ji ltar bsgral bar bya snyam du bsams nas/_byang chub sems dpa' des 'dab ma chur spangs nas/_me 
[\[63b.3\]]chen po'i steng gi nam mkha' la 'dug ste/_'dab ma sprugs nas tshigs su bcad de smras pa/_'di dag 'dab ma yod mod kyis/_/'di dag da dung 'phur mi nus/_/'di dag rkang pa yod mod kyis/_/'di dag da dung 'gro mi nus/_/'di rnams pha ma 'phur te song /_/me khyod 
[\[63b.4\]]sdod la ma 'gul zhig_/bden dang bden tshig gang yin pa/_/bdag gis byams sems rab bsgoms pa'i/_/bden pa'i tshig ni 'di yis na/_/me khyod sdod la ma 'gul zhig_/de nas lha'i dbang po brgya byin gyis/_byang chub sems dpa' sems can gyi don 
[\[63b.5\]]gyi phyir mi dga' zhing 'dug pa mthong ngo /_/mthong nas kyang des bsams pa/_'di ni bskal pa bzang po'i byang chub sems dpa' yin te/_sems can la phan pa'i phyir mi dga' zhing 'dug gis/_ma la bdag gis grogs bya'o snyam nas/_lha'i dbang po brgya byin 
[\[63b.6\]]gyis char mo che phab ste/_me de zhi bar gyur nas sems can de dag thams cad me'i 'jigs pa las thar bar gyur to/_/dge slong dag ji snyam du sems/_de'i tshe bya gong ma sreg tu gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe nags 
[\[63b.7\]]khrod de na gnas pa'i sems can du gyur pa gang yin pa de dag ni skye bo phal po che 'di dag kho na yin te/_de'i tshe yang ngas de dag me'i 'jigs pa las thar bar byas te/_'jigs pa med pa'i gnas su bkod do/_/da ltar yang ngas me'i 'jigs pa las thar bar byas nas/_
[\[64a\]]
[\[64a.1\]]g.yung drung gi mthar thug pa grub pa dang /_bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung gi gsung rab la/_'di dag thams cad kha cig ni rab tu byung ngo /_/kha cig ni dge bsnyen du gyur 
[\[64a.2\]]te/_der 'di rnams kyis tshe gcig tu tshangs par spyod pa'i gnas bsrungs nas/_dbang po rnams yongs su smin par byas pa des ni da ltar rnam par grol bar gyur to//_//pha zhes bya ba ni/_gleng gzhi rgyal po'i khab na bzhugs te/_de'i tshe rgyal po'i 
[\[64a.3\]]khab na khyim bdag nor can zhes bya ba phyug cing nor mang la longs spyod che ba/_yongs su 'dzin pa yangs shing rgya che ba/_rnam thos kyi bu'i nor dang mnyam pa/_rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/_de de dang 
[\[64a.4\]]lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas de zla ba dgu'am bcu lon pa dang /_khye'u gzugs bzang zhing blta na sdug la mdzes pa mdog bzang ba/_gser gyi kha dog can mgo bo gdugs ltar 'dug pa lag pa 
[\[64a.5\]]ring ba/_dpral ba'i dbyes che ba/_sna mtho ba/_sna legs pa/_smin ma stug pa zhig btsas te/_khye'u de btsas ma thag tu skye bo phal po ches blta na sdug par gyur to/_/de nas de'i tshe btsas ston rgyas par byas nas/_khye'u 'di'i ming ji skad gdags zhes ming 'dogs par 
[\[64a.6\]]byed de/_khye'u 'di btsas ma thag tu skye bo phal po ches bltas na sdug par gyur pas na/_de'i phyir khye'u 'di'i ming blta na sdug ces gdags so zhes zer ro/_/de nas khye'u blta na sdug_/'o ma dang /_zho dang /_mar dang /_zhun mar dang /_mar gyi nying gus bskyed bsrings nas/_
[\[64a.7\]]rgyal po'i khab thams cad du de'i grags pa rgyas par gyur to/_/de nas gang gi tshe bcom ldan 'das kyis bla na med pa'i ye shes brnyes nas mthar gyis gdul bar bya ba'i don mdzad cing /_rgyal po'i khab tu byon pa de'i tshe/_der bcom ldan 'das kyis 'od ma'i tshal gzhes nas/_
[\[64b\]]
[\[64b.1\]]sems can stong phrag du ma skyabs su 'gro ba dang /_bslab pa'i gzhi rnams la bkod do/_/skye bo mang po de dag kyang sde tshan nas sde tshan dang /_pha tshan nas pha tshan dang /_dga' sde nas dga' sder dus dus su bcom ldan 'das la blta ba'i phyir 'dong bar byed do/_/phyin cad khye'u 
[\[64b.2\]]de blta ba'i phyir 'dong bar mi byed do/_/de nas phyi zhig na khye'u blta na sdug gis dris pa/_sngon cad ni skye bo mang po 'di dag nga blta ba'i phyir 'ong na/_da ni nga blta ba'i phyir mi 'ong ba ci las gyur/_de dag gis smras pa/_de dag ni da ltar bcom ldan 'das blta ba'i phyir 'dong bar 
[\[64b.3\]]byed do/_/khye'us smras pa/_bcom ldan 'das zhes bya ba de lta bu su zhig_/de nas pha ma gnyis kyis de la bcom ldan 'das kyi bsngags pa rgyas par brjod do/_/de nas de thos ma thag tu khye'u de ngo mtshar du gyur te/_bdag bas ches blta na sdug pa de ji lta bu zhig snyam nas/_
[\[64b.4\]]pha ma gnyis la smras pa/_yab yum bdag bcom ldan 'das de blta ba'i slad du mchi bar 'tshal lo/_/pha ma gnyis kyis smras pa/_bu thabs cig tu 'dong ngo zhes smras nas/_pha ma gnyis kyis khye'u de khrid de/_'od ma'i tshal du song nas/_khye'u des thag ring po zhig nas 
[\[64b.5\]]sangs rgyas bcom ldan 'das sku skyes bu chen po'i mtshan sum cu rtsa gnyis kyis legs par brgyan cing spa bar byas pa/_me lus kyi dbyibs su 'dug pa lta bu/_me lce mar gyis btab pa lta bu/_mar me gser gyi snod du bzhag pa lta bu/_mchod sdong rin po che sna tshogs 
[\[64b.6\]]kyis spras pa lta bu/_blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo /_/mthong nas kyang bcom ldan 'das la mchog tu dga' ba skyes nas de la pha'i 'du shes kyang byung ste/_des pha pha zhes sgra phyung ste/_bcom ldan 'das ga la 
[\[64b.7\]]ba der song ste phyin nas bcom ldan 'das kyi zhabs la mgo bos phyag 'tshal te/_pha tsam du 'dzin cing bcom ldan 'das kyi zhabs drung du 'dug go/_/de'i pha ma gnyis kyang bcom ldan 'das kyi zhabs la mgo bos phyag 'tshal nas/_chos mnyan pa'i phyir spyan sngar 'dug go/_/
[\[65a\]]
[\[65a.1\]]de nas bcom ldan 'das kyis de dag gi rkyen du 'tsham pa'i chos bstan nas cang mi gsung bar bzhugs so/_/de nas khyim bdag nor can dang /_de'i chung mas bcom ldan 'das kyi gtam mjug rdzogs par rig nas/_khye'u'i lag pa nas bzung ste 'gro'o 
[\[65a.2\]]zhes byas na/_khye'u de bcom ldan 'das kyi thad nas dbral bar ma nus so/_/de nas pha ma gnyis kyis bsams pa/_bcom ldan 'das bdag cag gi khyim du spyan drangs dang /_thabs des na 'di bdag gis khyim du dkrid nus par 'gyur ro snyam nas/_bcom ldan 
[\[65a.3\]]'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/dgung bdun gyi bar du bcom ldan 'das bdag cag gi khyim du bshos gsol bar ci gnang zhes byas so/_/de nas bcom ldan 'das kyis khyim bdag de la cang mi gsung 
[\[65a.4\]]bas gnang ngo /_/de nas khyim bdag des bcom ldan 'das kyis cang mi gsung bas gnang bar rig nas/_chung ma la smras pa/_bzang mo song la bcom ldan 'das kyi zhal zas sta gon gyis shig_/bdag ni khye'u dang lhan cig tu 'dug go zhes byas nas/_khyim bdag 
[\[65a.5\]]ni khye'u de dang lhan cig tu rgyal bu rgyal byed kyi tshal du mtshan mo dgongs mal btab bo/_/chung mas kyang de nyid kyi mtshan mo bza' ba dang /_bca' ba gtsang ma bzang po mang po sbyar nas/_nang par sngar langs te gdan bshams nas/_chu ra bkang ste bzhag nas/_bcom 
[\[65a.6\]]ldan 'das la phrin gyis gdugs tshod bskul ba/_btsun pa gdugs tshod la bab ste bshos lags na/_bcom ldan 'das kyis da de'i dus la bab par dgongs te gshegs su gsol zhes bskul te/_de nas bcom ldan 'das snga dro sham thabs dang chos gos gsol te/_
[\[65a.7\]]lhung bzed bsnams nas/_dge slong mang pos zham ring byas te/_dge slong gi dge 'dun gyis mdun du bdar nas/_khyim bdag de'i bkad sa ga la ba der gshegs te byon nas/_bcom ldan 'das dge slong gi dge 'dun gyi gung la gdan bshams pa la bzhugs 
[\[65b\]]
[\[65b.1\]]so/_/de nas khyim bdag des sangs rgyas la sogs pa dge slong gi dge 'dun rnams bde bar bzhugs par rig nas/_rang gi lag nas bza' ba dang bca' ba gtsang ma bzang po mang pos tshim par byas te/_ci bzhed pa bstabs nas/_bcom ldan 'das bshos gsol 
[\[65b.2\]]zin te/_bstsang sder ni gyu phyag ni bcabs par rig nas/_stan ches dma' ba zhig blangs te/_chos mnyan pa'i phyir 'khor dang bcas te/_bcom ldan 'das kyi spyan sngar 'khod do/_/de nas bcom ldan 'das kyis de dag gi bsam pa dang /_bag la nyal dang /_khams dang /_
[\[65b.3\]]shes pa dang /_rang bzhin thugs su chud nas/_de dag dang 'thun pa'i chos bstan te/_des na khyim bdag de 'khor dang bcas pas/_stan de dag nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras 
[\[65b.4\]]bu mngon sum du byas so/_/de ltar bden pa mthong nas/_khye'u des pha ma gnyis la gsol te/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 
[\[65b.5\]]'byung ba dang /_bsnyen par rdzogs shing /_dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung ste/_bsnyen par rdzogs par mdzad 
[\[65b.6\]]nas/_de la lung yang phog ste/_des kyang brtson pa dang bsgrub pa dang /_'bad pas nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_
[\[65b.7\]]nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa ma rig pa'i sgo nga'i sbubs bcom pa rig pa dang mngon par shes pa dang so so yang dag par rig pa thob pa srid pa'i rnyed pa dang chags pa dang bkur sti la mi lta ba dbang po dang /_nye 
[\[66a\]]
[\[66a.1\]]dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das byis pa stong phrag du mas mthong yang su yang 'di kho na ltar bcom 
[\[66a.2\]]ldan 'das la mjal bar mi bgyid lags so/_/bcom ldan 'das kyis bka' stsal pa/_khye'u 'di ni nga'i 'das ma thag pa'i tshe rabs lnga brgyar bur gyur pas na/_sngon gyi bag chags de kho nas 'dis nga la mjal bar byed do/_/gsol pa/_khye'u 'dis las ci bgyis na 
[\[66a.3\]]las de'i rnam par smin pas phyug cing nor mang la longs spyod che ba'i rigs su skyes te/_'di gzugs bzang zhing blta na sdug la mdzes par gyur la/_'dis bcom ldan 'das kyang mnyes par bgyis nas/_mi mnyes par mi bgyis te/_bcom ldan 'das kyi bstan pa la rab 
[\[66a.4\]]tu byung nas nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa btsun pa 'dis smon lam gang du btab lags/_bcom ldan 'das kyis 
[\[66a.5\]]bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo bzhi khri thub pa na yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i 
[\[66a.6\]]kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'khor ba 'jig ces bya ba 'jig rten du byung ste/_der gang gi tshe yang dag par rdzogs pa'i sangs rgyas 'khor ba 'jig gis/_bla na med pa'i ye shes brnyes nas/_rgyal po'i pho 
[\[66a.7\]]brang mdzes ldan du gshegs pa de'i tshe/_rgyal po mdzes pas yang dag par rdzogs pa'i sangs rgyas 'khor ba 'jig gi phyir/_gtsug lag khang rnam pa thams cad yongs su rdzogs pa zhig byas nas/_yang dag par rdzogs pa'i sangs rgyas 'khor ba 'jig la 
[\[66b\]]
[\[66b.1\]]phul lo/_/rgyal po mdzes pa de'i lugs kyis na/_nyin gcig bzhin du 'khor dang bcas te/_gtsug lag khang du 'gro zhing gtsug lag khang gi byi dor byed do/_/de nas phyi zhig na rgyal po mdzes pa de gtsug lag khang du song ba las bya ba zhig byung nas des bu thu bo bskos 
[\[66b.2\]]te/_deng khyod kyis gtsug khang gi byi dor gyis shig ces bsgo nas rgyal po song ngo /_/de nas rgyal po'i bu 'khor dang bcas pa gtsug lag khang gi byi dor byed pa la zhugs pa las/_yang dag par rdzogs pa'i sangs rgyas 'khor ba 'jig gis ci nas rgyal po'i bu de nyi 
[\[66b.3\]]ma nub kyi bar du yang /_gtsug lag khang gi byi dor byed mi nus pa de lta bur byin gyis brlabs nas/_de gtsug lag khang de nyid du dgongs mal btab bo/_/des der dgongs mal btab nas/_dge slong rnams cho 'phrul dag byed pa yang mthong /_brgya byin dang /_
[\[66b.4\]]tshangs pa la sogs pa 'ong ba yang mthong ngo /_/de nas de mthong ma thag tu de bcom ldan 'das la shin tu dga' bar gyur nas/_gtsug khang de nyid na dge slong dag gi rim gro byed pa la brtson par gyur te/_phyir grong khyer du 'gro mi 'dod par gyur to/_/de der lo lnga stong gi 
[\[66b.5\]]bar du dge slong rnams la rim gro byed cing 'dug ste/_byams pa'i ting nge 'dzin kyang bskyed nas/_des tshe gcig tu skyabs su 'gro ba dang /_bslab pa'i gzhi rnams bsrungs nas/_'chi kar smon lam btab pa/_dge ba'i rtsa ba 'dis na bdag gang dang gang du skye bar 
[\[66b.6\]]'gyur ba de dang der gzugs bzang zhing blta na sdug la mdzes par gyur cig_/bdag gis ston pa 'di lta bu mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid 
[\[66b.7\]]mngon sum du byed par gyur cig ces byas so/_/dge slong dag ji snyam du sems/_de'i tshe rgyal po'i bur gyur pa gang yin pa de ni khye'u 'di kho na yin te/_des der yang dag par rdzogs pa'i sangs rgyas 'khor ba 'jig gi nyan thos kyi dge 'dun rnams la bkur sti byas nas/_
[\[67a\]]
[\[67a.1\]]smon lam btab pa'i las de'i rnam par smin pas gang dang gang du skyes pa de dang der phyug cing nor mang la longs spyod che ba'i rigs su skyes te/_dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang /_shugs mnyam pa 
[\[67a.2\]]dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas la nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so/_/des der byams pa bsgoms 
[\[67a.3\]]pa'i las de'i rnam par smin pa des ni gang dang gang du skyes pa de dang der gzugs bzang zhing blta na sdug la mdzes par gyur to/_/gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/_der 'dis tshe gcig tu tshangs par spyod pa spyad de/_dbang 
[\[67a.4\]]po rnams yongs su smin par byas pa des na da ltar rnam par grol bar gyur to//_//mi rgod ces bya ba ni/_gleng gzhi mnyan du yod pa na bzhugs te/_de'i tshe mnyan du yod pa nas/_rgyal po'i khab kyi bar mtshams na/_shing sA la'i nags khung na/_mi rgod lnga brgya tsam 
[\[67a.5\]]zhig khro zhing gnas te/_de dag de na 'khod pas skye bo mang po kha 'dog par byed do/_/de nas phyi zhig na der 'gron po mang po dag cig bcom nas/_tshong pa rnams rgyal po gsal rgyal gyi thad du dong ste/_rgyal po la gsol nas/_rgyal po gsal rgyal gyis bu 'phags skyes po 
[\[67a.6\]]dpung gi tshogs yan lag bzhi dang ldan pa bsgrogs te/_der btang nas des mi rgod lnga brgya po de dag gson por bzung ste 'ong nas/_rgyal po gsal rgyal la phul lo/_/de nas rgyal po gsal rgyal gyis mi rgod lnga brgya gsod du btang ste/_gshed ma rnams kyis mi rgod lnga 
[\[67a.7\]]brgya po de dag bsad pa'i sar khrid pa na/_sangs rgyas bcom ldan 'das bgrod pa gcig pu'i lam ston pa rnam pa gnyis kyi shes bya dang /_ye shes la mnga' brnyes pa/_ma 'dres pa'i dran par nye bar bzhag pa gsum la mkhas pa/_mi 'jigs pa bzhis mi 'jigs pa/_
[\[67b\]]
[\[67b.1\]]'gro ba lngar 'gro ba las rnam par grol ba skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang 
[\[67b.2\]]ldan pa/_/yang dag pa'i seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su 
[\[67b.3\]]ni gnod pa dang ldan/_su ni phongs shing nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du 
[\[67b.4\]]bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su 
[\[67b.5\]]smin par bya/_su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs 
[\[67b.6\]]yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis mi rgod lnga brgya 'dul ba'i dus la bab par dgongs nas/_rgyal bu rgyal byed kyi tshal nas mi snang bar gyur te/_rgyal po'i khab 
[\[67b.7\]]tu gshegs so/_/de nas rgyal po gsal rgyal gyis thag ring po zhig nas bcom ldan 'das mthong ngo /_/mthong nas kyang bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la 'di skad 
[\[68a\]]
[\[68a.1\]]ces gsol to/_/bcom ldan 'das ci la gshegs lags/_bcom ldan 'das kyis bka' stsal pa/_rgyal po chen po rigs kyi bu lnga brgya po de rnams ma bsad par thong shig_/rgyal pos gsol pa/_gal te rab tu byung na btang bar 'tshal lo zhes 
[\[68a.2\]]gsol nas/_de nas rgyal po gsal rgyal gyis mi rgod lnga brgya po de dag phyir zlog ste/_bcom ldan 'das la phul lo/_/de nas bcom ldan 'das kyis de rnams rgyal bu rgyal byed kyi tshal du khrid nas rab tu phyung ste/_bsnyen par rdzogs par mdzad nas/_de dag la 
[\[68a.3\]]lung yang phog ste/_de dag gis kyang brtson pa dang /_bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis bcom ldan 'das la gsol pa/_btsun pa bcom ldan 'das kyis mi rgod lnga brgya 
[\[68a.4\]]srog phangs pa stsal te/_g.yung drung gi mthar thug pa grub pa dang /_bde ba'i mya ngan las 'das pa la bkod pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang ngas rigs kyi bu lnga brgya po 'di rnams 
[\[68a.5\]]srog phangs pa byin te/_ci ltar bsam gtan bzhi dang mngon par shes pa lnga la bkod pa de nyon cig_/dge slong dag sngon byung ba 'das pa'i dus na/_yul bi de ha zhes bya ba na/_rgyal po dbang chen sde zhes bya ba rgyal po byed de/_de nas phyi zhig na rgyal po des dpung gi tshogs 
[\[68a.6\]]yan lag bzhi go bskon nas [{]ri dgas [,]ri dwags [}]bshor du song ba las/_rgyal po de la blon po lnga brgyas glags btsal te/_de dag gis bsams pa/_da ni rgyal po 'di bdag gi lag na 'dug gis/_'di 'dug pa kho na'i tshe/_bdag cag gis 'di bsad do snyam mo/_/'jig rten 
[\[68a.7\]]pa dag ni dgra dang zin gyi nang du 'dug ste/_der gzhan dag gis rgyal po la sbran nas de thos ma thag tu rgyal po dbang chen sdes blon po lnga brgya po de dag gsod du btang ste/_de dag gshed ma rnams kyis khrid nas/_nags khrod cig tu zhugs te bsad ces byas pa las/_nags 
[\[68b\]]
[\[68b.1\]]khrod de na drang srong zhig gnas te/_drang srong des blon po lnga brgya po de dag rgyal po dbang chen sde la gtong du bcug nas/_dka' thub kyi gnas su khrid de rab tu byung ngo /_/rab tu phyung nas de dag gis kyang bsam gtan bzhi dang /_mngon par shes pa lnga bskyed do/_/dge 
[\[68b.2\]]slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe blon po lnga brgya por gyur pa gang yin pa de dag ni rigs kyi bu lnga brgya po 'di dag kho na yin te/_de'i tshe yang de dag gsod du btang ba 
[\[68b.3\]]las ngas srog phangs pa byin te/_bsam gtan bzhi dang /_mngon par shes pa lnga la bkod do/_/da ltar yang 'di rnams ngas srog phangs pa byin nas/_g.yung drung gi mthar thug pa grub pa dang /_bde ba'i mya ngan las 'das pa la bkod do/_/gzhan yang yang dag par 
[\[68b.4\]]rdzogs pa'i sangs rgyas 'od srung gi bstan pa la 'di rnams rab tu byung nas/_'di rnams kyis der tshe gcig tu tshangs par spyod pa spyad nas/_dbang po rnams yongs su smin par byas pa des na/_da ltar rnam par grol bar gyur to//_//sha za zhes bya ba ni/_gleng 
[\[68b.5\]]gzhi rgyal po'i khab na bzhugs te/_de'i tshe mnyan du yod pa dang /_rgyal po'i khab kyi bar mtshams na sha za stong gnas te/_de dag gis de phyogs su 'drul bcad de/_yul ma ga d+hA dang yul ko sa la'i skye bo mang po kha 'dog par byed do/_/de nas rgyal po gsal 
[\[68b.6\]]rgyal gyis rgyal po gzugs can snying po la pho nyas bzlugs te/_mnyan du yod pa dang rgyal po'i khab kyi bar mtshams na/_sha za stong gnas te/_de dag de na 'khod pas/_yul gnyis la gnod pa chen po byed pa khyod kyis shes sam/_bcom ldan 'das kyang khyod kyi 
[\[68b.7\]]khams na bzhugs na/_sha za de rnams kyi phyir khyod kyis bcom ldan 'das la gsol ba'i rigs so zhes spring ngo /_/de nas de thos ma thag tu rgyal po gzugs can snying po bcom ldan 'das ga la ba der song ste phyin nas/_bcom ldan 'das kyi zhabs la mgo bos 
[\[69a\]]
[\[69a.1\]]phyag 'tshal te/_phyogs gcig tu 'dug go/_/phyogs gcig tu 'dug nas/_bcom ldan 'das kyis rgyal po gzugs can snying po la chos kyi gtam gyis yang dag par bstan/_yang dag par 'dzin du bcug_/yang dag par gzengs bstod/_
[\[69a.2\]]yang dag par dga' bar mdzad de/_chos kyi gtam rnam grangs du mas yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas/_cang mi gsung bar bzhugs so/_/de nas rgyal po gzugs can 
[\[69a.3\]]snying pos/_bcom ldan 'das kyi gtam gyi mjug rdzogs par rig nas/_stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun 
[\[69a.4\]]pa bcom ldan 'das kyis klu ma rungs pa dag dga' bo dang nye dga' la sogs pa yang btul/_gnod sbyin ma rungs pa 'brog gnas la sogs pa yang btul na/_yul ma ga d+hA dang /_ko sa la gnyis kyi bar mtshams na/_sha za'i tshogs chen po gnas te/_de dag 
[\[69a.5\]]de na 'khod pas skye bo mang po la gnod pa bgyid na/_bcom ldan 'das kyis sha za'i tshogs de dag la thugs brtse ba'i slad du 'dul bar gsol/_de nas bcom ldan 'das kyis rgyal po gzugs can snying po la cang mi gsung bas gnang ngo /_/de nas rgyal po gzugs 
[\[69a.6\]]can snying pos bcom ldan 'das kyis cang mi gsung bas gnang bar rig nas/_bcom ldan 'das kyi zhabs la mgo bos phyag 'tshal te/_bcom ldan 'das kyi thad nas song ngo /_/de nas bcom ldan 'das kyis sha za de rnams 'dul ba'i dus la bab par gzigs nas/_
[\[69a.7\]]rgyal po'i khab nas mi snang bar gyur te/_sA la'i nags khung sha za rnams kyi 'dab tu gshegs so/_/de nas sha za de rnams kyis thag ring po zhig nas/_sangs rgyas bcom ldan 'das mthong ngo /_/mthong nas kyang gzugs mi sdug par bsgyur te/_shugs chen pos bcom ldan 
[\[69b\]]
[\[69b.1\]]'das kyi thog tu brgyugs so/_/de nas bcom ldan 'das kyis 'jig rten pa'i thugs bskyed de/_kye ma rgyal po chen po rnam thos kyi bu gnod sbyin che bar grags so cog dang lhan cig tu nga la blta ba'i phyir 'ongs na legs so snyam du dgongs nas/_bcom ldan 'das kyis thugs bskyed 
[\[69b.2\]]ma thag tu rgyal po chen po rnam thos kyi bu/_gnod sbyin che bar grags so cog dang lhan cig tu bcom ldan 'das ga la ba der song ste lhags nas/_bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/de nas rgyal po chen po rnam thos kyi 
[\[69b.3\]]bu dang /_gnod sbyin che bar grags so cog gzhan dag gis sha za'i tshogs rnams gtses nas de dag 'jigs shing skrag ste/_phan tshun du 'byer bar brtsams pa las/_bcom ldan 'das kyis de dag 'dul ba'i phyir/_kho ra khor yug nas me lce chen po sprul nas/_de 
[\[69b.4\]]dag gis bdag cag nyid me lce chen pos 'khor ba mthong ste/_'bros kyang ma nus nas/_bcom ldan 'das kyi zhabs drung 'ba' zhig zhi bar mthong ste/_skyabs 'tshol zhing bcom ldan 'das ga la ba der dong ste lhags nas/_bcom ldan 'das la bskor nas 'khod do/_/de 
[\[69b.5\]]nas bcom ldan 'das kyis sha za de rnams la bka' stsal pa/_khyod sngon gyi sdig pa mi dge ba'i las kyis sha za'i skye gnas dma' bar skyes la da ltar yang khyed skye bo mang po la gnod par byed na/_'di nas shi 'phos na khyed kyi 'gro ba ni cir 'gyur/_skye gnas ni ci yin/_'gro ba'i 
[\[69b.6\]]sa ni gang yin/_de dag gis smras pa/_bcom ldan 'das kyis bdag cag la bka' ci stsal/_bcom ldan 'das kyis bka' stsal pa/_da phyin chad sdig pa las bzlog la/_skyabs su 'gro ba dang bslab pa'i gzhi rnams zung shig_/sha za rnams kyis gsol pa/_bcom ldan 
[\[69b.7\]]'das kyis bdag cag la bka' ci skad stsal ba de bzhin du 'tshal lo zhes gsol nas/_sha za de rnams kyis skyabs su 'gro ba dang /_bslab pa'i gzhi rnams blangs te/_de phyin cad sdig pa'i las spangs so/_/de nas bcom ldan 'das kyis de dag la de dag dang 'tsham pa'i 
[\[70a\]]
[\[70a.1\]]chos bstan nas/_shing sA la'i nags khung nas mi snang bar gyur te/_'od ma'i tshal du gshegs so/_/sha za de rnams kyang bla na med pa'i lam la gnas par gyur nas/_phan tshun 'drul ba rnams la chu sbyin par byed do/_/kha zas kyang sbyin par byed do/_/
[\[70a.2\]]lam stor ba rnams la yang lam ston par byed do/_/de nas yul kA shi dang /_yul ko sa la'i mi rnams ngo mtshar du gyur to/_/bcom ldan 'das kyis 'di ltar 'dul bar dka' ba 'di dag btul lo/_/zhes 'dzer to/_/de nas dge slong rnams kyis sangs rgyas bcom ldan 
[\[70a.3\]]'das la gsol pa/_btsun pa bcom ldan 'das kyis sha za 'di dag kyang btul te/_skyabs su 'gro ba dang /_bslab pa'i gzhi rnams kyang 'dzin du stsal la/_skye bo phal po che la yang sman btags pa la gzigs/_bcom ldan 'das kyis bka' stsal pa/_da ltar 
[\[70a.4\]]'ba' zhig ma yin te/_'das pa'i dus na yang ngas 'di rnams sdig pa'i las las bzlog ste/_ci ltar dge ba bcu'i las kyi lam la bkod pa de nyon cig_/dge slong dag sngon byung ba 'das pa'i dus na/_sa phyogs 'di nyid na sha za'i tshogs chen po gnas gnas te/_de dag 
[\[70a.5\]]'di na gnas pas yul kA shi dang /_ko sa la'i mi rnams ma rungs par byed pa las/_rgyal po'i khab kyi grong khyer na dka' thub kyi gnas zhig na drang srong zhig gnas te/_skye bo mang po de dag gis sha za de dag gdul ba'i phyir drang srong de la gsol ba btab nas/_drang srong des 
[\[70a.6\]]sha za de dag btul te/_dge ba bcu'i las kyi lam la bkod do/_/dge slong dag ji snyam du sems/_de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe sha zar gyur pa gang yin pa de dag ni/_sha za 'di dag kho na 
[\[70a.7\]]yin te/_de'i tshe yang ngas 'di dag btul te/_dge ba bcu'i las kyi lam la bkod do/_/da ltar yang ngas 'di dag sdig pa'i las las bzlog ste/_dge ba bcu'i las kyi lam la bkod do//_//las brgya tham pa/_bam po sum cu gsum pa/_dbang 
[\[70b\]]
[\[70b.1\]]po'i mgo zhes bya ba ni/_gleng gzhi rgyal po'i khab na bzhugs te/_de'i tshe yul yangs pa can na/_'phong gi slob dpon dbang po'i mgo zhes bya ba 'phong gi rig pa thams cad kyi mthar phyin pa zhig gnas pa des/_lits+tsha bI lnga brgya la 'phong gi rig pa bslabs nas/_de 
[\[70b.2\]]dag kyang de la mthar phyin par gyur te/_stobs po cher yang gyur to/_/de nas phyi zhig na rgyal po'i khab na gnas pa rnams dang /_yangs pa can na gnas pa rnams 'gras par gyur te/_rgyal po'i khab na gnas pa rnams kyis dpung gi tshogs yan lag bzhi go bskon nas/_g.yul 
[\[70b.3\]]'gyed pa'i phyir yangs pa can na gnas pa rnams kyi steng du drangs so/_/de nas 'phong gi slob dpon dbang po'i mgos/_rgyal po'i khab na gnas pa rnams kyis g.yul 'gyed pa'i phyir/_bdag cag gi steng du drangs so zhes thos so/_/thos nas kyang g.yul 'gyed pa'i phyir 
[\[70b.4\]]'khor lnga brgya dang chas te/_rgyal po'i khab kyi dmag gi steng du drangs so/_/de dag gis drangs nas skye bo mang po kha btag ste/_de nas rgyal po'i khab kyi dmag mi rnams 'bros so/_/de bzhin du lan gnyis lan gsum nas lan lnga'i bar du rgyal po'i khab kyi skye bo mang po rnams 
[\[70b.5\]]kha btag go/_/de nas 'phong gi slob dpon dbang po'i mgos mi lnga stong mda' 'phangs te bsad do zhes thog thag tu grags so/_/de nas phyi zhig na rgyal po'i khab na gnas pa'i mi rnams kyis bcom ldan 'das la gsol te/_btsun pa dbang po'i mgo de ni bdag cag gi dgra ma 
[\[70b.6\]]lags pa'i dgra/_'gran zla ma lags pa'i 'gran zla lags te/_btsun pa des ni mi lnga stong tsam kha btag lags na/_bcom ldan 'das kyis thugs brtse ba'i slad du/_dbang po'i mgo 'dul bar gsol zhes byas so/_/de nas bcom ldan 'das kyis rgyal po'i khab kyi 
[\[70b.7\]]mi rnams la cang mi gsung bas gnang ngo /_/de nas rgyal po'i khab kyi mi rnams kyis bcom ldan 'das kyis cang mi gsung bas gnang bar rig nas bcom ldan 'das kyi thad nas dong ngo /_/de nas bcom ldan 'das rgyal po'i khab nas mi snang bar gyur te/_yangs pa can du gshegs 
[\[71a\]]
[\[71a.1\]]nas/_bcom ldan 'das kyis ci nas phyin cad dbang po'i mgo 'phong mi shes pa de lta bur byin gyis brlabs nas/_de rmongs par gyur te/_ci'i phyir bdag 'di kho na ltar ma rung bar gyur snyam mo/_/de nas des ci ltar bcom ldan 'das rgyal po'i khab na bzhugs 
[\[71a.2\]]bzhugs pa las/_dgyes bzhin du yangs pa can du gshegs pa thos nas/_des bsams pa bcom ldan 'das ni thams cad mkhyen pa thams cad gzigs pa yin pas na/_ci'i phyir bdag 'phong gi rig pa mi shes par gyur pa thugs su chud do snyam nas/_bcom ldan 'das 
[\[71a.3\]]ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas/_de dang 
[\[71a.4\]]'thun pa'i chos bstan te/_des na dbang po'i mgos stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas/_stan las langs te bla gos phrag pa gcig tu 
[\[71a.5\]]gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_
[\[71a.6\]]bdag kyang bcom ldan 'das kyi thad du tshangs par spyod pa spyad par 'tshal lo/_/bcom ldan 'das kyis bka' stsal pa/_dbang po'i mgo re zhig slob ma rnams la sbron cig dang /_de'i 'og tu khyod rab tu byung ba dang /_bsnyen par rdzogs shing dge slong gi dngos por bya ba ni 
[\[71a.7\]]sla'o/_/des gsol pa/_bcom ldan 'das kyis bka' stsal pa de bzhin du 'tshal lo zhes gsol nas/_bcom ldan 'das kyi thad nas song ste/_de yangs pa can du song nas/_lits+tsha bI lnga brgya po rnams ci nas de dag thams cad rab tu 'byung bar 'dod par 'gyur ba 
[\[71b\]]
[\[71b.1\]]de lta bu'i chos bstan to/_/de nas de rnams kyis pha ma la gsol te/_dbang po'i mgo dang lhan cig tu bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'khod do/_/de nas bcom ldan 
[\[71b.2\]]'das kyis de dag gi bsam pa dang /_bag la nyal dang /_khams dang /_shes pa dang /_rang bzhin thugs su chud nas/_de dang 'thun pa'i chos bstan te/_des na lits+tsha bI lnga brgya po de rnams kyis stan de nyid la 'khod bzhin du 'jig tshogs la lta ba'i ri'i rtse mo mthon po nyi 
[\[71b.3\]]shu ye shes rdo rjes bcom nas/_rgyun du zhugs pa'i 'bras bu mngon sum du byas te/_de rnams kyis bden pa mthong nas/_stan las langs te bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 
[\[71b.4\]]'di skad ces gsol to/_/btsun pa bdag cag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par spyod pa spyad par 'tshal lo/_/de nas bcom 
[\[71b.5\]]ldan 'das kyis de rnams la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de dag la lung yang phog ste/_de dag gis kyang brtson pa dang /_bsgrub pa dang /_'bad pas nyon mongs pa thams cad spangs nas/_dgra bcom pa nyid mngon 
[\[71b.6\]]sum du byas so/_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis dbang po'i mgo la brten nas/_lits+tsha bI lnga brgya bcom ldan 'das kyi bstan pa la rab tu byung nas/_nyon mongs pa thams cad spangs te/_dgra 
[\[71b.7\]]bcom pa nyid mngon sum du bgyis pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang dbang po'i mgo la sogs pa lits+tsha bI lnga brgya po 'di rnams ngas sdig pa las bzlog ste/_ci ltar dge ba bcu'i las kyi lam 
[\[72a\]]
[\[72a.1\]]la bkod pa de nyon cig_/dge slong dag sngon byung ba 'das pa'i dus na/_grong khyer gru 'dzin ces bya ba na/_rgyal po dbang chen zhes bya ba rgyal po byed do/_/de nas phyi zhig na rgyal po de'i btsun mo la bu chags nas/_de zla ba dgu'am bcu lon pa dang /_khye'u gzugs 
[\[72a.2\]]bzang zhing blta na sdug la mdzes pa/_mdog bzang ba gser gyi mdog can/_mgo bo gdugs ltar 'dug pa lag pa ring ba/_dpral ba'i dbyes che ba/_sna mtho ba sna legs pa/_smin ma stug pa zhig btsas so/_/de nas de'i btsas ston rgyas par byas nas/_khye'u 'di'i ming 
[\[72a.3\]]ji skad gdags zhes ming 'dogs par byed de/_khye'u 'di dbang chen gyi bu yin pas na/_khye'u 'di'i ming dbang chen sde zhes gdags so zhes zer ro/_/de nas khye'u dbang chen sde 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_de gang gi tshe cher skyes 
[\[72a.4\]]pa de'i tshe/_khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi bzo'i gnas dang /_las kyi gnas tha dad pa 'di lta ste/_glang po che zhon pa dang /_rta zhon pa dang /_mtshon cha bcang ba dang /_'phong dang /_mdun du bsnur ba dang /_phyir 
[\[72a.5\]]bsnur ba dang /_g.yul las thar bar bya ba dang /_lcags kyus gzung ba dang /_zhags pas gzung ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pas gdab pa dang /_'khor lo 'phang ba dang /_gcad pa dang /_gsheg pa dang /_lag 
[\[72a.6\]]pas gzung ba dang /_rkang pa'i stabs dang /_mgo bo bskyab pa dang /_rgyang mar 'phang ba dang /_sgra grag par phog pa dang /_gnad du phog pa dang /_ma tshor bar phog pa dang /_gdon mi za bar phog par bya ba dang /_tshabs cher gtang ba rnams kyang bslabs nas/_gnas lnga la byang bar gyur 
[\[72a.7\]]to/_/de nas des bltas na/_pha dang blon po lnga brgya po de rnams chos ma yin pas rgyal po byas nas/_des bsams pa bdag gis rgyal srid btang la dka' thub kyi nags tshal du 'gro bar bya'o snyam ste/_pha ma la gsol nas nags 'dab tu gnas bcas so/_/de nas phyi zhig na de'i 
[\[72b\]]
[\[72b.1\]]pha shi'o/_/de shi nas nyi 'og gi rgyal po dag gis yul du gnod pa byed pa la zhugs nas/_blon po rnams kyis bsams pa/_bdag cag jo bo med pa'i phyir nyi 'og gi rgyal po dag gis gnod pa byed kyis/_rgyal po'i sras spyan drangs te/_rgyal sar gzhug go snyam nas rgyal po'i bu 
[\[72b.2\]]de'i thad du blon po chen po song ste/_des rgyal po'i bu la smras pa/_jo bo khyod kyi yab nongs kyis tshur gshegs/_yab kyi rgyal srid bzhes su gsol/_des smras pa gal te khyod dge ba bcu'i las kyi lam la gnas par gyur na de'i 'og tu byas pa sleb bo zhes byas nas/_des 
[\[72b.3\]]blon po chen po de dge ba bcu'i las kyi lam la gnas par byas so/_/blon po chen po des kyang blon po lnga brgya po de dag dge ba bcu'i las kyi lam la bkod do/_/de nas des rgyal po'i bu de spyan drangs te/_rgyal sar bcug go/_/de nas de der 'ongs pas yul khams na gnas pa'i skye 
[\[72b.4\]]bo mang po thams cad dge ba bcu'i las kyi lam la bkod do/_/dge slong dag ji snyam du sems/_de'i tshe rgyal por gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe blon po chen por gyur pa gang yin pa de ni dbang po'i mgo 'di kho na yin no/_/
[\[72b.5\]]de'i tshe blon po lnga brgya por gyur pa gang yin pa de ni lits+tsha bI lnga brgya po 'di dag kho na yin te/_de'i tshe yang ngas dbang po'i mgo 'di kho na la brten nas/_blon po lnga brgya po rnams sdig pa las bzlog ste/_dge ba bcu'i las kyi lam la bkod do/_/da ltar yang ngas lits+tsha bI lnga brgya 
[\[72b.6\]]po 'di rnams dbang po'i mgo 'di la brten nas/_sdig pa las bzlog ste/_g.yung drung gi mthar thug pa grub pa dang /_bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung gi bstan pa la 'di dag thams cad rab tu byung nas/_
[\[72b.7\]]der 'di rnams kyis tshe gcig tu tshangs par spyod pa spyad de/_dbang po rnams yongs su smin par byas pa des na/_da ltar rnam par grol bar gyur to/_/las brgya tham pa las sdom gyi tshigs su bcad pa dgu pa rdzogs so//_//sdom ni/_brgya byin rgyal po rngon pa 
[\[73a\]]
[\[73a.1\]]dang /_/rmongs pa dang ni bram ze gsum/_/khyab 'jug dang ni 'thab mo klu/_/shi bi gnyis dang kau shAm+bI/_/brgya byin zhes bya ba ni/_sum cu rtsa gsum pa'i lha rnams kyi nang na/_lha'i dbang po brgya byin sum cu rtsa gsum pa'i rgyal srid kyi mnga' bdag byed do/_/
[\[73a.2\]]chos nyid kyis na lha'i bu 'chi 'pho ba'i tshe/_nye ba'i snga ltas lnga 'byung bar 'gyur te/_lha ni rang gi 'od dang ldan pa yin na de'i tshe 'od chung bar 'gyur ro/_/sum cu rtsa gsum pa'i lha rnams kyi gos dang /_rgyan rnams dang /_gos dang rgyan gyi shing rnams dang /_me tog dang 'bras bu'i shing rnams 
[\[73a.3\]]rlung gis bskyod na/_yid du 'ong ba'i sgra 'byung ba yin na/_de'i tshe de dag gi sgra yid du mi 'ong ba 'byung bar 'gyur ro/_/lha rnams kyi gos reg na 'jam pa yin na/_de'i tshe de dag gi gos reg na rtsub par 'gyur ro/_/lha rnams kyi lus la dri ma mi chags pa yin na/_de'i tshe de dag 
[\[73a.4\]]gi lus la dri ma chags par 'gyur ro/_/lha rnams kyi mig mi 'dzums pa yin na/_de'i tshe de dag gi mig 'dzums par 'gyur ro/_/nye ba'i ltas lnga la ma gtogs pa 'chi 'pho ba'i ltas lnga 'byung bar 'gyur te/_gos rnams la dri ma mi chags pa las dri ma chags par 'gyur ro/_/me 
[\[73a.5\]]tog phreng ba rnams mi rnying pa las rnying par 'gyur ro/_/lus las dri nga ba 'byung bar 'gyur ro/_/mchan khung gnyis nas rngul 'byung bar 'gyur ro/_/lha'i bu 'chi 'pho ba na rang gi stan la 'dug mi 'dod par 'gyur ro/_/de nas phyi zhig na lha'i dbang po brgya byin la nye ba'i ltas lnga po rnams 
[\[73a.6\]]byung ste/_des nye ba'i ltas de dag byung bar tshor nas/_tshor ma thag tu de shas cher 'jigs pa skyes te/_da su la skyabs su 'gro ba dang /_su zhig gis bdag gnas 'di nas shi 'pho bar mi 'gyur bar nus zhig gu snyam mo/_/de nas lha ma yin gyi bu mo bde sogs kyis smras pa/_kau 
[\[73a.7\]]shi ka 'dzam bu'i gling du bzhud la/_dge sbyong dang bram ze khong dge ba'i rang bzhin can bkur ba rnams la/_thabs ci zhig gis na bdag gnas 'di nas 'pho bar mi 'gyur zhes rmed cig_/de dag nyid la skyabs su bzhud cig_/de nas de thos ma thag tu lha'i dbang po brgya byin 
[\[73b\]]
[\[73b.1\]]lha ma yin gyi bu mo bde sogs dang lhan cig tu/_sum cu rtsa gsum pa'i lha'i nang nas mi snang bar gyur nas/_'dzam bu'i gling du 'ongs te/_de dge sbyong dang /_bram ze gzhan dang /_gzhan dag gi thad du song nas/_thabs ci zhig gis na/_lha'i bu 'chi 'pho bar gyur pa las/_'chi 'pho bar mi 
[\[73b.2\]]'gyur zhes dris na/_de dag gis de nyid la khyod su yin zhes phyir dris so/_/des smras pa/_lha'i dbang po brgya byin yin no/_/de nas de dag gzhi de las dga' ba dang /_mchog tu dga' ba skyes te/_bdag cag la lha'i dbang po brgya byin bltar 'ongs pa 'di ni bdag cag gis 
[\[73b.3\]]rnyed pa legs par rnyed do zhes zer nas/_de dag de la skyabs su 'gro bar byed do/_/de nas lha'i dbang po brgya byin 'di snyam du sems te/_'di ltar bdag ni 'di rnams la 'dri bar 'dod cing /_skyabs su 'gro bar 'dod pa las/_'di dag bdag la skyabs su 'gro bar byed na/_
[\[73b.4\]]bdag dge sbyong dang bram ze 'di dag lta bu la dri ci dgos snyam nas re thag chad de/_de dag la re ba med par gyur to/_/de nas de'i skabs su byang chub sems dpa' dga' ldan gyi gnas na bzhugs pas/_gzigs pa rnam pa bzhis 'jig rten la gzigs nas 'dod pa la spyod pa'i 
[\[73b.5\]]rigs drug tu tshig tu brjod cing kun tu sgra bsgrags te/_grogs po dag nga ni 'dzam bu'i gling du nying mtshams sbyor ba len cing /_'gro ba rnams kyang bdud rtsis tshim par byed kyis/_khyod las su bdud rtsi 'dod pa de dag 'dzam bu'i gling du nying mtshams sbyor ba long shig dang /_der 
[\[73b.6\]]ngas khyod la bdud rtsi'i bgo bsha' bya'o zhes byas nas/_byang chub sems dpa' yum gyi lhums su nying mtshams sbyor ba blangs so/_/de nas lha'i dbang po brgya byin gyis bsams pa/_bdag cag gis dge sbyong dang bram ze rnams la bsnyen bkur bya ci dgos/_byang chub sems 
[\[73b.7\]]dpa' 'di yum gyi lhums su nying mtshams sbyor ba blangs pas na/_de gang gi tshe bltams pa de'i tshe/_bdud rtsi rtogs par 'gyur bas/_de'i 'og tu bdag gis bsnyen bkur bya'o snyam nas/_de'i tshe lha'i bu bzhi de'i srungs mar btang ngo /_/bdag nyid kyang dus dus su byang 
[\[74a\]]
[\[74a.1\]]chub sems dpa'i thad du srung ba'i phyir 'gro bar byed do/_/bltams pa'i mod la yang bdag nyid kyis blangs so/_/sku cher skyes pa'i tshe yang des skyo ba bskyed do/_/nges par 'byung bar bya ba'i phyir brtson par byas so/_/byang chub kyi snying por yang bsrung ba'i phyir song 
[\[74a.2\]]ngo /_/de nas gang gi tshe byang chub sems dpas bla na med pa'i ye shes brnyes nas/_lnga sde dang nye ba'i lnga sde dang /_grong gi byis pa stod rim lnga bcu dang /_bzang sde'i sde tshan rnams btul ba dang /_dga' mo dang dga' stobs ma bden pa rnams la bkod pa dang /_lteng rgyas 'od srung 
[\[74a.3\]]dang /_chu klung 'od srung spun rab tu byung ba dang /_ga yAr gshegs nas cho 'phrul rnam pa gsum bstan pa dang /_'od ma'i tshal nags khrod du rgyal po gzugs can snying po dang lha brgyad khri dang yul ma ga d+hA'i bram ze dang /_khyim bdag stong phrag du ma bden pa rnams la bkod pa 
[\[74a.4\]]de'i tshe/_lha'i dbang po brgya byin gyis bsams pa/_da dung 'di ni bdag gis bcom ldan 'das la zhu ba lung bstan pa zhu ba'i dus ma yin no snyam mo/_/de nas gang gi tshe bcom ldan 'das kyis rgyal po gzugs can snying po bden pa rnams la gnas par byas nas/_rgyal po'i 
[\[74a.5\]]khab tu gshegs te/_'od ma'i tshal gzhes nas/_dge slong shA ri'i bu dang /_maud gal gyi bu gnyis rab tu phyung ste/_bstan pa rgyas par mdzad nas de'i tshe sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_ye shes la mnga' 
[\[74a.6\]]brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul pa/_rnam par thar pa brgyad la bsam 
[\[74a.7\]]gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs pa rnams ni chos nyid kyis nyin dus gsum mtshan dus gsum ste/_nyin mtshan dus drug tu sangs 
[\[74b\]]
[\[74b.1\]]rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su ni phongs pa dang /_nyam nga ba dang gnod pa dang ldan/_su ni ngan song du gzhol/_su ni ngan song du 'bab/_su ni ngan song 
[\[74b.2\]]du bab/_su ni ngas ngan song nas phyung ste/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug 
[\[74b.3\]]par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge ba'i rtsa ba rnams smin zin pa las ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu yod 
[\[74b.4\]]par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa/_bdag gis lha'i dbang po brgya byin 
[\[74b.5\]]'khor brgyad khri dang bcas pa bden pa rnams la dgod par bya dgos so snyam du dgongs nas/_rgyal po'i khab nas mi snang bar gyur te/_rgyal po'i khab kyi lho phyogs na/_bram ze'i grong a mra'i nags khrod ces bya ba de'i byang phyogs na/_ri bi de ha'i dbang po'i brag phug tu gshegs nas 
[\[74b.6\]]me'i khams la snyoms par zhugs so/_/de'i tshe lha'i dbang po brgya byin gyis bsams pa/_da ni bdag gis bcom ldan 'das la zhu ba lung bstan pa zhu ba'i dus la bab po snyam nas/_lha'i 'khor brgyad khri dang /_lha ma yin gyi bu mo bde sogs dang /_dri za'i bu zur phud lnga pa dang thabs 
[\[74b.7\]]cig tu sum cu rtsa gsum pa'i lha'i nang nas mi snang bar gyur te/_ri bi de ha lar 'khod nas/_der lha'i dbang po brgya byin dang /_de ma yin pa'i lha stong phrag du ma'i kha dog gi mthus ri bi de ha thams cad snang ba chen pos khyab par gyur to/_/de nas lha'i dbang po brgya byin dbang po'i brag phug tu 
[\[75a\]]
[\[75a.1\]]zhugs nas/_bcom ldan 'das me'i khams la snyoms par zhugs pa mthong ngo /_/mthong nas kyang des bsams pa/_sangs rgyas bcom ldan 'das me'i khams la snyoms par zhugs pa las na/_yang bdag bcom ldan 'das la blta ba'i phyir 'gro ba dang blta ba dang 
[\[75a.2\]]bsnyen bkur bya ba'i dus la ma bab po snyam nas/_thang cig cang mi zer bar 'dug nas dri za'i bu gtsug phud lnga pa la smras pa/_bu gtsug phud lnga pa khyod kyis bcom ldan 'das sngar bzhengs par byed nus sam/_de ltar byas pa dang /_de'i 'og tu bdag cag blta ba'i phyir 'gro ba dang /_
[\[75a.3\]]bsnyen bkur bya ba sla bar 'gyur ro/_/gtsug phud lnga pas smras pa/_kau shi ka bdag gis nus ches so zhes smras nas/_g.yog 'khor lnga brgya dang /_bai DUr+ya'i pi bang blangs nas/_bcom ldan 'das ga la ba der song ste phyin nas/_gtso bo la 'os pa dang /_dgra bcom pa la 'os 
[\[75a.4\]]pa'i tshigs su bcad pa de dag gis/_bcom ldan 'das bzhengs su gsol nas/_lha'i dbang po brgya byin ga la ba der song ste phyin nas/_lha'i dbang po brgya byin la 'di skad ces smras so/_/kau shi ka bcom ldan 'das bzhengs lags te/_khyod kyis bcom ldan 'das la blta 
[\[75a.5\]]bar 'gro ba dang /_bsnyen bkur bya ba'i dus la bab bo/_/de nas bcom ldan 'das kyis dgongs pa/_kye ma dbang po'i brag phug 'di ni dog ches la lha'i 'khor ni mang ches kyis/_ma la bdag gis phug 'di ci nas lha'i dbang po brgya byin 'khor dang bcas pa/_bde blag tu chos 
[\[75a.6\]]nyan cing 'khod du yod pa de lta bur byin gyis brlab par bya'o snyam du dgongs nas/_bcom ldan 'das kyis dbang po'i brag phug yangs par byin gyis brlabs so/_/de nas lha'i dbang po brgya byin lha ma yin gyi bu mo bde sogs dang lha brgyad khri dang thabs cig tu bcom ldan 'das ga la ba 
[\[75a.7\]]der song ste phyin nas/_bcom ldan 'das kyi zhabs la mgo bos phyag 'tshal te/_chos nyan pa'i phyir spyan sngar 'dug nas/_lha'i dbang po brgya byin gyis gtam rgyud snga ma'i don/_bcom ldan 'das la gsol nas/_brgya byin gyis zhu ba zhus pa btsun pa lha rnams dang /_mi rnams 
[\[75b\]]
[\[75b.1\]]dang lha ma yin rnams dang /_klu rnams dang /_nam mkha' lding rnams dang /_dri za rnams dang /_lus tha dad pa gzhan dag kyang rung ste/_de dag gi sbyor ba ci lags/_bcom ldan 'das kyis bka' stsal pa/_kau shi ka lha rnams dang /_mi rnams dang /_lha ma yin rnams 
[\[75b.2\]]dang /_klu rnams dang /_nam mkha' lding rnams dang /_dri za rnams dang /_lus tha dad pa gzhan dag kyang rung ste/_de dag gi sbyor ba ni phrag dog dang ser sna yin te/_de dag 'di snyam du kye ma bdag kho na med pa dang /_'gran zla med pa dang /_gnod pa med pa dang /_'thab 
[\[75b.3\]]mo med pa dang /_mtshang 'dru ba med pa dang 'gyed pa med pa dang /_rtsod pa med pas gnas par bya'o snyam du mi sems mod kyi/_'on kyang de dag ni khon dang bcas pa dang /_'gran zla dang bcas pa dang /_gnod pa dang bcas pa dang /_'thab mo dang bcas pa dang /_mtshang 'dru ba dang bcas 
[\[75b.4\]]pa dang /_'gyed pa dang bcas pa dang /_rtsod pa dang bcas pa la gnas so/_/brgya byin gyis gsol pa/_btsun pa de ni de lags so/_/de ni de lags te/_lha rnams dang /_mi rnams dang /_lha ma yin rnams dang /_klu rnams dang /_nam mkha' lding rnams dang /_dri za rnams 
[\[75b.5\]]dang /_lus tha dad pa gzhan dag kyang rung ste/_de dag gi sbyor ba ni phrag dog dang ser sna lags te/_de dag ni 'di snyam du kye ma bdag kho na med pa dang /_'gran zla med pa dang gnod pa med pa dang /_'thab mo med pa dang /_mtshang 'dru ba med pa dang /_'gyed pa med pa dang /_rtsod 
[\[75b.6\]]pa med par gnas par bya'o/_/snyam du mi sems mod kyi/_'on kyang de dag ni khon dang bcas pa dang /_'gran zla dang bcas pa dang /_gnod pa dang bcas pa dang /_'thab mo dang bcas pa dang /_mtshang 'dru ba dang bcas pa dang /_'gyed pa dang bcas pa dang /_rtsod pa dang bcas pas 
[\[75b.7\]]gnas lags so/_/bcom ldan 'das kyis bka' stsal pa'i don 'di bdag gis rtogs nas/_som nyi las brgal te/_the tsom dang bral lags so/_/de nas lha'i dbang po brgya byin gyis/_bcom ldan 'das las zhu ba lung bstan pa thos nas/_bcom ldan 'das kyis bka' stsal 
[\[76a\]]
[\[76a.1\]]pa la mngon par bstod cing /_rjes su yi rangs nas bcom ldan 'das la zhu ba phyi ma zhus pa/_btsun pa phrag dog dang /_ser sna'i gzhi ni ci lags/_kun 'byung ba ni ci lags/_rnam pa ni ci lags/_ci las ni skyes lags/_gang mchis na phrag 
[\[76a.2\]]dog dang ser sna 'byung bar 'gyur lags/_gang ma mchis na phrag dog dang ser sna 'byung bar mi 'gyur lags/_bcom ldan 'das kyis bka' stsal pa/_kau shi ka phrag dog dang /_ser sna'i gzhi ni dga' ba dang /_mi dga' ba'o/_/kun 'byung ba ni dga' ba dang mi dga' ba'o/_/
[\[76a.3\]]rnam pa ni dga' ba dang mi dga' ba'o/_/skye ba ni dga' ba dang mi dga' ba ste/_dga' ba dang mi dga' ba yod na/_phrag dog dang ser sna 'byung bar 'gyur la/_dga' ba dang mi dga' ba med na phrag dog dang ser sna 'byung bar mi 'gyur ro/_/brgya byin gyis gsol pa/_btsun pa de 
[\[76a.4\]]ni de lags so/_/de ni de lags te/_phrag dog dang ser sna'i gzhi ni dga' ba dang mi dga' ba lags so/_/kun 'byung ba ni dga' ba dang mi dga' ba lags so/_/rnam pa ni dga' ba dang mi dga' ba lags so/_/skye ba ni dga' ba dang mi dga' ba lags te/_dga' ba dang mi khyed la rang lta mchog 'dzin gyi lta ba de ha cang ldan gi/_
[\[76a.5\]]dga' ba mchis na/_phrag dog dang ser sna 'byung bar 'gyur la/_dga' ba dang mi dga' ba ma mchis na/_phrag dog dang ser sna 'byung bar mi 'gyur te/_bcom ldan 'das kyis bka' stsal pa'i don 'di bdag gis rtogs nas/_som nyi las brgal te/_the tsom dang bral lags 
[\[76a.6\]]so/_/de nas lha'i dbang po brgya byin gyis bcom ldan 'das las zhu ba lung bstan pa thos nas/_bcom ldan 'das kyis bka' stsal pa la mngon par bstod cing rjes su yi rangs nas bcom ldan 'das la zhu ba phyi ma zhus pa/_btsun pa dga' ba dang mi dga' ba'i gzhi ni ci lags/_
[\[76a.7\]]kun 'byung ba ni ci lags/_rnam pa ni ci lags/_ci las ni skyes lags/_gang mchis na dga' ba dang mi dga' ba 'byung bar 'gyur la/_gang ma mchis na dga' ba dang mi dga' ba 'byung bar mi 'gyur ba lags/_bcom ldan 'das kyis bka' stsal pa/_kau shi ka 
[\[76b\]]
[\[76b.1\]]dga' ba dang /_mi dga' ba'i gzhi ni 'dun pa'o/_/kun 'byung ba ni 'dun pa'o/_/rnam pa ni 'dun pa'o/_/skye ba ni 'dun pa'o/_/'dun pa yod na dga' ba dang mi dga' ba 'byung bar 'gyur la 'dun pa med na dga' ba dang /_mi dga' ba 'byung bar mi 'gyur ro/_/brgya byin gyis 
[\[76b.2\]]gsol pa/_btsun pa de ni de lags so/_/de ni de lags te/_dga' ba dang mi dga' ba'i gzhi ni 'dun pa lags so/_/kun 'byung ba ni 'dun pa lags so/_/rnam pa ni 'dun pa lags so/_/skye ba ni 'dun pa lags te/_'dun pa mchis na dga' ba dang mi dga' ba 'byung 
[\[76b.3\]]bar 'gyur la/_'dun pa ma mchis na dga' ba dang mi dga' ba 'byung bar mi 'gyur te/_bcom ldan 'das kyis bka' stsal pa'i don 'di bdag gis rtogs nas/_som nyi las brgal te the tsom dang bral lags so/_/de nas lha'i dbang po brgya byin gyis/_bcom ldan 'das las 
[\[76b.4\]]zhu ba lung bstan pa thos nas/_bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa 'dun pa'i gzhi ni ci lags/_kun 'byung ba ni ci lags/_rnam pa ni ci lags/_ci las ni skyes lags/_
[\[76b.5\]]gang mchis na 'dun pa 'byung bar 'gyur la/_gang ma mchis na 'dun pa 'byung bar mi 'gyur lags/_bcom ldan 'das kyis bka' stsal pa/_kau shi ka 'dun pa'i gzhi ni rtog pa'o/_/kun 'byung ba ni rtog pa'o/_/rnam pa ni rtog pa'o/_/skye ba ni rtog pa ste/_rtog pa yod na 
[\[76b.6\]]'dun pa 'byung bar 'gyur la/_rtog pa med na 'dun pa 'byung bar mi 'gyur ro/_/lha'i dbang po brgya byin gyis gsol pa/_btsun pa de ni de lags so/_/de ni de lags te/_'dun pa'i gzhi ni rtog pa lags so/_/kun 'byung ba ni rtog pa lags so/_/rnam pa ni rtog pa 
[\[76b.7\]]lags so/_/skye ba ni rtog pa lags te/_rtog pa yod na 'dun pa 'byung bar 'gyur la/_rtog pa med na 'dun pa 'byung bar mi 'gyur te/_bcom ldan 'das kyis bka' stsal pa'i don 'di bdag gis rtogs nas som nyi las brgal te/_the tsom dang bral lags so/_/de nas 
[\[77a\]]
[\[77a.1\]]lha'i dbang po brgya byin gyis bcom ldan 'das las zhu ba lung bstan pa thos nas/_bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa rtog pa'i gzhi ni ci lags/_kun 
[\[77a.2\]]'byung ba ni ci lags/_rnam pa ni ci lags/_ci las ni skyes lags/_gang mchis na rtog pa 'byung bar 'gyur la/_gang ma mchis na rtog pa 'byung bar mi 'gyur lags/_bcom ldan 'das kyis bka' stsal pa/_kau shi ka rtog pa'i gzhi ni spros pa'o/_/kun 'byung 
[\[77a.3\]]ba ni spros pa'o/_/rnam pa ni spros pa'o/_/skye ba ni spros pa ste/_spros pa yod na rtog pa 'byung bar 'gyur la/_spros pa med na rtog pa 'byung bar mi 'gyur ro/_/kau shi ka de ltar na spros pa yod na rtog pa 'byung bar 'gyur ro/_/rtog pa yod na 'dun pa 'byung bar 'gyur ro/_/'dun pa yod na 
[\[77a.4\]]dga' ba dang mi dga' ba 'byung bar 'gyur ro/_/dga' ba dang mi dga' ba yod na phrag dog dang ser sna 'byung bar 'gyur ro/_/phrag dog dang ser sna yod na dbyug pa thogs pa dang /_mtshon cha thogs pa dang /_'thab pa dang /_mtshang 'dru ba dang /_'gyed pa dang rtsod pa dang g.yo byed pa dang 
[\[77a.5\]]'drid pa dang chad pas gcod pa dang /[ {]brdzun [,]rdzun [}]zer ba dang /_sdig pa mi dge ba'i chos rnam pa du ma 'byung bar 'gyur te/_de ltar na sdug bsngal gyi phung po chen po 'ba' zhig po 'di 'byung bar 'gyur ro/_/de ltar na spros pa med na rtog pa 'byung bar mi 'gyur ro/_/rtog pa med na 'dun pa 'byung 
[\[77a.6\]]bar mi 'gyur ro/_/'dun pa med na dga' ba dang mi dga' ba 'byung bar mi 'gyur ro/_/dga' ba dang mi dga' ba med na phrag dog dang ser sna 'byung bar mi 'gyur ro/_/phrag dog dang ser sna med na dbyug pa thogs pa dang /_mtshon cha thogs pa dang /_'thab pa dang /_mtshang 'dru ba dang /_
[\[77a.7\]]'gyed pa dang /_rtsod pa dang /_g.yo byed pa dang /_'drid pa dang /_chad pas gcod pa dang /[ {]brdzun [,]rdzun [}]zer ba dang /_sdig pa mi dge ba'i chos rnam pa du ma 'gag par 'gyur te/_de ltar na sdug bsngal gyi phung po chen po 'ba' zhig po 'di 'gag par 'gyur ro/_/lha'i dbang po brgya byin gyis 
[\[77b\]]
[\[77b.1\]]gsol pa/_btsun pa de ni de lags so/_/de ni de lags te/_rtog pa'i gzhi ni spros pa lags so/_/kun 'byung ba ni spros pa lags so/_/rnam pa ni spros pa lags so/_/skye ba ni spros pa lags so/_/spros pa mchis na rtog pa 'byung bar 'gyur la/_spros pa ma mchis na rtog pa 
[\[77b.2\]]'byung bar mi 'gyur lags so/_/bcom ldan 'das kyis bka' stsal pa'i don 'di bdag gis rtogs nas som nyi las brgal te/_the tsom dang bral lags so/_/de nas lha'i dbang po brgya byin gyis/_bcom ldan 'das las zhu ba lung bstan pa thos nas/_bcom ldan 'das 
[\[77b.3\]]kyis bka' stsal pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa spros pa 'gag par 'gyur ba'i lam zhes gsung na/_btsun pa spros pa 'gag par 'gyur ba'i lam gang lags/_dge slong lam gang la zhugs na spros pa 
[\[77b.4\]]'gag par 'gyur ba'i lam la zhugs pa lags/_bcom ldan 'das kyis bka' stsal pa/_kau shi ka spros pa 'gag par 'gyur ba'i lam ni 'phags pa'i lam yan lag brgyad pa yin te/_'di lta ste/_yang dag pa'i lta ba dang /_yang dag pa'i rtog pa dang /_yang dag 
[\[77b.5\]]pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/'di ni spros pa 'gog par 'gyur ba'i lam zhes bya ste/_de lta bu la zhugs pa'i dge slong ni spros pa 'gog 
[\[77b.6\]]par 'gyur ba'i lam la zhugs pa zhes bya'o/_/lha'i dbang po brgya byin gyis gsol pa/_btsun pa de ni de lags so/_/de ni de lags te/_spros pa 'gog par 'gyur ba'i lam la zhugs pa de ni de lags te/_bcom ldan 'das kyis bka' stsal pa'i don 'di bdag gis rtogs 
[\[77b.7\]]nas/_som nyi las brgal te the tsom dang bral lags so/_/de nas lha'i dbang po brgya byin gyis/_bcom ldan 'das las zhu ba lung bstan pa thos nas/_bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das la zhu ba 
[\[78a\]]
[\[78a.1\]]phyi ma zhus pa/_btsun pa spros pa 'gog par 'gyur ba'i lam la zhugs pa'i dge slong gis so sor thar pa'i sdom pa'i rgyu chos du zhig mchis lags/_bcom ldan 'das kyis bka' stsal pa/_kau shi ka spros pa 'gog par 'gyur ba'i lam la zhugs pa'i dge slong 
[\[78a.2\]]gi so sor thar pa'i sdom pa'i rgyu ni chos drug yod de/_drug gang zhe na/_mig gis shes par bya ba'i gzugs rnams dang /_rna bas shes par bya ba'i sgra rnams dang /_snas shes par bya ba'i dri rnams dang /_lces shes par bya ba'i ro rnams dang /_lus kyis shes par bya ba'i reg bya 
[\[78a.3\]]rnams dang /_yid kyis shes par bya ba'i chos rnams so/_/kau shi ka mig gis shes par bya ba'i gzugs rnams la yang bsten par bya ba dang /_bsten par bya ba ma yin pa rnam pa gnyis yod de/_de la mig gis shes par bya ba'i gzugs gang yin pa rnams bsgrubs te/_
[\[78a.4\]]gnas par bya ba'i 'os ma yin par ngas shes nas/_de dag nges par spang bar bya'o zhes nga zer ro/_/mig gis shes par bya ba'i gzugs gang yin pa rnams bsgrubs te/_gnas par 'os pa ni bsten par bya'o zhes nga zer ro/_/de la de bzhin gshegs pa ni de'i lung ston pa la dus 
[\[78a.5\]]mkhyen par bstan to/_/de bzhin du rna bas shes par bya ba'i sgra rnams dang /_snas shes par bya ba'i dri rnams dang /_lces shes par bya ba'i ro rnams dang /_lus kyis shes par bya ba'i reg bya rnams dang /_yid kyis shes par bya ba'i chos rnams la yang bsten par bya ba dang /_bsten 
[\[78a.6\]]par bya ba ma yin pa rnam pa gnyis yod do zhes nga zer ro/_/de la yid kyis shes par bya ba'i chos bsgrubs te/_gnas par bya ba'i 'os ma yin par shes pa gang yin pa de dag ni mngon du nges par spang ba yin no zhes nga zer ro/_/de la yid kyis shes par bya ba'i chos bsgrubs te/_
[\[78a.7\]]gnas par bya ba'i 'os yin par shes pa gang yin pa de dag ni/_de'i skabs su de bzhin gshegs pas de bsgrub par bya ba'i lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes nga zer ro/_/lha'i dbang po brgya byin gyis gsol pa/_
[\[78b\]]
[\[78b.1\]]btsun pa de ni de lags so/_/de ni de lags te/_spros pa 'gog par 'gyur ba'i lam la zhugs pa'i dge slong gi so sor thar pa'i sdom pa'i rgyu chos drug mchis te/_mig gis shes par bgyi ba'i gzugs rnams dang /_rna bas shes par bgyi ba'i sgra rnams dang /_snas shes par 
[\[78b.2\]]bgyi ba'i dri rnams dang /_lces shes par bgyi ba'i ro rnams dang /_lus kyis shes par bgyi ba'i reg bya rnams dang /_yid kyis shes par bgyi ba'i chos rnams lags te/_de la btsun pa mig gis shes par bya ba'i gzugs rnams la yang bsten par bgyi ba dang /_bsten 
[\[78b.3\]]par bgyi ba ma lags pa rnam pa gnyis mchis zhes khyod gsung ste/_de mig gis shes par bgyi ba'i gzugs rnams bsgrubs te/_gnas par bgyi ba'i 'os ma lags par shes pa gang lags pa de dag ni/_mngon du nges par spang ba lags so zhes khyod gsung /_de la mig 
[\[78b.4\]]gis shes par bgyi ba'i gzugs rnams bsgrubs te/_gnas par bgyi ba'i 'os lags par shes pa gang lags pa de dag ni/_de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes khyod 
[\[78b.5\]]gsung /_yid kyis shes par bgyi ba'i chos rnams kyi bar du yang de bzhin du sbyar te/_bcom ldan 'das kyis bka' stsal pa'i don 'di de bzhin du bdag gis rtogs lags te/_mig gis shes par bgyi ba'i gzugs ci lta bu dag bsten na/_mi dge ba'i chos rnams mngon 
[\[78b.6\]]par 'phel bar 'gyur la/_dge ba'i chos rnams yongs su 'grib par 'gyur ba de lta bu'i mig gis shes par bgyi ba'i gzugs rnams ni bsten par mi bya'o zhes khyod gsung /_mig gis shes par bgyi ba'i gzugs ci lta bu dag bsten na/_mi dge ba'i chos rnams yongs su 
[\[78b.7\]]'grib par 'gyur la/_dge ba'i chos rnams mngon par 'phel bar 'gyur ba de lta bu'i mig gis shes par bgyi ba'i gzugs rnams ni bsten par bya'o zhes khyod gsung /_de bzhin du rna bas shes par bgyi ba'i sgra rnams dang /_snas shes par bgyi ba'i dri rnams dang /_lces 
[\[79a\]]
[\[79a.1\]]shes par bgyi ba'i ro rnams dang /_lus kyis shes par bgyi ba'i reg bya rnams dang /_yid kyis shes par bgyi ba'i chos rnams ci lta bu dag bsten na/_mi dge ba'i chos rnams mngon par 'phel bar 'gyur la/_dge ba'i chos rnams yongs su 'grib par 'gyur 
[\[79a.2\]]ba de lta bu yid kyis shes par bgyi ba'i chos rnams ni bsten par mi bya'o zhes khyod gsung /_yid kyis shes par bgyi ba'i chos ci lta bu dag bsten na/_mi dge ba'i chos rnams yongs su 'grib par 'gyur la/_dge ba'i chos rnams mngon par 'phel bar 'gyur ba de lta bu yid kyis 
[\[79a.3\]]shes par bgyi ba'i chos rnams ni bsten par bya'o zhes khyod gsung ste/_bcom ldan 'das kyis bka' stsal pa'i don 'di bdag gis rtogs nas/_som nyi las brgal te the tsom dang bral lags so/_/de nas lha'i dbang po brgya byin gyis bcom ldan 'das las zhu ba lung bstan pa 
[\[79a.4\]]thos nas/_bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa spros pa 'gog par 'gyur ba'i lam la zhugs pa'i dge slong gis chos du zhig ni spang bar bgyi/_chos du la ni brtson 
[\[79a.5\]]par bgyi/_bcom ldan 'das kyis bka' stsal pa/_kau shi ka spros pa 'gog par 'gyur ba'i lam la zhugs pa'i dge slong gis chos gsum ni spang bar bya'o/_/chos gsum la ni brtson par bya'o/_/'di lta ste gang gis rtog par dpyod pa'o/_/kau shi ka tshig la yang 
[\[79a.6\]]bsten par bya ba dang /_bsten par bya ba ma yin pa rnam pa gnyis yod do zhes nga zer ro/_/de la tshig bsgrubs te/_gnas par bya ba'i 'os ma yin par shes pa gang yin pa de dag ni/_mngon du nges par spang bar bya'o zhes nga zer ro/_/de la tshig bsgrubs te gnas par bya 
[\[79a.7\]]ba'i 'os yin par shes pa gang yin pa de dag ni/_de'i skabs su de bzhin gshegs pas de bsgrub par lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes nga zer ro/_/kau shi ka rtog pa la yang bsten par bya ba dang /_bsten par bya ba 
[\[79b\]]
[\[79b.1\]]ma yin pa rnam pa gnyis yod do zhes nga zer ro/_/de la dpyod pa bsgrubs te gnas par bya ba'i 'os ma yin par shes pa gang yin pa de dag ni/_mngon du nges par spang bar bya'o zhes nga zer ro/_/de la dpyod pa bsgrubs te gnas par bya ba'i 'os yin par shes pa gang yin pa de dag ni/_
[\[79b.2\]]de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes nga zer ro/_/lha'i dbang po brgya byin gyis gsol pa/_btsun pa de ni de lags so/_/de ni de lags te/_spros pa 'gog par 'gyur ba'i lam la 
[\[79b.3\]]zhugs pa'i dge slong gis/_chos gsum ni spang bar bgyi/_chos gsum la ni brtson par bgyi ste/_'di lta ste gang gis tshig dang rtog pa dang dpyod pa'o/_/btsun pa tshig kyang bsten par bgyi ba dang /_bsten par bgyi ba ma lags pa rnam pa gnyis yod do zhes khyod gsung ste/_
[\[79b.4\]]de la tshig bsgrubs te gnas par bgyi ba'i 'os ma lags par shes pa gang lags pa de ni/_mngon du nges par spang bar bya'o zhes khyod gsung /_de la tshig bsgrubs te/_gnas par bgyi ba'i 'os lags par shes pa gang lags pa de ni/_de'i skabs su de bzhin gshegs 
[\[79b.5\]]pas de bsgrub par lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes khyod gsung ngo /_/btsun pa rtog pa dpyod pa yang bsten par bgyi ba dang /_bsten par bgyi ba ma lags pa rnam pa gnyis yod do zhes khyod gsung ste/_de la dpyod 
[\[79b.6\]]pa bsgrubs te/_gnas par bgyi ba'i 'os ma lags par shes pa gang lags pa de dag ni/_mngon du nges par spang ba lags so zhes khyod gsung /_de la dpyod pa bsgrubs te gnas par bgyi ba'i 'os lags par shes pa gang lags pa de dag ni/_de'i skabs su 
[\[79b.7\]]de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes khyod gsung ste/_bcom ldan 'das kyis bka' stsal pa'i don 'di bdag gis rtogs te/_tshig ci lta bu dag bsten na/_mi dge ba'i chos rnams mngon 
[\[80a\]]
[\[80a.1\]]par 'phel bar 'gyur la/_dge ba'i chos rnams yongs su 'grib par 'gyur ba de lta bu'i tshig ni bsten par mi bya'o zhes khyod gsung /_tshig ci lta bu de dag bsten na mi dge ba'i chos rnams yongs su 'grib par 'gyur la/_dge ba'i chos rnams mngon par 
[\[80a.2\]]'phel bar 'gyur ba de lta bu'i tshig rnams bsten par bya'o zhes khyod gsung /_rtog pa dang dpyod pa ci lta bu dag bsten na/_de'i mi dge ba'i chos rnams mngon par 'phel bar 'gyur la/_dge ba'i chos rnams yongs su 'grib par 'gyur ba de lta bu'i rtog pa dang dpyod pa ni 
[\[80a.3\]]bsten par mi bya'o zhes khyod gsung /_dpyod pa ci lta bu dag bsten na de'i mi dge ba'i chos rnams yongs su 'grib par 'gyur la/_dge ba'i chos rnams mngon par 'phel bar 'gyur ba de lta bu'i rtog pa dang dpyod pa rnams ni bsten par bya'o zhes khyod gsung ste/_bcom ldan 
[\[80a.4\]]ldan 'das kyis bka' stsal pa'i don 'di bdag gis rtogs nas/_som nyi las brgal te/_the tsom dang bral lags so/_/de nas lha'i dbang po brgya byin gyis/_bcom ldan 'das las zhu ba lung bstan pa thos nas/_bcom ldan 'das kyis bka' stsal pa la 
[\[80a.5\]]mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa spros pa 'gog par 'gyur ba'i lam la zhugs pa'i dge slong gis lus rnam pa du zhig na/_rnam pa gnyis mchis zhes gsung /_bcom ldan 'das kyis bka' stsal pa/_kau shi 
[\[80a.6\]]ka spros pa 'gog par 'gyur ba'i lam la zhugs pa'i dge slong gis lus rnam pa gsum la/_rnam pa gnyis yod do zhes nga zer te/_yid bde ba'i lus dang yid mi bde ba'i lus dang btang snyoms kyi lus so/_/kau shi ka de'i yid bde ba'i lus kyang bsten par bya ba dang /_bsten par 
[\[80a.7\]]bya ba ma yin pa rnam pa gnyis yod do zhes nga zer ro/_/de la yid bde ba'i lus bsgrubs te/_gnas par bya ba'i 'os ma yin pa shes pa gang yin pa de ni mngon du nges par spang bar bya ba yin no zhes nga zer ro/_/de la yid bde ba'i lus bsgrubs te/_gnas par bya ba'i 
[\[80b\]]
[\[80b.1\]]'os yin par shes par bya ba gang yin pa de ni/_de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes nga zer ro/_/kau shi ka yid mi bde ba'i lus dang /_btang snyoms kyi lus kyang bsten par bya ba 
[\[80b.2\]]dang /_bsten par bya ba ma yin pa/_rnam pa gnyis yod do zhes nga zer ro/_/yid mi bde ba'i lus dang /_btang snyoms kyi lus bsgrubs te gnas par bya ba'i 'os ma yin par shes pa gang yin pa de ni mngon du nges par spang bar bya ba yin no zhes nga zer ro/_/de la yid mi bde 
[\[80b.3\]]ba'i lus dang /_btang snyoms kyi lus bsgrubs te gnas par bya ba'i 'os yin par shes pa gang yin pa de ni/_de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes nga zer ro/_/lha'i dbang po 
[\[80b.4\]]brgya byin gyis gsol pa/_btsun pa de ni de lags so/_/de ni de lags te/_spros pa 'gog par 'gyur ba'i lam la zhugs pa'i dge slong gis lus rnam pa gsum la/_rnam pa gnyis mchis so zhes khyod gsung ste/_yid bde ba'i lus dang /_yid mi bde ba'i lus dang /_
[\[80b.5\]]btang snyoms kyi lus so/_/btsun pa yid bde ba'i lus kyang bsten par bgyi ba dang /_bsten par bgyi ba ma lags pa rnam pa gnyis mchis so zhes khyod gsung ste/_de la yid bde ba'i lus bsgrubs te/_gnas par bgyi ba'i 'os ma lags par shes pa gang lags pa de 
[\[80b.6\]]ni/_mngon du nges par spang ba lags so zhes khyod gsung /_de la yid bde ba'i lus bsgrubs te/_gnas par bgyi ba'i 'os lags par shes pa gang lags pa de ni/_de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang 
[\[80b.7\]]ldan pas bsgrub par bya'o zhes khyod gsung /_/yid mi bde ba'i lus dang /_btang snyoms kyi lus kyang bsten par bgyi ba dang /_bsten par bgyi ba ma lags pa rnam pa gnyis mchis so zhes khyod gsung ste/_de la yid mi bde ba'i lus dang /_btang snyoms kyi lus bsgrubs 
[\[81a\]]
[\[81a.1\]]te/_gnas par bgyi ba'i 'os ma lags par shes pa gang lags pa de ni/_mngon du nges par spang bar bgyi ba lags so zhes khyod gsung /_de la yid mi bde ba'i lus dang /_btang snyoms kyi lus bsgrubs te/_gnas par bgyi ba'i 'os lags par 
[\[81a.2\]]shes pa gang lags pa de ni/_de'i skabs su de bzhin gshegs pas de lung bstan pa'i dus mkhyen nas/_dran pa dang shes bzhin dang ldan pas bsgrub par bya'o zhes khyod gsung ste/_bcom ldan 'das kyis bka' stsal pa'i don 'di bdag gis rtogs te/_yid bde ba'i 
[\[81a.3\]]lus ci lta bu dag bsten na/_de mi dge ba'i chos rnams mngon par 'phel bar 'gyur la/_dge ba'i chos rnams yongs su 'grib par 'gyur ba de lta bu'i yid bde ba'i lus ni bsten par mi bya'o zhes khyod gsung /_yid bde ba'i lus ci lta bu dag bsten na/_de mi dge ba'i chos 
[\[81a.4\]]rnams yongs su 'grib par 'gyur la/_dge ba'i chos rnams mngon par 'phel bar 'gyur ba de lta bu'i yid bde ba'i las ni bsten par bya'o zhes khyod gsung /_yid mi bde ba'i lus dang /_btang snyoms kyi lus ci lta bu dag bsten na/_de'i mi dge ba'i chos rnams mngon par 
[\[81a.5\]]'phel bar 'gyur la/_dge ba'i chos rnams yongs su 'grib par 'gyur ba/_de lta bu'i yid mi bde ba'i lus dang /_btang snyoms kyi lus ni bsten par mi bya'o zhes khyod gsung /_yid mi bde ba'i lus dang /_btang snyoms kyi lus ci lta bu dag bsten na/_des mi dge ba'i 
[\[81a.6\]]chos rnams yongs su 'grib par 'gyur la/_dge ba'i chos rnams mngon par 'phel bar 'gyur ba de lta bu'i yid mi bde ba'i lus dang /_btang snyoms kyi lus ni bsten par bya'o zhes khyod gsung ste/_bcom ldan 'das kyis bka' stsal pa'i don 'di bdag gis rtogs 
[\[81a.7\]]nas/_som nyi las brgal te/_the tsom dang bral lags so//_//las brgya tham pa/_bam po sum cu bzhi pa/_de nas lha'i dbang po brgya byin gyis/_bcom ldan 'das las zhu ba lung bstan pa thos nas/_bcom ldan 'das kyis bka' stsal 
[\[81b\]]
[\[81b.1\]]pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa sems can thams cad 'dod pa gcig pa dang /_'dun pa gcig pa dang /_dad pa gcig pa dang /_bsam pa gcig pa lags sam/_bcom ldan 'das kyis bka' stsal pa/_kau 
[\[81b.2\]]shi ka sems can thams cad ni 'dod pa gcig pa dang /_'dun pa gcig pa dang /_dad pa gcig pa dang /_bsam pa gcig pa ma yin no/_/kau shi ka 'jig rten 'di dag ni khams tha dad pa yin gyi/_khams gcig pa ma yin te/_de dag ni khams gang dang gang 'dzin pa de dang de nan 
[\[81b.3\]]gyis mchog tu 'dzin cing /_mngon par zhen nas rjes su spyod par byed de/_'di ni bden gyi gzhan ni gti mug pa'o snyam du sems so/_/kau shi ka gal te 'jig rten 'di dag khams tha dad pa dang /_khams du ma pa yin du zin na ni/_sems can 'di dag khams gang dang gang 
[\[81b.4\]]'dzin pa de dang de nan gyis mchog tu 'dzin cing /_mngon par zhen nas/_rjes su spyod par byed de/_'di ni bden gyi gzhan ni gti mug pa'o snyam du mi sems pa zhig na gang gi phyir 'jig rten 'di dag khams tha dad pa dang /_khams du ma pa yin te/_de'i phyir sems can 'di dag khams gang 
[\[81b.5\]]dang gang 'dzin pa de dang de nan gyis mchog tu 'dzin cing mngon par zhen nas/_rjes su spyod par byed do/_/'di ni bden gyi gzhan ni gti mug pa'o snyam du sems so/_/lha'i dbang po brgya byin gyis gsol pa/_btsun pa de ni de lags so/_/de ni de lags te/_sems can thams cad 
[\[81b.6\]]ni 'dod pa gcig pa dang /_'dun pa gcig pa dang /_dad pa gcig pa dang /_bsam pa gcig pa ma lags te/_btsun pa 'jig rten 'di dag ni khams tha dad pa dang /_khams du ma pa lags te/_de dag khams gang dang gang 'dzin pa de dang de nan gyis mchog tu 'dzin cing mngon 
[\[81b.7\]]par zhen nas/_rjes su spyod par bgyid do/_/'di ni bden gyi gzhan ni gti mug pa'o snyam du sems lags so/_/bcom ldan 'das kyis bka' stsal pa'i don 'di bdag gis rtogs nas/_som nyi las brgal te/_the tsom dang bral lags so/_/de nas lha'i dbang po brgya byin 
[\[82a\]]
[\[82a.1\]]gyis/_bcom ldan 'das las zhu ba lung bstan pa thos nas/_bcom ldan 'das kyis bka' stsal pa la mngon par bstod cing rjes su yi rangs nas/_bcom ldan 'das la zhu ba phyi ma zhus pa/_btsun pa ci lags/_dge sbyong dang bram ze thams cad g.yung 
[\[82a.2\]]drung gi mthar thug pa grub pa dang /_gtan du dri ma dang bral ba dang /_gtan du tshangs par spyod pa'i mthar phyin pa lags sam/_bcom ldan 'das kyis bka' stsal pa/_kau shi ka dge sbyong dang bram ze thams cad g.yung drung gi mthar thug pa dang /_gtan du dri ma dang bral ba dang /_
[\[82a.3\]]gtan du tshangs par spyod pa'i mthar phyin pa ma yin gyis/_dge sbyong ngam/_bram ze su yang rung ste/_bla na med pa'i rnam par grol ba la srid pa yang dag par zad cing /_yang dag par sems shin tu rnam par grol bar gyur pa de dag ni g.yung drung gi mthar thug pa dang /_gtan du 
[\[82a.4\]]dri ma dang bral ba dang /_gtan du tshangs par spyod pa'i mthar phyin pa yin no/_/lha'i dbang po brgya byin gyis gsol pa/_btsun pa de ni de lags so/_/de ni de lags te/_dge sbyong dang /_bram ze thams cad g.yung drung gi mthar thug pa grub pa dang /_gtan du dri ma dang bral 
[\[82a.5\]]ba dang /_gtan du tshangs par spyod pa'i mthar thug pa ma lags te/_dge sbyong ngam/_bram ze gang yang rung ste/_bla na med pa'i rnam par grol bar gyur pa las/_srid pa yang dag par zad cing /_yang dag par sems shin tu rnam par grol ba de dag ni/_g.yung drung gi mthar 
[\[82a.6\]]thug pa dang /_gtan du dri ma dang bral ba dang /_gtan du tshangs par spyod pa'i mthar phyin pa lags so/_/bcom ldan 'das kyis bka' stsal pa'i don 'di bdag gis rtogs shing /_chos bdag gis rtogs nas/_som nyi las brgal te/_the tsom dang bral zhing zug rngu phyung 
[\[82a.7\]]nas/_yongs su yi chad pa ma mchis pa'i slad du/_bdag gis bdag gang lags snyam du bdag gi yid la phyir skye bar mi 'gyur lags so/_/btsun pa zhu ba lung bstan pa khyad par rtogs pa gang dag bdag gis ma thob pa las/_da ni bdag gis yun ring po zhig 
[\[82b\]]
[\[82b.1\]]lags na/_bcom ldan 'das la brten te/_'di ltar de bzhin gshegs pa dgra bcom pa yang dag par rdzogs pa'i sangs rgyas kyis bka' stsal nas/_som nyi dang yid gnyis kyi zug rngu rtsa ba nas bton lags so/_/bcom ldan 'das kyis bka' stsal pa/_kau shi ka 
[\[82b.2\]]sngon cad dge sbyong dang /_bram ze gzhan dag la yang dri ba 'di lta bu dris pa dran nam/_lha'i dbang po brgya byin gyis gsol pa/_btsun pa glo ba la dran pa lags te/_dus gcig cig na sum cu rtsa gsum pa'i lha'i 'dun sa chos bzang du lha rnams 'dus shing 'khod par gyur te/_'di 
[\[82b.3\]]ltar de bzhin gshegs pa dgra bcom pa yang dag par rdzogs pa'i sangs rgyas tshol zhing mchis pa las/_de dag gis de bzhin gshegs pa dgra bcom pa yang dag par rdzogs pa'i sangs rgyas ma rnyed nas/_stan las langs te/_so sor gyes pa de dag gi nang nas/_lha 
[\[82b.4\]]che bar grags so 'tshal gnas nas shi 'phos shing mi snang bar gyur nas/_btsun pa lha che bar grags so 'tshal gnas nas shi 'phos pas bdag kyang skrag cing bag tsha bar gyur te/_bdag kyang gnas 'di nas shi 'phos par mi 'gyur grang snyam nas/_bdag dge sbyong dang /_bram ze 
[\[82b.5\]]gcig pu dben par gnas pas gnas shing mchis pa/_gang dang gang mthong ba de dang de dag de bzhin gshegs pa dgra bcom pa yang dag par rdzogs pa'i sangs rgyas lags snyam nas/_de dag gi thad du mchis na/_de dag gis bdag la khyod su yin zhes 'dri bar bgyid de/_
[\[82b.6\]]bdag gis de dag la bdag ni lha'i dbang po brgya byin yin no zhes bgyis nas/_de dag dga' zhing mgu ste/_kye ma bdag gis brgya byin mthong ngo zhes ched du brjod pa ched du rjod par bgyid de/_de dag bdag la 'dri bar bgyid kyis/_de dag la bdag 'dri bar mi bgyid lags 
[\[82b.7\]]so/_/de dag bdag la skyabs su mchi bar bgyid kyis/_bdag de dag la skyabs su mchi bar mi bgyid lags so/_/da slan cad bdag ni bcom ldan 'das kyi nyan thos lags te/_bcom ldan 'das la skyabs su mchis lags so/_/rtogs pa la ni mtha' ma mchis/_/bdag 
[\[83a\]]
[\[83a.1\]]la the tsom nem nur mchis/_/de bzhin gshegs pa tshol ba'i phyir/_/ring po zhig tu 'khyam 'khyam ste/_/long ba bdag ni rdzogs sangs rgyas/_/bsnyen bkur bgyid du mchis mchi na/_/bdag gis ji ltar mnyes pa'i thabs/_/de dag la ni dris pa las/_/lam 
[\[83a.2\]]dang de bzhin bsgrub pa yang /_/de dag yang gi gtam ma 'tshal/_/bdag ni cung zad ci 'dod pa/_/rtog par gyur dang dpyad pa dang /_/yid kyi 'gro dang 'ong ba yis/_/sems ni thugs kyis thugs su chud/_/yid kyang yid kyis rig gyur nas/_/de dag thams cad de ring du/_/
[\[83a.3\]]bcom ldan 'das ni dgra bcom gyis/_/bsgrags shing lung yang bstan par gyur/_/khyod ni sangs rgyas ston pa khyod/_/rgyal ba khyod kyis bdud kyang btul/_/khyod kyis bag nyal bcad nas kyang /_/rgal nas skye dgu sgrol bar mdzad/_/'jig rten du ni khyod sangs rgyas/_/khyod 
[\[83a.4\]]las lhag pa yang ma mchis/_/lha dang bcas pa'i 'jig rten na/_/gang zag khyod kyi zla ma mchis/_/dpa' bo chen po khyod la 'dud/_/skyes mchog khyod la phyag 'tshal lo/_/srid pa'i zug rngu 'byin pa ste/_/nyi ma'i rigs skyes khyod la 'dud/_/bcom ldan 'das kyis bka' 
[\[83a.5\]]stsal pa/_kau shi ka khyod kyis sngon chad bden pa thob pa dang /_yid bde ba thob pa 'di lta bu nyams su myong bar dran nam/_brgya byin gyis gsol pa/_yid bde ba thob pa ni bdag gis myong bar dran lags so/_/bden pa thob pa ni nyams su myong ba mi dran lags so/_/btsun pa lan 
[\[83a.6\]]gcig cig na/_lha dang lha ma yin g.yul 'gyed pa na/_lha rnams ni rgyal/_lha ma yin rnams ni pham nas/_bdag gis 'di snyam du sems te/_da ni bdag lha'i grong khyer du mchis la/_lha'i longs spyod gang lags pa dang /_lha ma yin gyi longs spyod gang lags pa de dag 
[\[83a.7\]]lhan cig tu tshogs pa dga' bzhin du longs spyod par bgyi'o/_/snyam pa de ni yid bde ba thob pa lags te/_de ni yun ring por 'thab mo'i mtha' can lags/_mtshang 'dru ba'i mtha' can lags/_'gyed pa'i mtha' can lags/_rtsod pa'i mtha' can lags so/_/btsun 
[\[83b\]]
[\[83b.1\]]pa bdag gis yid bde ba thob pa dang /_bden pa mthong ba 'di ni yun ring por 'thab mo ma mchis pa'i mtha' can lags/_mtshang 'dru ba ma mchis pa'i mtha' can lags/_'gyed pa ma mchis pa'i mtha' can lags/_rtsod pa ma mchis pa'i mtha' can lags so/_/btsun 
[\[83b.2\]]pa bcom ldan 'das kyis bdag chos kyi rjes su 'gro ba'i bka' drin stsal ba gang lags pa de la bdag 'di snyam bgyid de/_bdag gnas 'di nas shi 'phos nas mi rnams dang skal ba mnyam par phyug cing nor mang la longs spyod che ba dang /_rdzas dang yo byad mang ba dang /_bdog 
[\[83b.3\]]pa mang ba dang /_nor dang /_'bru dang /_gser dang /_dngul dang /_mdzod dang /_bang ba'i tshogs mang ba'i rigs gang lags pa dang /_mdza' bo dang /_grogs po dang /_phu nu dang /_nye du mang ba dang /_bran pho dang /_bran mo dang /_las byed pa dang /_zho shas 'tsho ba mang ba de lta bu'i khyim du 
[\[83b.4\]]skal ba mnyam par skye bar gyur cig_/de nas bdag mthar gyis skyes te/_dbang po rnams smin nas/_sbyin bdag byin zhing bsod nams dag bgyid nas/_skra dang kha spu bregs te/_chos gos tshon can bgos nas yang dag pa'i dad pas khyim nas khyim med par rab tu byung ste/_
[\[83b.5\]]btsun pa bdag 'os par gnas shing /_gal te bka' lung thob na bka' lung bzhin bgyid par gyur cig_/de ltar bdag 'os par gnas na/_sdug bsngal gyi mthar thug pa ni de lags so snyam bgyid do/_/gal te bka' lung ma thob na ni de ltar na bdag gzugs mchis pa'i 
[\[83b.6\]]lha'i lus skyes pa/_dbang po ma nyams shing dbang po tshang ba yan lag dang nying lag thams cad dang ldan pa/_mdog bzang ba/_rang la 'od mchis pa/_nam mkha' la 'gro ba/_dga' ba'i zas za ba/_dga' ba'i zas dang ldan pa/_tshe ring ba yun ring du gnas pa der/_bdag 
[\[83b.7\]]'gran zla ma mchis par skye bar shog shig snyam bgyid do/_/lha lus 'di las shi 'phos shing /_/mi ma yin pa'i tshe spangs nas/_/rmongs pa med par mngal du 'jug_/bdag gi yid ni sdom la dga'/_/man ngag gis ni phongs mi 'gyur/_/bstan pa'i lam la rten 
[\[84a\]]
[\[84a.1\]]bcas shing /_/tshangs par spyod la gzhol bgyis nas/_/bsod snyoms rgyu ba spyad par bgyi/_/bdag ni 'os par gnas nas kyang /_/gal te bka' lung thob gyur na/_/bka' lung stsal ba bzhin du bgyi/_/de nyid bdag gi sdug bsngal mtha'/_/gal te 
[\[84a.2\]]de ltar ma gyur nas/_/tshe yi mtha' ni zad pa'i tshe/_/'og min lha ni gang yin pa/_/de dag tu ni skye bar shog_/bcom ldan 'das bdag ni rgyun du zhugs pa lags so/_/bde bar gshegs pa bdag ni rgyun du zhugs pa lags so/_/lan cig phyir 'ong bar 'gyur ba'i re ba 
[\[84a.3\]]yang bdag la mchis lags so/_/bcom ldan 'das kyis bka' stsal pa/_kau shi ka legs so legs so/_/de'i skal ba khyod la yod de/_de yang bag yod pas 'thob bo/_/brgya byin gyis gsol pa/_gang gis bdag ni zhi 'gyur la/_/rgyun du zhugs par nges 
[\[84a.4\]]'byung ba/_/bcom ldan khyod las gzhan la med/_/khyod kyi bstan las gzhan la med/_/khyad par rgya chen dang po'i gzhi/_/gzhan dag lta la ga la mchis/_/khyad par thob pa ci 'dra ba/_/sngon chad gzhan las yong ma thob/_/btsun pa bdag ni 'di nyid na/_/mchis 
[\[84a.5\]]shing lha lus bgyid bzhin du/_/bdag gis tshe ring thob lags kyis/_/blo ldan de ltar gzung du gsol/_/chos kyi rnam grangs 'di bshad pa na/_lha'i dbang po brgya byin dang /_lha brgyad khri chos rnams la chos kyi mig rdul med cing dri ma dang bral ba skyes te/_des bden 
[\[84a.6\]]pa mthong nas/_stan de kho na las shi 'phos nas/_stan de kho na nyid la phyir skyes so/_/de ltar de shi 'phos pa dang /_skyes pa ni mig mi 'dzums pa dang /_mi snang bar gyur pa dang /_lus kyi reg pa'i sgo nas bcom ldan 'das kyis mkhyen to/_/lha'i dbang po brgya byin dang /_lha ma 
[\[84a.7\]]yin gyi bu mo bde sogs kyis kyang rtogs so/_/de nas lha ma yin gyi bu mo bde sogs kyis/_lha'i dbang po brgya byin la smras pa/_kau shi ka khyod shi 'phos nas/_skyes lags sam/_brgya byin gyis smras pa/_bde sogs nga shi 'phos nas phyir skyes te/_'di na 'dug bzhin du 
[\[84b\]]
[\[84b.1\]]phyir bdag gi tshe thob par gyur to/_/de nas lha'i dbang po brgya byin gyis bden pa mthong nas dga' zhing mgu la rab tu dga' zhing yi rangs te/_dga' ba dang /_yid bde ba skyes nas stan las langs te/_bla gos phrag pa gcig tu gzar nas/_bcom ldan 'das ga la ba de logs su 
[\[84b.2\]]thal mo sbyar ba btud de/_bcom ldan 'das la 'di skad ces gsol to/_/btsun pa bdag ni 'phags lags so/_/'phags lags so/_/deng slan cad ji srid 'tsho'i bar du dge bsnyen lags pa dang /_khong nas dga' ste skyabs su mchis lags par gzung du gsol/_de nas 
[\[84b.3\]]lha'i dbang po brgya byin gyis dri za'i bu gtsug phud lnga pa la smras pa/_bu khyod ni bdag la phan pa dang bde ba yin te/_bcom ldan 'das kyi thad du 'gro bar thog ma khyod kyis bskul to/_/bu zur phud lnga pa bdag cag 'di nas sum cu rtsa gsum pa'i lha'i yul du dong nas/_khyod kyis sngon yun 
[\[84b.4\]]ring po nas 'dod cing smon pa gang yin pa'i dri za'i rgyal po dum bu ru'i bu mo bzang mo zhes bya ba 'od [{]bzangs [,]bzang [}]de/_khyod kyi chung mar sbyin no/_/dri za rnams kyi dbang po khyod kyi pha'i rgyal sar yang gzhug go/_/de nas lha'i dbang po brgya byin gyis/_sum cu rtsa gsum pa'i lha rnams la smras pa/_grogs 
[\[84b.5\]]po dag bdag gis sngon cad mi mjed kyi bdag po tshangs pa la/_dus gsum du tshangs pa la 'os pa'i 'dud pa byed pa gang yin pa de ni/_bdag gis da phyin cad bcom ldan 'das 'di nyid la tshangs pa la 'os pa'i 'dud pas 'dud par bya'o/_/de ci'i phyir zhe na/_'di ltar bcom ldan 'das 'di 
[\[84b.6\]]nyid tshangs pa yin/_tshangs par gyur pa yin/_zhi ba yin/_zhi bar gyur pa yin pa'i phyir ro/_/de nas lha'i dbang po brgya byin dang /_lha gzhan rnams bcom ldan 'das kyi zhabs la mgo bos phyag 'tshal nas/_bcom ldan 'das la lan gsum bskor ba byas te/_mdun gyis phyogs shing 
[\[84b.7\]]phyir nur nas/_bcom ldan 'das la 'dud bzhin du/_lha'i dbang po brgya byin gyis mig lam du mi snang bar gyur pa'i sa nas/_bla gos phrag pa gcig tu gzar te/_bcom ldan 'das ga la ba de logs su thal mo sbyar ba btud nas/_pus mo g.yas pa'i lha nga sa la btsugs te/_
[\[85a\]]
[\[85a.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo phyag 'tshal lo zhes smras nas/_lha'i dbang po brgya byin de nyid du mi snang bar gyur to/_/de nas dge slong rnams kyis sangs rgyas bcom ldan 'das la zhus 
[\[85a.2\]]pa/_btsun pa lha'i dbang po brgya byin gyis las ci bgyis na/_las de'i rnam par smin pas/_rdzu 'phrul che zhing mthu che bar gyur la/_'dis bcom ldan 'das mnyes par bgyis te/_mi mnyes par ma bgyis lags/_bcom ldan 'das lha brgyad khri bo 'di rnams kyis kyang las 
[\[85a.3\]]ci bgyis na/_las de'i rnam par smin pas brgya byin 'di kho na las brten nas/_'di rnams kyis bcom ldan 'das mnyes par bgyis te/_mi mnyes par ma bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa 'di rnams kyis 
[\[85a.4\]]smon lam gang du btab lags/_bka' stsal pa/_dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo bzhi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen 
[\[85a.5\]]pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'khor ba 'jig ces bya ba 'jig rten du byung ste/_des gang gi tshe bla na med pa'i ye shes brnyes nas/_rgyal po'i pho brang mdzes ldan du gshegs pa de'i 
[\[85a.6\]]tshe/_yang dag par rdzogs pa'i sangs rgyas 'khor ba 'jig gi phyir rgyal po mdzes pas/_gtsug lag khang lnga brgya brtsigs te/_gnas khang drug stong byas nas yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la phul te/_gtsug 
[\[85a.7\]]lag khang de dag tu yo byad thams cad sbyar nas/_'khor brgyad khri dang bcas pas/_yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la/_mchod pa'i las la brtson par gyur to/_/de nas gang gi tshe yang dag par rdzogs pa'i sangs rgyas 
[\[85b\]]
[\[85b.1\]]'khor ba 'jig sangs rgyas kyi 'phrin las thams cad mdzad nas/_phung po lhag ma med pa'i mya ngan las 'das pa'i dbyings su mya ngan las 'das pa de'i tshe/_rgyal po mdzes pas de'i sku gdung la mchod pa byas nas/_sku gdung gi mchod rten brtsigs te/_rnam pa thams cad 
[\[85b.2\]]yongs su rdzogs par byas nas/_mchod rten de la mchod pa chen po byas te/_smon lam btab pa/_kye ma dge ba'i rtsa ba 'dis/_bdag gang dang gang du skye bar 'gyur ba de dang der gal te/_lhar skye bar gyur na ni/_lha che bar grags pa/_lha rnams kyi mnga' bdag tu gyur 
[\[85b.3\]]cig_/gal te mir skye bar gyur na ni mi che bar grags pa mi rnams kyi nang nas rgyal srid kyi mnga' bdag tu gyur cig ces byas so/_/de nas rgyal pos smon lam 'debs pa zham ring ba rnams kyis mthong nas dris pa/_lhas smon lam ci zhig btab lags/_de nas des de dag la 
[\[85b.4\]]rgyas par bsnyad nas/_de thos ma thag tu de dag gis kyang mchod rten de la bkur sti byas nas/_smon lam btab pa/_kye ma dge ba'i rtsa ba 'dis na/_bdag cag gang dang gang du skye bar 'gyur ba de dang der phyug cing /_nor mang la longs spyod che ba'i rigs su skye bar shog 
[\[85b.5\]]shig_/rgyal po 'di kho na la brten nas/_bdag cag gis ston pa 'di lta bu mnyes par byed par gyur cig_/mi mnyes par byed par ma gyur cig ces byas so/_/dge slong dag ji snyam du sems/_de'i tshe rgyal po mdzes par gyur pa gang yin pa de ni/_lha'i dbang po brgya byin 'di kho na 
[\[85b.6\]]yin te/_des der yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la bsnyen bkur byas nas/_smon lam btab pa'i las de'i rnam par smin pas/_ched 'ga' mir skyes pa'i tshe ni lha che bar grags par gyur te/_lha rnams kyi mnga' bdag byas so/_/
[\[85b.7\]]ched 'ga' mir skyes pa'i tshe ni/_mi che bar grags par gyur nas/_mi rnams kyi rgyal srid kyi mnga' bdag byas te/_dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam 
[\[86a\]]
[\[86a.1\]]pa brnyes par gyur nas/_'dis nga mnyes par byas te/_mi mnyes par ma byas so/_/de'i tshe zham ring ba brgyad khrir gyur pa gang yin pa de dag ni/_lha brgyad khri po 'di dag kho na yin te/_de dag gis yang dag par rdzogs pa'i sangs rgyas 'khor ba 'jig nyan thos 
[\[86a.2\]]kyi dge 'dun dang bcas pa la bsnyen bkur byas nas/_smon lam btab pa'i las de'i rnam par smin pas gang dang gang du skyes pa de dang der/_phyug cing nor mang la longs spyod che ba'i rigs su skyes te/_brgya byin 'di kho na la brten nas 'di rnams kyis nga mnyes par byas te/_mi mnyes 
[\[86a.3\]]par ma byas so//_//rgyal po zhes bya ba ni/_gleng gzhi mnyan du yod pa na bzhugs te/_de'i tshe mnyan du yod pa na/_bram ze zhig gnas pa des/_thabs zlar bab pa las/_chung ma blangs nas de de dang lhan cig tu rtse zhing dga' la dga' mgur spyod pa las/_phyi zhig 
[\[86a.4\]]na de'i chung ma la bu chags nas/_de zla ba dgu'am bcu lon pa na bu btsas nas de gang gi tshe cher skyes pa de'i tshe/_yi ge dang bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang thal ba blang ba dang /_ril pa thogs pa dang /_nges 
[\[86a.5\]]brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha ton slob tu gzhug pa'i thabs bslabs nas/_las 
[\[86a.6\]]rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]brgyad la byang bar gyur to/_/de nas phyi zhig na de'i pha ma gnyis shi'o/_/de gnyis shi nas khye'u des bsams pa/_bram ze rnams kyi lugs kyis na/_lo bzhi bcu rtsa brgyad kyi bar du tshangs par spyod pa spyad 
[\[86a.7\]]nas/_de'i 'og tu chung ma len par byed kyis/_bdag gis kyang lo bzhi bcu rtsa brgyad tshangs par spyod pa spyad par bya'o snyam nas/_des lo bzhi bcu rtsa brgyad kyi bar du tshangs par spyod pa spyad nas chung ma blangs te/_de'i chung ma gzugs bzang zhing blta na sdug la mdzes pa dang /_g.yem 
[\[86b\]]
[\[86b.1\]]zhing skyes pa 'dod pa zhig ste/_de khyim thab rgan po dang lhan cig 'dug pas snying mi tshim nas/_des skyes pa gzhan btsal to/_/de nas phyi zhig na de'i blo skyes pa/_bdag gis khyim thab 'di ji srid 'di na 'dug pa'i bar du ni/_bdag skyes pa gzhan dang lhan cig nyal ba'i 
[\[86b.2\]]skabs med kyis/_bdag gis 'di yul gzhan du gtang bar bya'o snyam nas/_bram ze de la smras pa/_ji ltar jo bo'i khyim na ji yang mi bdog na/_khyod kyis bdag blangs te ci bgyi/_bdag pha ma'i khyim du slar mchi'o/_/'on kyang bdag gis 'tshal ma bde blag tu 'tshal du mchis 
[\[86b.3\]]so/_/bram zes smras pa/_bzang mo mi dga' bar ma byed cig_/bdag cag bram ze rnams la slong mos 'tsho ba yang yod kyis/_bdag yul gzhan du song la nor btsal te/_phyir 'ong ngo zhes byas nas/_chung ma la brgyags phogs te song ngo /_/de song nas kAr ShA pa Na 
[\[86b.4\]]mang po zhig rnyed nas de dag khyer te/_mnyan du yod par chas pa las/_de lam du mi rgod kyis bcom nas de shin tu sdug bsngal bar gyur te/_gal te bdag khyim du song na ni bram ze mo dang 'thab mo chen po 'byung bar 'gyur gyis/_bdag gis 'tsho ba 'di lta bu btang la/_
[\[86b.5\]]nags khung thibs por song ste/_bdag 'chi bar bya'o snyam nas/_de nags khung thibs por song ste/_shing ka nas thag pas btags nas/_'gag par byas pa las/_de'i skabs su bcom ldan 'das kyis dgongs pa/_bram ze 'di nga'i bstan pa la rab tu byung nas/_
[\[86b.6\]]nyon mongs pa thams cad spangs te/_dgra bcom pa nyid mngon sum du byed par 'gyur ba zhig na/_'di lta bu'i gzu lums byed cing 'dug go snyam du dgongs nas/_bcom ldan 'das mnyan du yod pa nas mi snang bar gyur te/_nags khung thibs po der gshegs nas/_bcom 
[\[86b.7\]]ldan 'das kyis bram ze de la bka' stsal pa/_bram ze gzu lums ma byed cig_/ngas khyod la nor sbyin no zhes bka' stsal nas/_bcom ldan 'das kyis de la gter bstan te/_bram ze khyod kyi nor 'di yin gyi srog phangs pa ma dor cig ces bka' stsal nas/_bcom ldan 'das slar 
[\[87a\]]
[\[87a.1\]]gtsug lag khang du gshegs so/_/de nas bram ze des nor de dag khyer te rang gi khyim du song nas/_de khyim gyi 'byor pa rgyas par byas te bzhag nas sbyin pa dag sbyin zhing bsod nams dag byed pa la zhugs so/_/de nas phyi zhig na de'i blo skyes pa/_dge sbyong gau tam ni 
[\[87a.2\]]bdag la phan pa dang dben pa yin gyis/_bdag khyim na gnas pa btang la/_de'i thad du rab tu 'byung bar bya'o snyam ste/_khyim gyi 'khor btang nas bcom ldan 'das ga la ba der dong ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir 
[\[87a.3\]]spyan sngar 'dug go/_/bcom ldan 'das kyis de'i bsam pa dang /_bag la nyal dang /_khams dang /_shes pa dang /_rang bzhin thugs su chud nas de dang 'thun pa'i chos bstan te/_des na bram ze des stan de nyid la 'dug bzhin du/_'jig tshogs la lta ba'i ri'i rtse mo mthon po nyi shu ye 
[\[87a.4\]]shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol 
[\[87a.5\]]to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog 
[\[87a.6\]]ces bya ba'i tshig gis rab tu phyung ste/_bsnyen par rdzogs par mdzad nas/_de la lung yang phog ste/_des kyang brtson pa dang /_bsgrub pa dang 'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 
[\[87a.7\]]'das la gsol pa/_btsun pa bram ze 'di dbul bas 'jigs nas/_bdag nyid 'gum par bgyid pa las bcom ldan 'das kyis nor gyi phung po chen po dang sprad de/_g.yung drung gi mthar thug pa grub pa dang /_bde ba'i mya ngan las 'das pa la bkod pa la gzigs/_bcom ldan 'das kyis 
[\[87b\]]
[\[87b.1\]]bka' stsal pa/_da ltar 'ba' zhig ma yin te/_'das pa'i dus na yang bram ze 'di dbul bas 'jigs nas/_bdag nyid 'chi bar byas pa las/_ngas nor gyi phung po chen po byin nas/_dge ba bcu'i las kyi lam la ci ltar gnas par byas pa de nyon cig_/dge slong dag sngon byung 
[\[87b.2\]]ba 'das pa'i dus na/_grong khyer bA rA Na sI na rgyal po dbang chen sde zhes bya ba rgyal po byed de de'i ring la 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba dang /_rtsod pa dang /_'thab pa zhi ba dang /_'khrug pa dang /_nang 'khrug dang /_chom 
[\[87b.3\]]rkun dang /_nad dang /_mu ge med pa dang /_'bras sA lu dang /_bu ram shing dang /_ba lang dang /_ma he dang ldan par 'dug ste/_gnod pa med cing tsher ma dkrugs la/_bu gcig pa sdug pa la bya ba bzhin du chos bzhin du rgyal srid byed do/_/rgyal po de yang byams pa'i bdag nyid can 
[\[87b.4\]]snying rje dang ldan pa/_sems can la byams pa/_sbyin pa la dga' ba zhig ste/_de sbyin pa dag sbyin zhing bsod nams dag byed de/_dge sbyong dang /_bram ze dang /_sdug cing phongs pa dang bkren pa rnams la ci dang ci 'dod pa sbyin par byed do/_/bza' ba dang bca' ba mang po dag sta 
[\[87b.5\]]gon byas te/_srog chags nam mkha' la gnas pa dang /_chu na gnas pa dang /_thang la gnas pa rnams la sbyin par byed do/_/'jig rten dag kyang dge ba bcu'i las kyi lam la bkod par byed do/_/de nas phyin cad bdag gis sems can rnams la thams cad sbyin no zhes dam 
[\[87b.6\]]bcas so/_/de nas chos bzhin du rgyal po byed pas/_mi dang mi ma yin pa rnams kyis kyang de la bsrung ba dang /_bskyab pa dang /_sba ba'i phyir brtson par byed de/_de dag gis dus dus su char gyi rgyun legs par 'bebs shing 'bru rnams rgyas par byed do/_/rgyal po de'i 'dab 
[\[87b.7\]]kyi nyi 'og gi rgyal po ni/_chos ma yin pas rgyal po byed de/_shing sgrog dang /_rkang sgril dang /_lag sgril dang /_an pan gdags pa rnams kyis/_yul na gnas pa'i skye bo mang po la gnod pa byed de/_de'i mi rnams nan gyis dpya bla skyes rgyud mas 'jigs te/_rgyal po 
[\[88a\]]
[\[88a.1\]]dbang chen sde'i yul du dong ste 'khod do/_/de nas phyi zhig na nyi 'og gi rgyal po de blon po mang pos zhabs 'bring byas nas/_yul bltar song song ba las/_des bltas na grong dang /_grong rdal dang /_grong khyer dang /_nags khrod kyi grong dang /_tshong dus 
[\[88a.2\]]rnams stongs par mthong nas/_blon po rnams la kwa'i ci'i phyir yul stongs pa la thug par gyur ces dris nas blon po rnams na re/_lha rgyal po dbang chen sde'i yul 'byor pa dang /_rgyas pa dang /_bde ba dang /_lo legs pa dang ldan la/_skye bo mang po de dag kyang dpya khral ma mchis 
[\[88a.3\]]pa dang 'dra bar 'khod pas na/_skye bo phal po che rnams der dong ste 'khod do zhes zer ro/_/de nas de thos ma thag tu nyi 'og gi rgyal po de khros nas/_dpung gi tshogs yan lag bzhi go bskon te/_rgyal po dbang chen sde dang g.yul 'gyed pa'i phyir drangs so/_/de nas rgyal po dbang chen sde 
[\[88a.4\]]nyi 'og gi rgyal po de khros nas dpung gi tshogs yan lag bzhi go bskon te/_bdag dang g.yul 'gyed pa'i phyir drangs so zhes thos so/_/thos nas kyang blon po rnams bsogs te bsgo ba/_kye ngas ni tshe gcig gi 'tsho ba tsam gyi phyir sdig pa byed mi phod kyis/_gal te khyod yul phung 
[\[88a.5\]]bar 'gyur mi 'dod na ni/_nyi 'og gi rgyal po de la phyag 'tshol cig_/nga ni de la gnod pa byed mi phod do zhes byas nas/_tshigs su bcad de smras pa/_nags kyi nang na shing shun shar bu'i gos gyon cing /_/'bras bu za la gcan gzan dag dang 'grogs kyang bla'i/_/'jig rten pha rol 
[\[88a.6\]]dag gis 'dzem pa'i mi rnams kyis/_/rgyal srid dag gi phyir ni gsod dang bcing mi bya/_/de nas blon po rnams kyis bsams pa/_rgyal po 'di ni su la yang gsod mi phod de/_bdag cag kun med par gyur na mi rung gis/_bdag cag thams cad gyi na la sdug bsngal bar gyur pa 
[\[88a.7\]]bas ni/_bdag cag gis 'di gcig pu bor yang bla'o snyam nas de dag gis rgyal po bor te/_nyi 'og gi rgyal po de la babs so/_/de nas rgyal po dbang chen sdes kyang tshor te/_blon po 'di rnams kyis bdag bor ro snyam nas/_nags kyi nang du gnas bcas te/_de der song nas 
[\[88b\]]
[\[88b.1\]]rtsa ba dang 'bras bu za zhing 'dug go/_/de song ba'i 'og tu nyi 'og gi rgyal po de 'ongs nas yul mi rnams phab ste/_rgyal po de gar song zhes dris na/_blon po rnams na re lha bros lags so zhes zer ro/_/de nas nyi 'og gi rgyal pos yul de cham du phab ste/_dpa' bo thams cad 
[\[88b.2\]]kyi bya dgar bgo bsha' byas nas/_yul de nyid du btab ste 'dug go/_/de nas de'i tshe ri khrod kyi grong zhig na/_bram ze dbul po 'tsho bas phongs pa zhig gnas te/_mthar gyis de'i bu dang bu mo mang po btsas nas/_de gso ba mang la yul der mu ge yang byung nas/_de khyim gyi 
[\[88b.3\]]bza' mi rnams bskyang ma nus so/_/de nas bram ze des bA rA Na sI na rgyal po dbang chen sde zhes bya ba bzhugs te/_rgyal po de yang byams pa'i bdag nyid can/_snying rje dang ldan pa sems can la byams pa/_sbyin pa la dga' ba/_thams cad sbyin par byed pa zhig go zhes thos 
[\[88b.4\]]nas/_bdag de'i thad du 'gro bar bya'o/_/de'i thad du song ba dang bdag ni nor de las 'ong ngo snyam nas bA rA Na sIr song ngo /_/de der song nas rgyal po dbang chen sdes nags su gnas bcas so zhes thos so/_/de thos ma thag tu bram ze de shin tu sdug bsngal bar gyur nas bsams 
[\[88b.5\]]pa/_bdag de'i thad du dka' thub kyi nags tshal du song ba dang /_de de na 'dug kyang bdag la nor sbyin par 'gyur yang srid do snyam nas/_sa phyogs gang na byang chub sems dpa' gnas pa der song ste/_de'i thad du song nas byang chub sems dpa' des de la tshig 'jam pos 
[\[88b.6\]]mgu bar byas te/_rtsa ba dang 'bras bu dag byin nas dris pa/_khyod 'dir ci la 'ong /_bram zes smras pa/_da ltar mu ge byung ste/_phongs shing gnod par gyur la/_bdag la gso ba yang mang na/_bdag gis de dag gso yang ma nus nas/_bdag gis thos na rgyal 
[\[88b.7\]]po dbang chen sde ni thams cad sbyin par byed do zhes thos nas/_de bdag gi nor gyi 'byung khung du 'gyur ro snyam ste/_khyod kyi thad du mchis so/_/byang chub sems dpa'as smras pa/_des nags kyi nang du gnas bcas so zhes khyod kyis ma thos sam/_da de la nor ga la yod/_
[\[89a\]]
[\[89a.1\]]de nas de thos ma thag tu bram ze de re thag chad nas brgyal te sa la 'gyel to/_/de nas byang chub sems dpa'as de'i gdong du chu gtor te de bslang ngo /_/de nas des bsams pa bdag la 'tsho ba 'di lta bu ci dgos kyis bdag song la nags stug po'i nang du 
[\[89a.2\]]zhugs te/_'chi bar bya'o snyam nas thag pa khyer te nags stug po'i nang du zhugs nas shing ka nas thag pas btags te 'gag par byas pa las/_byang chub sems dpa'as mthong nas/_mthong ma thag tu snying rje skyes nas/_des bsams pa gal te bram ze 'dis bdag 
[\[89a.3\]]khrid de dgra'i thad du song na ni des 'di la nor gyi phung po sbyin par 'gyur ro snyam nas/_bram ze de la smras pa/_bram ze gzu lums ma byed cig dang /_ngas khyod kyi dbul ba gcad par bya'o/_/bram ze khyod tshur shog_/nga phyin ka log tu dam por bcings la/_rgyal po che ge mo zhig gi 
[\[89a.4\]]thad du khrid de song shig dang /_des khyod la nor gyi phung po chen po sbyin par 'gyur ro/_/bram zes smras pa/_bdag ni khyod lta bu 'chings mi phod do/_/byang chub sems dpa'as smras pa/_the tsom med par gyis la nga chings la khrid de song shig_/de las thabs gud na ma mthong ngo /_
[\[89a.5\]]de nas bram ze na re khyod ci ltar 'dod pa bzhin du bgyi'o zhes bgyis nas/_bram ze des byang chub sems dpa' phyin ka log tu bcings nas khrid de bA rA Na sIr chas so/_/de nas de skye bo mang po de dag gis mthong nas ngo shes te/_de dag rgyal po'i thad du song ste gsol na/_de dag la rgyal 
[\[89a.6\]]po yid ma ches nas/_de gtad bzhin du rgyal po'i pho brang nas phyung ste/_byang chub sems dpa'i thad du song nas/_bram ze des/_byang chub sems dpa' dam du bcings te khrid de 'ongs pa mthong ngo /_/mthong nas kyang dris pa 'di khyod kyis ga las khrid de 'ongs/_des smras pa/_
[\[89a.7\]]'di ni lha'i dgra lags te/_'di ni bdag gis dka' thub kyi nags tshal na gnas pa las mthus bzung nas khrid de mchis so/_/de nas rgyal pos bsams pa/_rgyal po 'di ni lus che zhing stobs che la/_bram ze 'di ni lus nyam chung bas na/_'dis 'di gzung bar ga la 
[\[89b\]]
[\[89b.1\]]nus te/_'di ni snying rje che la sems can la byams pas na/_'dis bdag gis bdag bcings nas/_'di la byin gor ma chag snyam ste/_bram ze de la smras pa/_bram ze 'di khyod kyis ji ltar bzung ba drang por smros shig_/de nas bram ze des rgyal po de la ji ltar gyur pa bzhin du bsnyad do/_/
[\[89b.2\]]de nas de thos ma thag tu rgyal po de dad par gyur nas sems can dag pa 'di lta bu la bdag gis gnod pa byas so snyam nas bdag nyid kyis bkrol te/_rgyal po'i pho brang du spyan drangs nas yan lag thams cad kyis 'khyud de/_seng ge'i khri'i steng du bzhag nas/_cod pan gyi thabs bud 
[\[89b.3\]]de/_byang chub sems dpa'i dbu la btags nas smras pa/_khyod ni rgyal po'i 'os lags kyi/_bdag ni 'os ma lags so zhes byas nas/_des de la dpung gi tshogs dang /_dkor mdzod rnams phul nas bzod pa gsol te rang gi yul du song ngo /_/de nas rgyal po dbang 
[\[89b.4\]]chen sdes/_bram ze de la nor gyi phung po chen po byin nas/_dge ba bcu'i las kyi lam la gnas par byas so/_/dge slong dag de'i tshe rgyal po dbang chen sder gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe bram zer gyur pa gang yin pa de ni/_bram ze 
[\[89b.5\]]'di kho na yin te/_de'i tshe yang 'di dbul bas 'jigs pas/_bdag nyid 'chi bar byas pa las/_ngas nor gyi phung po chen po byin nas/_dge ba bcu'i las kyi lam la gnas par byas so/_/da ltar yang 'di dbul bas 'jigs pas/_bdag nyid 'chi bar byas pa las/_
[\[89b.6\]]ngas nor gyi phung po chen po byin nas/_g.yung drung gi mthar thug pa grub pa dang /_bde ba'i mya ngan las 'das pa la bkod do//_//rngon pa zhes bya ba ni/_bcom ldan 'das yul ma ga d+hAr ljongs rgyu zhing gshegs pa las/_rgyal po'i khab tu byon nas rgyal po'i khab kyi 
[\[89b.7\]]'od ma'i tshal bya ka lan da ka gnas pa na bzhugs so/_/de'i tshe lhas byin ni rgyal po'i khab na gnas pa'i skye bo mang po la rtag tu nyes pa byed de gang dang gang la nyes pa byed pa de dang de/_bcom ldan 'das la nyes pas sting bar byed do/_/de nas bcom ldan 'das kyis tshe dang ldan pa kun dga' 
[\[90a\]]
[\[90a.1\]]bo la bka' stsal pa/_kun dga' bo song la chos gos snam sbyar gyon te/_dge slong su yang rung ba zhig grogs su khrid la/_rgyal po'i khab tu lam po che dang srang dang /_bzhi mdo dang sum mdo dag tu bram ze dang /_khyim bdag rnams la lhas byin nam/_
[\[90a.2\]]lhas byin gyi phyogs kyis su la nyes pa byas pa des sangs rgyas sam chos sam dge 'dun la 'dog par ma byed cig ces sgos shig_/gal te lhas byin ni rdzu 'phrul che zhing mthu che ba yin no zhes zer na/_sngon ni rdzu 'phrul che na da ni de'i rdzu 'phrul nyams so/_/zhes gyis shig ces bka' 
[\[90a.3\]]stsal to/_/de nas kun dga' bo song ste/_rgyal po'i khab tu lam po che dang /_srang dang /_bzhi mdo dang /_sum mdo dag tu bram ze dang /_khyim bdag rnams la bsgo nas/_phyin cad bcom ldan 'das la nyes pas sting bar mi byed do/_/de nas phyi zhig na bcom ldan 'das 
[\[90a.4\]]bsnyung bar gyur nas/_sman pa 'tsho byed kyis bcom ldan 'das la sman mar lcags mda' zhes bya ba phul lo/_/de nas bcom ldan 'das kyis sman pa'i rgyal po 'tsho byed la bka' stsal pa/_'tsho byed ngo mtshar che'am/_gsol pa bcom ldan 'das ngo mtshar che lags so/_/
[\[90a.5\]]bka' stsal pa/_'tsho byed rmad du byung ngam/_gsol pa/_bcom ldan 'das rmad du byung lags so/_/bka' stsal pa/_'tsho byed khyod shes sam/_gsol pa/_bcom ldan 'das bdag 'tshal lags so/_bka' stsal pa/_'tsho byed khyod mi shes sam/_gsol pa bcom 
[\[90a.6\]]ldan 'das bdag ma 'tshal lags so/_/bka' stsal pa/_'tsho byed ci zhig ngo mtshar che/_gsol pa/_bcom ldan 'das pa rnams rtswa za zhing chu 'thung la/_de dag las bdud rtsi 'di grub cing /_des sman mar lcags mda' zhes bgyi ba bsgral lags so/_/bka' stsal pa/_
[\[90a.7\]]'tsho byed ci zhig rmad du byung /_gsol pa bcom ldan 'das sangs rgyas 'jig rten du byung ba las/_dam pa'i chos bstan pa dang /_dge 'dun gyi bsgrub pa bzang po 'byung lags so/_/bka' stsal pa/_'tsho byed khyod ci zhig shes/_gsol pa/_bcom ldan 'das skyes slan 
[\[90b\]]
[\[90b.1\]]cad gdon mi 'tshal bar 'gum par 'tshal lags so/_/bka' stsal pa/_'tsho byed khyod ci zhig mi shes/_gsol pa bcom ldan 'das su gang du mchi ba de ma 'tshal lags so/_/de nas dge slong rnams the tsom skyes nas/_the tsom thams cad gcod pa/_sangs 
[\[90b.2\]]rgyas bcom ldan 'das la gsol pa/_btsun pa 'tsho byed kyis bcom ldan 'das kyis dgongs te gsungs pa rtogs pa la gzigs/_bcom ldan 'das kyis bka' stsal pa/_dge slong dag da ltar 'ba' zhig ma yin te/_'das pa'i dus na yang 'dis nga'i dgongs te gsungs pa/_
[\[90b.3\]]ci ltar rtogs pa de nyon cig_/dge slong dag sngon byung ba 'das pa'i dus na/_ri khrod kyi grong zhig na khyim bdag phyug cing /_nor mang la longs spyod che ba zhig gnas pa des thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod do/_/
[\[90b.4\]]de rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang khye'u zhig btsas te/_de'i btsas ston zhag bdun gsum nyi shu rtsa gcig gi bar du rgyas par sbyar nas/_rigs dang 'thun par ming btags so/_/
[\[90b.5\]]de'i 'og tu yang de rtse zhing dga' la dga' mgur spyod pa las bu zhig btsas te/_de'i yang btsas ston rgyas par byas nas/_rigs dang 'thun pa'i ming btags so/_/de nas des bsams pa bdag gi bu lon 'tshob pa dang /_nor spyod pa skyes zin gyi zong khyer la bdag yul 
[\[90b.6\]]gzhan du 'gro bar bya'o snyam mo/_/de nas yang bsams pa bdag gi chung ma 'di byad gzugs bzang bas/_bdag gis 'di la kAr ShA pa Na mang po byin te song na ni/_skyes pa gzhan dang lhan cig tu dga' mgur spyod par 'gyur yang srid kyis/_ma la bdag gis 'di la kAr ShA pa 
[\[90b.7\]]Na nyung zhig byin te 'gro bar bya'o snyam nas/_des de la kAr ShA pa Na nyung ngu zhig byin nas/_de ma yin pa gser rnams ni bum pa'i nang du bcug ste/_bum pa'i mgrin pa mu tig gi phreng bas bcings nas/_dur khrod du shing rta rna zhes bya ba'i drung du sbas te bzhag nas zong khyer te yul 
[\[91a\]]
[\[91a.1\]]gzhan du song nas/_des der rnyed pa mang po grub nas des der yang chung ma blangs te 'dug nas de'i bu mang po btsas so/_/de nas chung ma snga ma gdu bu zhes bya bas lag 'ongs dang /_des nye dus bshugs pa tsam gyis bu gnyis gsos mnags nas/_bu gnyis 
[\[91a.2\]]kyis smras pa/_bdag cag gnyis kyi pha gar song /_mas smras pa/_bu yul ga ge mo zhig na gnas che ge mo zhig na 'dug ste/_de nor phun sum tshogs pa chen po dang ldan zhes kyang grag gis/_der song shig dang gal te na khyed kyi 'tsho ba'i thangs cung zad sbyin yang srid do zhes byas 
[\[91a.3\]]so/_/de nas phu bo shos pha tshol du song ba las de lam nas lam du 'khor 'khor te/_mthar gyis pha'i drung du phyin nas/_phas bzhin gyi gzugs las ngo shes nas skad phyung ste smras pa/_khyod ga las 'ongs/_da gar 'gro zhes byas nas des rgyas par bsnyad do/_/de nas phas 
[\[91a.4\]]bsams pa/_'di ni bdag gi bu de kho na yin no snyam nas/_des de bdag gi thad du bzhag nas bsgo ba/_bu khyod kyis su la yang bdag gi pha yin zhes ma zer cig ces byas nas/_des de la byams par gyur to/_/de nas bu gzhan rnams kyis yab khye'u 'di su'i lags/_phas smras pa/_
[\[91a.5\]]nga'i mdza' bo'i bu yin no/_/de nas de dag gis bsams pa/_'di ltar 'di las shin tu byams pa las na/_'di nyid kyi bu yin gor ma chag snyam mo/_/de nas de dag gcig la gcig smras te/_'di ni bdag cag gi phu bo yin no zhes zer ro/_/de nas phas bsams pa/_
[\[91a.6\]]dgra'i nang na ni 'di lta ste/_mas dbyen 'di ma rung ba yin te/_'di bsad du 'ong gis phyir btang ngo /_/de lta mod kyis gal te bdag gis cung zad cig 'di la byin na yang ltod pa can yin pa'i phyir lam du bsad du 'ong na/_ma la bdag gis 'di phyir btang ngo snyam nas/_yi ge zhig bris 
[\[91a.7\]]te byin pa/_gnas nas shar phyogs logs su dpag tshad gcig tsam na/_/grong nas grong du mgyogs kyi rna ba'i shing drung na/_/thabs la mkhas pa bag dang ldan pas brkos nas kyang /_/bdag dang nor skal gcig pa khyod kyis gsol bar gyis/_/mgul na 'dug pa gang yin 
[\[91b\]]
[\[91b.1\]]de ni gdu bur byin zhes zer ba zhig yi ger bris nas byin te/_des yi ge de khyer nas chas te song ba las/_nu bo rnams kyis lam du bzung ste/_pha las khyod kyis ci thob ces smras so/_/des smras pa/_ci yang ma thob ste/_yi ge 'di byin par zad do zhes byas so/_/de nas de 
[\[91b.2\]]dag na re 'di ni phas brid pa lta ste song shig ces byas nas de btang ste/_mthar gyis rang gi khyim du phyin nas/_re zhig ngal so shing /_'dug 'dug nas mas smras pa/_khyod kyis pha las ci thob/_bus smras pa/_ci yang ma thob mod kyi/_yi ge 'di lta bu zhig thob bo/_/mas 
[\[91b.3\]]smras pa/_bu khyod phas brid de/_lam gyi tshegs byung ba kho nar zad de ci yang ma grub bo/_/bus smras pa/_yul de ni che ba yin te/_bdag 'drid par mi byed do zhes byas nas/_de yi ge de dpyod pa la zhugs te/_grong nas zhes bya ba ni gang du skyes pa de yin te/_de ni 'dir 
[\[91b.4\]]grong zhes bstan to/_/grong du zhes bya ba ni gang du phyung ste/_bsreg pa'i sa yin no/_/mgyogs kyi rna ba'i shing gi drung zhes bya ba la mgyogs zhes bya ba ni rta yin te/_de ni rna ba'i shing zhes bya ba ni rta rna zhes bya ste/_shing rta rna'i drung la bya'o/_/gnas nas shar phyogs logs 
[\[91b.5\]]su zhes bya ba ni shar phyogs yin no/_/dpag tshad gcig tsam na zhes bya ba de ni dpag tshad gcig kho na la bya'o/_/des tshigs su bcad pa de lta bur dpyad nas/_mtshan mo mi mi rgyu ba'i tshe dur khrod du song nas/_de'i 'dab na rta rna zhes bya ba'i shing zhig 'dug ste/_des de'i 
[\[91b.6\]]shar phyogs logs su bcal te gnya' shing gang tsam tshun cad brkos pa dang /_re zhig na gser gyi bum pa mgrin pa mu tig gi phreng bas bcings pa zhig mthong nas/_de dga' ches te de blangs nas khyim du song ste/_mu tig gi phreng ba bkrol nas ma gdu bu la byin no/_dge 
[\[91b.7\]]slong dag ji snyam du sems/_de'i tshe khyim bdag tu gyur pa gang yin pa de ni nga nyid yin no/_/de'i tshe de'i bur gyur pa gang yin pa de ni 'tsho byed 'di kho na yin te/_de'i tshe yang 'dis nga'i dgongs te gsungs pa rtogs so/_/da ltar yang 'dis nga'i dgongs te gsungs pa rtogs 
[\[92a\]]
[\[92a.1\]]so/_/de nas 'tsho byed kyis bsams pa/_bcom ldan 'das ni rdo rje lta bu'i sku mnga' la sku che bas na/_sman mar nyung ngus 'di gso bar mi nus so snyam ste/_des brtags nas sman mar srang sum cu rtsa gnyis srang la bcal te/_bcom ldan 'das kyi skur 
[\[92a.2\]]gsol te/_lhung bzed kyi lhag ma ni dge slong rnams la bstabs pa las/_bcom ldan 'das kyi lhung bzed kyi lhag ma'o snyam nas/_dge slong rnams kyis btud cing btung ngo /_/de nas lhas byin gyis bsams pa/_bdag gis kyang sman mar btung ngo snyam nas/_des 'tsho 
[\[92a.3\]]byed la dris pa/_'tsho byed dge sbyong gau ta mas sman mar ci zhig 'thungs/_'tsho byed kyis smras pa/_srang sum cu rtsa gnyis gsol to/_/lhas byin gyis smras pa/_ngas kyang srang sum cu rtsa gnyis btung ngo /_/'tsho byed kyis smras pa/_bcom ldan 'das ni rdo rje lta bu'i sku mnga' 
[\[92a.4\]]la sku che bas na/_sman mar de snyed gsol ba dang /_'ju bar spyod kyis khyod kyis ni 'ju bar mi nus so/_/lhas byin gyis smras pa/_nga yang rdo rje lta bu'i lus can yin na/_ci'i phyir 'ju bar mi nus zhes byas nas/_des kyang srang sum cu rtsa gnyis 'thungs so/_/de nas bcom ldan 'das 
[\[92a.5\]]kyis ni zhu bar gyur/_lhas byin gyis ni zhu bar ma gyur to/_/de nas phyi nyin yang 'tsho byed kyis bcom ldan 'das la sman mar 'bras chan gyi khu ba dang sbyar ba gsol to/_/lhas byin gyis kyang bcom ldan 'das kyis gsol pas/_nga rgyal gyi dbang gis ma zhu bzhin du sman mar 'bras 
[\[92a.6\]]chan gyi khu bar sbyar te 'thungs pas/_zug gzer gyis btab ste/_gnad la bab pa'i na tshas thebs nas/_gzhi des sdug bsngal drag pa dang mi bzad pa dang /_tsha ba dang /_yid du mi 'ong ba'i tshor ba myong nas/_nyin mtshan du gnyid kyang mi log par gyur to/_/tshe dang ldan pa 
[\[92a.7\]]kun dga' bo ni/_phu nu bo la byams te des gtam de/_bcom ldan 'das la gsol to/_/de nas bcom ldan 'das kyis phyag glang po che'i sna lta bu 'khor lo dang /_bkra shis dang /_g.yung drung ris dang ldan pa/_bsod nams brgya phrag du ma las byung ba 'jigs pa thams cad 
[\[92b\]]
[\[92b.1\]]dbugs 'byin par byed pa'i phyag brkyang ste/_bya rgod kyi phung po'i ri las thal nas lhas byin gyi mgo la bzhag ste/_bden pa bskul ba mdzad pa/_bden pa gang gis nga'i bu gcig pa sgra gcan zin bzang po sdug gu la ci lta ba bzhin du sems lhag chad med par lhas byin la yang de 
[\[92b.2\]]kho na bzhin du sems na/_bden pa des 'di'i nad zhi bar gyur cig ces gsungs nas/_bden pa bskul ba de kho na'i mod la lhas byin gyi nad zhi bar gyur te/_srog yal ba las phyir thob par gyur to/_/de nas des bcom ldan 'das kyi phyag mthong nas ngo shes te/_des bsams pa 
[\[92b.3\]]'di ni dge sbyong gau ta ma'i lag pa yin no snyam nas/_de yun ring po nas sems kyi rgyud g.yo sgyus bsgrubs pa'i rgyags pas gos shing dbang du byas pas na/_de ltar sangs rgyas kyi che ba nyid kyis nad zhi bar byas kyang /_'di skad du don grub khyod kyis sman dpyad legs par lobs te/_
[\[92b.4\]]'dis ni khyod 'tsho ba rnyed par nus so zhes zer ro/_/de nas 'khor na 'khod pa rnams kyis sgra bsgrags pa/_lhas byin nad tshabs chen pos gzir te srog yal ba la/_bcom ldan 'das kyis bden pa bskul bas sos par mdzad do zhes 'dzer to/_/lhas byin gyi phyogs su shin tu 
[\[92b.5\]]zhen zhen pa rnams kyis kyang de thos nas/_bcom ldan 'das kyi ngo mtshar che bar brjod do/_/kye ma 'di'i byams pa ni yang dag par phun sum tshogs par gyur to/_/kye ma sems can rnams la snying rje bsgoms so zhes 'dzer to/_/de nas dge slong rnams kyis lhas byin la smras pa/_lhas 
[\[92b.6\]]byin khyod ni bcom ldan 'das kyis sos par mdzad do/_/gyin da srog dang bral zin to/_/lhas byin gyis smras pa/_'di ni yid sgyur bar byed pa'i sgyu shes te/_des na 'jig rten thams cad zhi bar byed do/_/de nas de dag 'di ni drin du mi gzo ba dang /_byas pa mi tshor ba zhig go 
[\[92b.7\]]snyam ste/_dong nas bcom ldan 'das ga la ba der dong ste lhags nas/_the tsom skyes te/_the tsom thams cad gcod pa/_sangs rgyas bcom ldan 'das la gsol pa/_btsun pa lhas byin drin du mi gzo ba dang /_byas pa mi tshor ba dang /_byas pa chud gson pa la gzigs/_
[\[93a\]]
[\[93a.1\]]bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang 'di ji ltar drin du mi gzo ba dang /_byas pa mi tshor ba dang /_byas pa chud gson par byed pa de nyon cig dge slong dag sngon byung ba 'das pa'i dus na/_yul bi 
[\[93a.2\]]de ha zhes bya ba na/_rgyal po dbang chen sde rgyal po byed de/_de'i tshe na gas khung dgon pa zhig na khron pa zhig yod de/_khron pa de'i nang du srog chags lnga lhung ste/_mi dang /_seng ge dang /_sbrul dang /_byi ba dang /_bya khra rnams so/_/rngon pa zhig kyang nags khung dgon pa de na 
[\[93a.3\]{]ri dgas [,]ri dwags [}]bshor zhing 'dug pa las/_skom zhing gdungs nas khron pa de'i drung du song ste/_des khron pa de'i nang du bltas na mi des mthong ma thag tu kus btab ste/_kye grogs po bdag cag gi skyabs gyis shig ces byas so/_/de nas de thos ma thag tu rngon pa de yang de dag la 
[\[93a.4\]]snying rje skyes nas/_gal te bdag gis 'di rnams ma phyung na ni/_'di dag thams cad gyin da la 'chi bar 'gyur ro snyam nas/_des thag pa khyer te 'ongs nas de dag thams cad khron pa de'i nang nas bton to/_/de nas phyi zhig na rngon pa de [{]ri dgas [,]ri dwags [}]shor zhing nags khung du song 
[\[93a.5\]]ba las/[ {]ri dgas [,]ri dwags [}]kyi rgyal po seng ge des mthong nas/_seng ges rngon pa la smras pa/_grogs po khyod ci'i phyir nags khung 'di na rgyu zhing 'dug_/rngon pas smras pa/[ {]ri dgas [,]ri dwags [}]bshor ba'i phyir bdag 'di na rgyu zhing 'dug ste/_bdag gi 'tsho ba 'di yin no/_/seng ges smras 
[\[93a.6\]]pa/_grogs po khyod nyon mongs par ma byed cig_/ngas khyod la drin lan glan par bya ste/_khyod 'di na 'dug na ngas nyin gcig bzhin du [{]ri dgas [,]ri dwags [}]bzang ngo cog bsad de/_sha ji snyed dgos pa de snyed sbyin no zhes smras nas/[ {]ri dgas [,]ri dwags [}]kyi rgyal po seng ge song ste/_des nyin 
[\[93a.7\]]gcig bzhin du [{]ri dgas [,]ri dwags [}]bzang ngo cog bsad nas/_mi de la sha mang po sbyin no/_/de nas phyi zhig na rngon pa des sha khur gyis bskyal te/_rang gi khyim du 'gro ba na/_de bya khra des mthong nas ngo shes te/_khra des rngon pa de la smras pa/_grogs po khyod dka' bas 'tsho ba 'di 
[\[93b\]]
[\[93b.1\]]lta bu zhig gis 'tsho zhing 'dug gam/_rngon pas smras pa/_bdag cag gi 'tsho ba ni 'di yin te/_thabs 'dis bdag 'tsho ba tshol lo/_/de nas khra des bsams pa/_mi 'dis sngon bdag gi srog phyung bas na/_'di la bdag gis drin lan bsab dgos so snyam nas/_
[\[93b.2\]]des smras pa/_grogs po khyod 'dir 'dug shig dang bdag gis khyod kyi dbul ba gcad par bya'o zhes byas nas song ngo /_/de nas khra des rgyal po'i pho brang 'khor du song nas/_bdag gi 'dir ci zhig rnyed par gyur cig gu bdag gis de khyer nas mi de la sbyin par bya'o snyam ste/_steng 
[\[93b.3\]]gi nam mkha' la lding bzhin du bltas na/_de'i tshe rgyal po'i pho brang de na rgyal po dbang chen sde'i btsun mo dam pas rgyan thams cad bkrol nas gab tse'i nang du bzhag ste/_skra bkrus pa las khras rgyan rnams khyer nas mi de la byin te/_des khyer te rang gi khyim du chas pa las/_mi 
[\[93b.4\]]des mthong nas ngo shes te dris pa grogs po khyod kyis 'di ga las rnyed/_rngon pas de la smras pa/_khras bdag la byin no zhes smras nas/_rngon pa de bdag gi khyim du song ngo /_/de nas rgyal po dbang chen sdes/_bya ba thams cad la bsgo ba/_khyod deng la bya tshang thams cad du song 
[\[93b.5\]]ste/_rgyan de dag khyer te shog shig ces byas so/_/mi snga ma des kyang tshor nas bsams pa/_'dis bdag la lan gnyis khron par lhung ba las phyung na mi rung gis/_bdag rgyal po'i thad du song la gsol bar bya'o/_/'on kyang des bdag la bya dga' sbyin par 'gyur ro snyam 
[\[93b.6\]]nas/_mi de song ste rgyal po la gsol pa/_rngon pa che ge mo zhig gis lha'i rgyan rnams khyer ro zhes byas so/_/de nas de thos ma thag tu de la bya dga' chen po byin no/_/de nas rngon pa de bkug ste/_rgyan rnams kyang phrogs nas khri mon du bcug go/_/de khri mon na 'dug pa na byi ba des 
[\[93b.7\]]mthong nas ngo shes te des bsams pa/_mi gang gis bdag gi srog phyung ba de ni 'di yin gyis/_'di la bdag gis drin lan bsab par bya'o snyam nas/_des smras pa/_grogs po khyod ci nyes te khri mon 'dir bcug_/de nas des de la rgyas par thams cad bsnyad do/_/de nas 
[\[94a\]]
[\[94a.1\]]byi ba des smras pa/_grogs po khyod brtan por mdzod la/_spro ba chen po bskyed cig dang /_ngas khyod 'di na 'dug pa'i tshe/_zas dang skom gyis mdo mi gzung bar bya'o zhes byas nas/_byi ba des mi de khri mon na 'dug pa de la zas dang /_skom gyis mdo mi 
[\[94a.2\]]gzung bar byas so/_/de nas phyi zhig na mi de khri mon na 'dug bzhin du/_sbrul gdug pa des srog gcig tu byas te/_'di la ngas drin lan glan par bya'o snyam du bsams nas/_mi de la smras pa/_kye mi khyod ngas khri mon 'di nas thar bar byas te/_dbang phyug gi bdag po chen 
[\[94a.3\]]po la gzhag par bya'o zhes byas nas/_ngas rgyal po 'di dug gis zin par byas la/_de bdag gi dug gis ci bya gtol med par gyur pa dang /_de'i tshe khyod khri mon na 'dug pas/_rgyal po 'di gzhan sus kyang sos par byed mi nus te/_nga 'ba' zhig gis gso nus so zhes 
[\[94a.4\]]gyis shig_/de nas rgyal po des khyod dgug pa dang /_khyod der song la ba lang gi lci bas dkyil 'khor gyis la/_me sbar te sngags 'di bzlas brjod gyis shig dang /_khyod kyi sgra thos pas nga 'ong gis khyod kyis nga 'ongs pa dang /_'di skad du/_yang na mer mchongs shig_/
[\[94a.5\]]yang na rgyal po'i dug med par gyis shig ces byos shig dang /_ngas khyod la 'di skad du bdag ni me'i nang du mchongs par bya'i/_rgyal po'i dug ni med par mi bya'o zhes bya'o/_/de nas khyod kyis nga la 'di skad du khyod kyis srog bor du zin kyang /_ngas kyang rgyal po'i srog mi gtong gi_/
[\[94a.6\]]khyod kyis rgyal po 'di'i dug med par mi byar mi rung ngo gyis shig dang /_ngas khyod kyi tshig gis rgyal po'i dug med par bya'o/_/'on tang de'i tshe rgyal po khyod la mnyes par gyur nas/_khri mon nas btang ste/_nor gyi phung po chen po sbyin par 'gyur ro zhes byas nas/_sbrul gdug pa de 
[\[94a.7\]]song ste rgyal po de dug gis zin nas/_rgyal po de ci bya gtol med par gyur nas/_rngon pa des btson srungs rnams la smras pa/_rgyal po 'di sus kyang dug med par mi nus te/_ngas 'di'i dug med par bya'o zhes byas so/_/de nas btson srungs rnams kyis rgyal po la gsol 
[\[94b\]]
[\[94b.1\]]to/_/de nas rgyal pos mi de bkug ste smras pa/_kye gal te mi khyod kyis nga'i srog gi skyabs byed nus par gyur na/_ngas khyod la nor gyi phung po chen po sbyin no zhes byas so/_/de nas mi des smras pa/_lha brtan por mdzod la spro ba chen po bskyed cig dang /_bdag mchis bzhin 
[\[94b.2\]]du khyod grongs par mi 'gyur ro zhes byas nas/_mi des ba lang gi lci bas dkyil 'khor byas nas/_me sbar te sngags brjod do/_/de nas de thos nas sbrul gdug pa de dkyil 'khor gyi drung du 'ongs te 'dug go/_/de nas mi des smras pa/_khyod ni 'di na 'dug pa don gnyis shig bya 
[\[94b.3\]]dgos te/_yang na ni rgyal po'i dug med par gyis shig_/yang na ni me'i nang du mchongs shig ces byas so/_/de nas sbrul gdug pas smras pa/_bdag ni 'di na 'dug pa don gnyis bya dgos pa las/_yang na bdag nyid gtang bar bya dgos so/_/yang na rgyal po bsad 
[\[94b.4\]]dgos so zhes byas nas/_sbrul gdug pa de mngon du phyogs shing 'dug pa las/_mi des bzlog ste smras pa/_khyod kyis srog bor du zin kyang ngas rgyal po'i srog mi gtang gis/_khyod kyis rgyal po 'di'i dug med par mi byar mi rung ngo zhes byas so/_/de nas de thos ma thag 
[\[94b.5\]]tu sbrul gdug pa des rgyal po'i dug med par byas so/_/de nas rgyal po mnyes par gyur nas/_rngon pa de nor gyi phung po byin te btang ngo /_/dge slong dag ji snyam du sems/_de'i tshe rngon par gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe 
[\[94b.6\]]mi'i rgyal po la gsol pa gang yin pa de ni lha sbyin 'di kho na yin te/_de'i tshe yang 'di drin du mi gzo ba dang /_byas pa mi tshor ba dang /_byas pa chud gson par gyur to//_//las brgya tham pa/_bam po sum cu lnga pa/_rmongs pa zhes bya ba ni/_gleng gzhi mnyan du yod 
[\[94b.7\]]pa na bzhugs te/_de'i tshe yul shur par ka na khyim bdag cig gnas pa des/_thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang /_khye'u 
[\[95a\]]
[\[95a.1\]]gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_ming rmongs pa zhes btags so/_/de nas khye'u rmongs pa 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_de gang 
[\[95a.2\]]gi tshe cher skyes pa de'i tshe/_yi ge dang /_khong rtsis dang /_shod dgod pa dang /_lag rtsis dang /_dbyung ba dang /_sba ba dang /_dgram pa dang /_gos brtag pa dang /_nor bu brtag pa dang /_rin po che brtag pa dang /_spos brtag pa dang /_sman brtag pa dang /_glang po che brtag 
[\[95a.3\]]pa dang /_rta brtag pa dang /_go mtshon brtag pa bslabs te/_yi ge mkhas pa dang /_klog mkhas pa dang /_mdzangs pa dang /_bya ba la gsal ba dang /_yid gzhungs pa dang /_brtag pa rnam pa brgyad la byang bar gyur to/_/de nas phyi zhig na de'i lus shur bu yungs 'bru 
[\[95a.4\]]tsam sha stag gis khyab par gyur te/_shur bu de dag kyang smin te rdol nas/_de'i lus rmas zhu lub tu g.yogs par gyur to/_/de nas de'i phas sman pa thams cad las yo byad sbyar te gsos kyang /_de sos par byed ma nus nas/_de ci tsam du tshab che bar gyur pa de tsam du/_
[\[95a.5\]]lus las rnag khrag 'dzag ste/_dri nga ba byung ngo /_/de nas de'i lus thams cad spos chu sna tshogs kyis byugs te gos kyis g.yogs nas gso bar byed do/_/de nas de'i phu nu rnams kyis mthong nas ming spos te/_khye'u 'di'i lus gos dang /_rgyan rnams kyis g.yogs 
[\[95a.6\]]te gsos pas na/_'di'i ming sbas pa zhes bya'o zhes zer ro/_/de nas de la la las ni rmongs pa zhes bya bar shes so/_/la las ni sbas pa zhes bya bar shes so/_/de nas phyi zhig na de'i pha ma gnyis shi'o/_/pha ma gnyis shi nas las su bya ba thams cad khye'u des tshis 
[\[95a.7\]]byed de/_de las gang byed kyang rung /_zhing blas byed kyang rung /_tshong byed kyang rung /_gru'i las byed kyang rung /_de las byas so cog 'jig cing 'grub par mi 'gyur ro/_/de nas khyim bdag rmongs pa de 'di snyam du sems te/_bdag gis 'dir las gang byed kyang rung ste/_
[\[95b\]]
[\[95b.1\]]zhing blas byed kyang rung /_tshong byed kyang rung /_gru'i las byed kyang rung /_bdag gi las byas so cog 'jig cing 'grub par mi 'gyur na/_'jig rten na mi 'jig pa'i chos gang 'jig par mi 'gyur ba 'ga' lta yod dam zhig gu snyam mo/_/de nas khyim bdag rmongs pa de'i mdza' bo dang /_
[\[95b.2\]]grogs po dang phu nu dang /_rgan rabs rnying gi sngon gyi lha zhig khyim bdag rmongs pa'i khyim gyi sgo ga la ba der song ste phyin nas/_khyim de thams cad snang ba chen pos khyab par byas te/_khyim bdag rmongs pa la 'di skad ces smras so/_/khyim bdag khyod kyis 'jig rten na 'jig 
[\[95b.3\]]pa'i chos can gang yin pa dang /_'jig pa'i chos can ma yin pa gang yin pa mi shes sam/_khyim bdag gis smras pa/_lha bdag gis ni 'jig rten na 'jig pa'i chos can gang yin pa dang /_'jig pa'i chos can ma yin pa gang yin pa mi shes na/_lha khyod kyis 'jig 
[\[95b.4\]]rten na 'jig pa'i chos gang yin pa dang /_'jig pa'i chos can ma yin pa gang yin pa shes sam/_lhas smras pa/_khyim bdag ngas kyang 'jig rten na 'jig pa'i chos can gang yin pa dang /_'jig pa'i chos can ma yin pa gang yin pa mi shes so/_/khyim bdag gis smras pa/_
[\[95b.5\]]lha 'o na 'jig rten na 'jig pa'i chos can gang yin pa dang /_'jig pa'i chos can ma yin pa gang yin pa sus shes/_lhas smras pa/_khyim bdag shes pa yod de/_dge sbyong gau ta ma shAkya'i bu/_shAkya'i rigs las skra dang kha spu bregs te/_chos gos tshon can rnams 
[\[95b.6\]]bgos nas/_yang dag pa'i dad pas khyim nas khyim med par rab tu byung nas/_des bla na med pa yang dag par rdzogs pa'i byang chub tu mngon par rdzogs par sangs rgyas te/_bcom ldan 'das des ni 'jig rten na 'jig pa'i chos can gang yin pa dang /_'jig pa'i chos 
[\[95b.7\]]can ma yin pa gang yin pa mkhyen to/_/khyim bdag gis smras pa/_lha bcom ldan 'das de da ltar ga la bzhugs/_lhas smras pa/_khyim bdag shar phyogs kyi ljongs na/_yul mnyan du yod pa zhes bya ba zhig yod de/_de'i nang na rgyal bu rgyal byed kyi tshal mgon med 
[\[96a\]]
[\[96a.1\]]zas sbyin gyi kun dga' ra ba na/_da ltar bcom ldan 'das de bzhugs kyis/_khyim bdag khyod 'dod na/_bcom ldan 'das ga la ba der song la der phyin nas/_bcom ldan 'das la don 'di dris la/_bcom ldan 'das des khyod la ji skad du lung bstan 
[\[96a.2\]]pa de bzhin du zung shig ces smras nas/_lha de de nyid du mi snang bar gyur to/_/de nas de thos ma thag tu khyim bdag rmongs pa bcom ldan 'das la blta 'dod par gyur to/_/de nas phyi zhig na yul shur par ka'i tshong pa mang po de dag zong khyer te/_mnyan du yod par dong nas/_de 
[\[96a.3\]]dag der dong bas/_bcom ldan 'das kyi bstan pa la dad pa rnyed par gyur te/_skyabs su 'gro ba dang bslab pa'i gzhi rnams blangs nas/_de dag phyi zhig na zong dang rin rnams khyer te yul shur pa ra kar 'ongs nas/_de dag gis khyim bdag rmongs pa'i mdun du/_sangs 
[\[96a.4\]]rgyas dang chos kyi bsngags pa brjod do/_/'di skad ces kyang smras te/_bcom ldan 'das de ni thams cad mkhyen pa thams cad gzigs pa yin gyi/_de blta ba'i phyir khyod song shig dang /_des khyod kyi lus dang sems kyi nad gso bar 'gyur ro/_/de nas des tshig de thos nas lhag 
[\[96a.5\]]par yang bcom ldan 'das kyi thad du bltar 'gro ba'i spro ba skyes so/_/de nas phyi zhig na khyim bdag rmongs pas rgyags mang po khyer te/_bzhon pa bzang po la zhon nas yul shur pa ra ka'i sa nas bar zhag gis mnyan du yod par phyin te/_de ji srid du bzhon du rung ba'i sa de srid du 
[\[96a.6\]]bzhon pas song nas/_bzhon pa las babs te/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas/_khyim bdag rmongs pas bcom ldan 'das la 'di 
[\[96a.7\]]skad ces gsol to/_/btsun pa bdag ni rnag can gyi lus 'di dman par gyur pa/_ngo tsha bar gyur pas na spang bar 'tshal lo/_/smad par 'tshal lo/_/bcom ldan 'das kyis bka' stsal pa/_khyim bdag lus 'di ni nad lta bu yin no/_/phol mig lta bu yin no/_/zug 
[\[96b\]]
[\[96b.1\]]rngu lta bu yin no zhes bka' stsal te/_bcom ldan 'das kyis phung po 'di nyid las brtsams nas/_de la de dang 'thun pa'i chos bstan te/_des na khyim bdag rmongs pas stan de nyid la 'dug bzhin du/_'jig tshogs la lta ba'i ri'i rtse mo mthon po nyi shu ye shes rdo rjes 
[\[96b.2\]]bcom nas/_rgyun du zhugs pa'i 'bras bu mngon sum du byas te/_des bden pa mthong nas bsams pa/_gal te bdag gi lus 'di kho na lta bur ma gyur na/_bdag kyang legs par gsungs pa'i chos 'dul ba la rab tu 'byung ste/_chu bo rnams las yang dag par 
[\[96b.3\]]brgal bar bya ba dang /_sbyor ba rnams las yang dag par 'da' bar bya ba'i phyir/_brtson pa dang /_bsgrub pa dang /_'bad par bya ba zhig gu snyam mo/_/de ltar rab tu 'byung ba'i sems bskyed ma thag tu khyim bdag de'i lus lag mthil bzhin du rma med par gyur to/_/de nas 
[\[96b.4\]]de lhag par yang bcom ldan 'das la dga' bar gyur to/_/de nas de dga' bar gyur nas stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/
[\[96b.5\]]btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur 
[\[96b.6\]]shog ces bya ba'i tshig gis rab tu phyung ste/_bsnyen par rdzogs par mdzad nas de la lung yang phog ste/_des kyang brtson pa dang /_bsgrub pa dang 'bad pas nyon mongs pa thams cad spangs nas/_dgra bcom pa nyid mngon sum du byas te/_de dgra bcom pa khams 
[\[96b.7\]]gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs bcom pa/_rig pa dang mngon par shes pa dang /_so 
[\[97a\]]
[\[97a.1\]]so yang dag par rig pa thob pa/_srid pa'i rnyed pa dang /_chags pa dang /_bkur sti la mi lta ba/_dbang po dang nye dbang dang bcas pa'i lha rnams kyis mchod cing rjed pa dang /_gus par smra ba'i gnas su gyur to/_/de nas tshe dang ldan pa rmongs pa snga dro sham 
[\[97a.2\]]thabs dang chos gos gyon te/_lhung bzed thogs nas mnyan du yod par bsod snyoms la song ba las/_ba drus mas brdungs te bsad nas/_de 'chi kar dbang po rnams rnam par dang zhing /_bzhin gyi mdog yongs su dag pa la pags pa'i mdog dkar por gyur to/_/de nas dge 
[\[97a.3\]]slong mang po snga dro sham thabs dang chos gos gyon te/_lhung bzed thogs nas mnyan du yod par bsod snyoms la dong ba las dge slong mang po mnyan du yod par bsod snyoms la dong ba rnams kyis yul shur par ka'i khyim bdag rmongs pa zhes bya ba gang yin pa de/_ba drus mas brdungs 
[\[97a.4\]]te bsad nas de 'chi kar dbang po rnams rnam par dang zhing bzhin gyi mdog yongs su dag ste/_pags pa'i mdog dkar bar gyur to zhes thos so/_/thos nas kyang dge slong mang po rnams mnyan du yod par bsod snyoms blangs te/_zan zos nas zas phyis len pa spangs nas/_lhung 
[\[97a.5\]]bzed dang chos gos bzhag nas bcom ldan 'das ga la ba der song ste lhags nas/_bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/phyogs gcig tu 'khod nas/_dge slong mang po rnams kyis bcom ldan 'das la 'di skad ces gsol 
[\[97a.6\]]to/_/btsun pa 'di na bdag cag dge slong mang po snga dro sham thabs dang chos gos 'tshal te/_lhung bzed thogs nas mnyan du yod par bsod snyoms la mchis pa las/_yul shur par ka'i khyim bdag rmongs pa zhes bgyi ba de/_ba drus mas brdungs te bkum nas/_de 'gum 
[\[97a.7\]]kar dbang po rnams rnam par dang zhing bzhin gyi mdog yongs su dag ste/_pags pa'i mdog dkar par gyur to zhes thos lags na/_de'i 'gro ba ni gang lags/_de'i skye gnas ni gang lags/_'gro ba'i sa ni gang lags/_bcom ldan 'das kyis bka' stsal pa/_dge slong 
[\[97b\]]
[\[97b.1\]]dag rigs kyi bu de ni nga'i chos kyi rjes su 'thun pa'i chos rtogs pas na nor du gyur pa yin no/_/dge slong dag rigs kyi bu de mya ngan las 'das kyis/_'di'i rus bu la rus bu'i mchod pa gyis shig_/de ltar bcom ldan 'das kyis tshe dang ldan pa rmongs pa mchog tu gyur par lung 
[\[97b.2\]]bstan nas/_dge slong mang po rnams kyis bcom ldan 'das kyis bka' stsal pa bzhin du mnyan te/_bcom ldan 'das kyi thad nas dong nas/_de dag gis de'i rus bu la rus bu'i mchod pa byas te/_rus bu'i mchod rten brtsigs nas bcom ldan 'das ga la ba der dong ste lhags 
[\[97b.3\]]nas/_bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/btsun pa tshe dang ldan pa rmongs pas las ci bgyis na/_las de'i rnam par smin pas/_ba drus mas brdungs te bkum lags/_bcom ldan 'das kyis 
[\[97b.4\]]bka' stsal pa/_dge slong dag 'di nyid kyis las de lta bu byas shing bsags pa'i steng du lhag par yang nga'i smon lam las gyur te/_puska ra'i sngon gyi rgyud las byung ba bzhin du rgyas par brjod par bya'o/_/gsol pa/_btsun pa tshe dang ldan pa rmongs pas las ci bgyis na/_
[\[97b.5\]]las de'i rnam par smin pas phyug cing nor mang la longs spyod che ba'i rigs su skyes lags/_las ci bgyis na las de'i rnam par smin pas lus rma'i zhu lub tu yog par gyur te/_'di'i lus las rnag khrag 'dzag cing 'di'i lus las dri nga ba 'byung bar 'gyur la/_'dis bcom 
[\[97b.6\]]ldan 'das mnyes par bgyis te/_mi mnyes par ma bgyis nas/_bcom ldan 'das kyi bstan pa la rab tu byung ste/_nyon mongs pa thams cad spangs nas/_dgra bcom pa nyid mngon sum du bgyis te/_rab tu byung ba'i sems bskyed ma thag tu/_de'i lus la rma ma mchis par 
[\[97b.7\]]gyur lags/_bcom ldan 'das kyis bka' stsal pa/_dge slong dag da ltar 'ba' zhig ma yin te/_'das pa'i dus na yang 'dis las de dag byas shing bsags pas na/_'di nyid kyis las byas shing bsags pa de dag gzhan su zhig gis nyams su myong bar 'gyur 
[\[98a\]]
[\[98a.1\]]te/_dge slong dag las byas shing bsags pa rnams ni/_phyi rol gyi sa'i khams la rnam par smin par mi 'gyur/_chu'i khams dang /_me'i khams dang /_rlung gi khams la rnam par smin par mi 'gyur te/_las dge ba dang /_mi dge ba byas shing 
[\[98a.2\]]bsags pa rnams ni zin pa'i phung po dang /_khams dang skye mched rnams 'ba' zhig la rnam par smin par 'gyur ro/_/lus can dag gi las rnams ni/_/bskal pa brgyar yang chud mi za/_/tshogs shing dus la bab pa na/_/'bras bu nyid du smin par 'gyur/_/dge 
[\[98a.3\]]slong dag sngon byung ba 'das pa'i dus na/_grong khyer bA rA Na sI na rgyal po tshangs pas byin zhes bya ba zhig rgyal po byed de/_de'i tshe bA rA Na sI na khyim bdag gnyis shig gnas pa las de gnyis phan tshun 'gras nas/_de'i nang nas gcig gis rgyal po la nor mang po zhig phul te/_
[\[98a.4\]]khyim bdag cig shos rgyal po la brnyas nas de rgyal po tshangs pas byin gyis shags 'gyed pa'i tshe g.yo shags kyis pham par byas nas khyim bdag de la byin te/_des de rang gi khyim du khrid nas lcag gis zhen par gzhus nas/_lcag rma de dag gi nang du dug gi phye mas gtor te/_
[\[98a.5\]]de'i lus de sha snag bu bzhin du gyur nas/_de phu nu rnams kyis nor mang po zhig gis blus te/_sman pa'i lung gis de'i lus sos par byas so/_/de nas phyi zhig na de skyo ba skyes nas bdag khyim na gnas pas chog gis/_dka' thub kyi nags tshal du 'gro'o snyam ste/_sbyin bdag 
[\[98a.6\]]sbyin zhing bsod nams dag byas nas/_dka' thub kyi nags tshal du rten bcas so/_/de der song nas slob dpon med pa dang /_man ngag med par byang chub kyi phyogs kyi chos sum cu rtsa bdun dran par byas nas/_rang sangs rgyas kyi byang chub mngon sum du byas so/_/de nas des 
[\[98a.7\]]bsams pa/_khyim bdag des bdag gi rgyud las bsod nams ma yin pa chen po bskyed kyis/_bdag song la khyim bdag de'i ra mda' bya'o snyam nas/_gnas de nyid nas nam mkha' las khyim bdag de ga la ba der song nas/_'bar ba dang /_lam mer 'dug pa dang /_char 
[\[98b\]]
[\[98b.1\]]'bab pa dang /_glog 'gyu ba'i cho 'phrul rnams bstan to/_/so so'i skye bo ni rdzu 'phrul gyis myur du dad par 'gyur te/_de sdong po sog les bcad pa bzhin du de'i rkang pa la phyag 'tshal te/_smras pa/_skal ba chen po mar spyon/_bdag nyes par spyod pa'i 'dam du bying ba las 
[\[98b.2\]]lag nas drang du gsol zhes byas so/_/de nas de kho na la snying brtse ba'i phyir sa la babs nas/_des de'i rkang pa la phyag 'tshal te/_bzod pa gsol nas smras pa/_'phags pa khyod kyang bsod snyoms bzhed la/_bdag kyang bsod nams 'tshal bas/_bdag gi skyed mos 
[\[98b.3\]]tshal 'di nyid du bzhugs shig dang /_bdag gis yo byad thams cad kyis bsnyen bkur bgyi'o/_/de nas rang sangs rgyas des khyim bdag de la cang mi smra bas gnang ngo /_/de nas khyim bdag des rang sangs rgyas de'i phyir yal ga dang lo ma'i spyil po phub nas/_yo byad thams 
[\[98b.4\]]cad kyis bsnyen bkur byed pa la zhugs so/_/de nas phyi zhig na rang sangs rgyas des bsams pa/_bdag gis rnag can gyi lus 'dis bya ba gang yin pa de ni bdag gis byas zin gyis/_ma la bdag zhi ba'i dbyings su 'jug par bya'o snyam nas/_'bar ba dang /_lam mer 'dug 
[\[98b.5\]]pa dang /_char 'bab pa dang /_glog 'gyu ba'i cho 'phrul rnams bstan nas/_phung po'i lhag ma med pa'i mya ngan las 'das pa'i dbyings su yongs su mya ngan las 'das so/_/de nas khyim bdag des de'i sku gdung la mchod pa byas nas/_sku gdung gi mchod rten brtsigs 
[\[98b.6\]]te/_mchod rten de la bkur sti chen po byas nas/_smon lam btab pa/_kye ma dge ba'i rtsa ba 'dis na bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig_/'di bas kyang ches khyad par du 'phags pa'i ston 
[\[98b.7\]]pa mnyes par byed par gyur cig_/mi mnyes par byed par ma gyur cig_/yon tan 'di lta bu dag kyang bdag gis thob par shog shig_/bdag gis 'di la gnod par byas pa'i las de bdag la 'ong bar ma gyur cig_/ci ste las 'di'i rnam par smin pa bdag la gdon mi 
[\[99a\]]
[\[99a.1\]]za bar 'ong bar gyur na yang /_rab tu byung ba'i sems bskyed ma thag tu/_bdag gi bkra mi shis pa de med par gyur te/_bkra shis pa 'byung bar gyur cig ces byas so/_/dge slong dag ji snyam du sems/_de'i tshe khyim bdag tu gyur pa gang yin pa de ni 
[\[99a.2\]]rmongs pa 'di kho na yin te/_des khyim bdag de'i lus la lcag gis gzhus nas/_dug gi phye mas gtor ba'i las de'i rnam par smin pas ni gang dang gang du skyes pa de dang der lus 'di lta bur gyur to/_/des phyir yang rang sangs rgyas de la bkur sti byas nas/_smon 
[\[99a.3\]]lam btab pa'i las de'i rnam par smin pas ni gang dang gang du skyes pa de dang der phyug cing nor mang la longs spyod che ba'i rigs su skyes te/_dge slong dag nga rang sangs rgyas bye ba phrag 'bum bas kyang ches khyad par du 'phags pa nga lta bu 'dis mnyes par byas te/_mi 
[\[99a.4\]]mnyes par ma byas la/_rab tu 'byung ba'i sems bskyed ma thag tu de'i bkra mi shis pa med par gyur nas/_bkra shis pa byung bar gyur te/_nga nyid kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byas so/_/gzhan 
[\[99a.5\]]yang yang dag par rdzogs pa'i sangs rgyas 'od srung gi gsung rab la 'di rab tu byung ste/_der 'dis tshe gcig tu tshangs par spyod pa spyad nas dbang po rnams yongs su smin par byas pa des na da ltar rnam par grol bar gyur to//_//bram ze gsum zhes bya ba de la/_bram 
[\[99a.6\]]ze dang po ni/_gleng gzhi mnyan du yod pa na bzhugs te/_de'i tshe mnyan du yod pa na bram ze zhig gis mchod sbyin bya bar brtsams te/_mchod sbyin byed pa der rgyal khams tha dad pa'i bram ze rnams 'dus par gyur te/_de dag gis bsams pa/_mchod sbyin byed pa gang du 
[\[99a.7\]]'thab mo dang /_mtshang 'dru ba dang /_'gyed pa dang /_rtsod pa 'byung ba'i mchod sbyin de ni mi 'grub bo snyam mo/_/de nas phyi zhig na mchod sbyin byed pa der ljongs na gnas pa'i bram ze dang /_mthil na gnas pa'i bram ze yon gyi phyir 'dus pa rnams 'thab mo byung nas/_mthil 
[\[99b\]]
[\[99b.1\]]na gnas pa'i bram ze rnams kyis smras pa/_khyed ni zhing blas kyis 'tsho ba tshol ba yin pas na/_yon 'di rnams ni khyod la 'os pa ma yin no/_/nged ni yon gnas yin pas na/_yon 'di rnams ni nged la 'os so zhes zer ro/_/ljongs na gnas pa rnams na re/_kye khyod rnams kyang 
[\[99b.2\]]rgyal po'i dpa' bo la bsten pa yin pas na/_khyod ni yon gyi gnas ma yin gyi nged ni yon gnas yin pas/_yon gyi 'os yin no zhes zer nas/_de dag der 'thab mo dang /_mtshang 'dru ba dang /_'gyed pa dang /_rtsod pas g.yem spyo zhing 'khod pa'i skabs su/_bram ze gzhan zhig gis 
[\[99b.3\]]mchod sbyin byed pa'i gnas de nas gser dang /_dngul dang /_bza' ba dang /_bca' ba mang po khyer te bros pa las/_de bram ze de dag gis bzung nas khu tshur dang /_rdog pa dag gis shin tu zhen par brdegs te bor ro/_/de nas de brdegs btsogs pas 'chi bas 'jigs shing skrag nas/_
[\[99b.4\]]rgyal bu rgyal byed kyi tshal du zhugs so/_/de der zhugs nas/_sangs rgyas la sogs pa dge slong gi dge 'dun spyod lam mdzes shing sgra bskyungs te/_ca co med par 'khod pa mthong ngo /_/mthong ma thag tu de bcom ldan 'das kyi bstan pa la dga' bar gyur to/_/de dga' bar gyur nas 
[\[99b.5\]]bsams pa/_bdag bram ze byed pas chog gis/_bcom ldan 'das kyi bstan pa la rab tu byung bar bya'o snyam nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bla gos phrag pa gcig tu gzar nas/_bcom ldan 'das 
[\[99b.6\]]ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs shing dge slong gi dngos po 'thob tu rung na/_bdag kyang bcom ldan 'das kyi thad du 
[\[99b.7\]]tshangs par spyod pa spyad par 'tshal lo/_/de nas bcom ldan 'das kyis de la dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas de la lung yang phog ste/_des kyang brtson pa dang /_bsgrub pa dang /_'bad pas nyon mongs pa thams cad spangs 
[\[100a\]]
[\[100a.1\]]nas/_dgra bcom pa nyid mngon sum du byas te/_des dgra bcom pa nyid thob nas bsams pa/_bdag gis gdul bar bya ba 'ga' lta ci yod snyam ste/_des bltas na mchod sbyin gyi bdag po la sogs pa/_bram ze stong phrag mang po 'dul bar 'gyur ba 
[\[100a.2\]]mthong nas/_rgyal bu rgyal byed kyi tshal nas mi snang bar gyur te/_gnas de nyid nas nam mkha' la mchod sbyin gyi gnas der song nas mchod sbyin gyi bdag po dang /_bram ze gzhan de dag gis dge slong de steng gi nam mkha' las 'ong ba mthong ngo /_/mthong nas kyang de dag dge slong 
[\[100a.3\]]de la shin tu dga' bar gyur to/_/dga' bar gyur nas de rnams kyis pang gis 'khyud de stan la bzhag nas/_rkang pa la phyag 'tshal te/_chos mnyan pa'i phyir mdun du 'khod do/_/de nas dge slong des de dag la de dang 'thun pa'i chos bstan te/_des na mchod sbyin gyi bdag po dang /_
[\[100a.4\]]bram ze de dag gis stan de dag nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas so/_/'khor de dag gi nang nas phal cher ni sangs rgyas la gzhol ba dang /_chos la 'bab pa 
[\[100a.5\]]dang /_dge 'dun la bab par byas te bkod do/_/de nas dge slong rnams kyis sangs rgyas bcom ldan 'das la zhus pa/_btsun pa bram ze 'dis las ci bgyis na/_las de'i rnam par smin pas 'dis bcom ldan 'das mnyes par bgyis te/_mi mnyes par ma bgyis 
[\[100a.6\]]la/_bcom ldan 'das kyi bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du bgyis lags/_bcom ldan 'das kyis bka' stsal pa/_smon lam gyi dbang las gyur to/_/gsol pa/_'dis smon lam gang du btab lags/_
[\[100a.7\]]dge slong dag sngon byung ba 'das pa'i dus na/_bskal pa bzang po 'di nyid la skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med 
[\[100b\]]
[\[100b.1\]]pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i tshe bA rA Na sI na bram ze zhig gnas pa las/_gtan tshigs snga ma bzhin du gyur te/_rab tu byung nas des der tshe gcig tu tshangs par spyod pa spyad nas 'chi kar smon lam 
[\[100b.2\]]btab pa/_'di ltar bdag gis yang dag par rdzogs pa'i sangs rgyas 'od srung gi bstan pa la/_tshe gcig tu tshangs par spyod pa spyad kyang /_yon tan gyi tshogs ci yang ma thob kyi yang dag par rdzogs pa'i sangs rgyas 'od srung gis bram ze'i khye'u bla ma lung bstan pa 
[\[100b.3\]]gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/
[\[100b.4\]]dge slong dag ji snyam du sems/_de'i tshe bram zer gyur pa gang yin pa de ni/_bram ze 'di kho na yin te/_des der tshe gcig tu tshangs par spyod pa spyad nas/_'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang 
[\[100b.5\]]yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas pa des na/_dge 
[\[100b.6\]]slong dag nga yang dag par rdzogs pa'i sangs rgyas 'od srung dang shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_nga nyid kyi bstan pa la rab tu byung nas/_
[\[100b.7\]]nyon mongs pa thams cad spangs te/_dgra bcom pa nyid mngon sum du byas so//_//bram ze gnyis pa ni/_gleng gzhi mnyan du yod pa na bzhugs te/_de'i tshe mnyan du yod pa na bram ze zhig gnas pa des/_thabs zlar bab pa las chung ma blangs nas/_de de dang 
[\[101a\]]
[\[101a.1\]]lhan cig tu rtse zhing dga' la dga' mgur spyod pa las/_phyi zhig na de'i chung ma la bu chags nas/_de zla ba dgu'am bcu lon pa dang bu btsas te/_rigs dang 'thun par ming btags nas/_de 'o ma dang /_zho dang /_mar dang /_zhun mar dang /_mar gyi nying gus 
[\[101a.2\]]bskyed bsrings te/_gang gi tshe cher skyes pa de'i tshe/_de yi ge bslabs so/_/bram ze rnams kyi lugs kyis na/_tshes brgyad dang bco lnga'i nyin par bsang bar byed de/_res 'ga' ni grong khyer ltar 'gro'o/_/res 'ga' ni mu stegs ltar 'gro ba'am/_lha ltar 'gro ba'am/_
[\[101a.3\]]yam sreg shing thur 'gro'o/_/de nas phyi zhig na bram ze'i khye'u des bsang dus la bab nas/_rgyal bu rgyal byed kyi tshal du song ngo /_/de'i tshe bcom ldan 'das 'khor brgya phrag du ma'i nang na bzhugs shing chos ston te/_bram ze'i khye'u des thag ring po zhig nas sangs rgyas bcom ldan 
[\[101a.4\]]'das mthong ngo /_/mthong nas kyang bcom ldan 'das la shin tu dga' bar gyur to/_/dga' bar gyur nas bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das 
[\[101a.5\]]kyis de'i rkyen dang 'tsham pa'i chos bstan nas skyabs su 'gro ba dang /_bslab pa'i gzhi rnams la gnas par byas so/_/de nas des bcom ldan 'das kyi gtam gyi mjug rdzogs par rig nas/_bcom ldan 'das kyis gsungs pa la mngon par bstod cing rjes su yi rangs nas/_
[\[101a.6\]]bcom ldan 'das kyi zhabs la mgo bos phyag 'tshal nas/_bcom ldan 'das kyi thad nas song ngo /_/de nas phyi zhig na bram ze'i khye'u des mchod sbyin bya bar brtsams nas/_bram ze'i khye'u mchod sbyin gyi gnas na 'dug pas bsams pa/_gal te bcom ldan 'das 
[\[101a.7\]]mchod sbyin gyi gnas 'dir gshegs te/_longs spyod par mdzad cing /_bcom ldan 'das gral gyi gtso la bzhugs na mchod sbyin gyi gnas mdzes par 'gyur ro snyam nas des bsams pa/_bcom ldan 'das spyan drangs te/_kye ma bcom ldan 'das mchod sbyin gyi gnas 
[\[101b\]]
[\[101b.1\]]'dir longs spyod cing gshegs par gyur cig ces bsams so/_/de nas bram ze'i khye'u des sems bskyed ma thag tu/_bcom ldan 'das rgyal bu rgyal byed kyi tshal nas mi snang bar gyur te/_mchod sbyin gyi gnas su gshegs nas/_mi snang bar bram ze thams cad kyi 
[\[101b.2\]]gral gyi gtso la bzhugs so/_/bram ze'i khye'u des ni sangs rgyas bcom ldan 'das gral gyi gtso la bzhugs pa mthong ngo /_/mthong nas kyang bram ze'i khye'u des bcom ldan 'das bde bar bzhugs par rig nas/_bza' ba dang bca' ba gtsang ma bzang po mang pos tshim 
[\[101b.3\]]par byas te/_bcom ldan 'das kyis kyang mchod sbyin gyi gnas de longs spyod nas/_mi snang bar bram ze thams cad la 'od zer btang nas rgyal bu rgyal byed kyi tshal du gshegs so/_/de nas bram ze de dag gis mchod sbyin gyi gnas thams cad snang ba chen pos khyab par mthong 
[\[101b.4\]]ngo /_/mthong nas kyang de dag na re bdag cag gi mchod sbyin grub po zhes zer ro/_/kha cig na re bdag cag gi mchod sbyin gyi gnas su mi mjed kyi bdag po tshangs pa byung ngo zhes zer ro/_/gzhan kha cig na re 'di tshangs pa ma yin gyis/_dbang phyug de bdag cag gi mchod sbyin gyi 
[\[101b.5\]]gnas su gshegs so zhes zer ro/_/gzhan kha cig na re 'di tshangs pa yang ma yin/_dbang phyug kyang ma yin gyis/_khyab 'jug de bdag gi mchod sbyin gyi gnas 'dir byung ngo zhes zer ro/_/bram ze'i khye'u na re khyod rnams thams cad ni bslus pa yin te/_mchod sbyin gyi 
[\[101b.6\]]gnas 'dir ni bcom ldan 'das gshegs so zhes zer ro/_/de nas bram ze rnams bram ze'i khye'u la yid ma ches nas/_bram ze'i khye'us smras pa/_bdag gis sang nang par khyed kyi mngon sum du 'gyur bar bya'o zhes byas nas/_bram ze'i khye'u des phyi nyin bram ze thams cad 
[\[101b.7\]]'tshogs pa'i nang du/_bla gos phrag pa gcig tu gzar nas/_pus mo g.yas pa'i lha nga sa btsugs nas/_rgyal bu rgyal byed kyi tshal logs su phyogs te/_thal mo sbyar nas sems bskyed de tshig tu smras pa/_btsun pa bcom ldan 'das ni 'di lta ste/_'das pa 
[\[102a\]]
[\[102a.1\]]dang /_ma 'ongs pa dang /_da ltar byung ba ci yang mi mkhyen pa'am/_mi gzigs pa'am/_mi rtogs pa'am/_thugs su mi chud pa ci yang mi mnga' na/_kye ma bcom ldan 'das dge slong gi dge 'dun dang /_thabs cig tu bdag gi mchod sbyin gyi gnas 
[\[102a.2\]]'dir gshegs te longs spyod par gsol zhes byas so/_/de nas de skad ces brjod pa'i mod la/_bcom ldan 'das dge slong mang pos zham ring byas te/_dge slong gi dge 'dun gyis mdun du bdar nas/_nam mkha' las mchod sbyin gyi gnas der gshegs te/_mi 
[\[102a.3\]]snang bar bram ze de rnams kyis gdan bshams pa la bzhugs nas/_bram ze'i khye'u des sangs rgyas la sogs pa dge slong gi dge 'dun mchod sbyin gyi gnas kyi dbus su bzhugs pa mthong ngo /_/mthong nas kyang bcom ldan 'das ga la ba der song ste phyin nas/_bcom ldan 
[\[102a.4\]]'das kyi zhabs la mgo bos phyag 'tshal te/_bcom ldan 'das mnyes par byas so/_/de nas bram ze rnams na re khye'u 'di ni smyos te gcig pu ci yang bla zhing 'dug go zhes zer ro/_/de nas bram ze'i khye'us smras pa/_bdag ni smyos pa ma yin gyi/_bcom ldan 'das dge slong 
[\[102a.5\]]gi dge 'dun gyis zham ring byas te/_mchod sbyin gyi gnas kyi dbus na bzhugs so zhes byas so/_/de nas bram ze'i khye'u des de skad brjod ma thag tu/_ci nas bram ze de dag thams cad kyis/_bcom ldan 'das nyan thos kyi dge 'dun dang bcas par/_mchod sbyin gyi gnas 
[\[102a.6\]]kyi dbus na bzhugs par mthong bar 'gyur ba de lta bur bzhugs so/_/de nas bram ze'i khye'u des 'jig rten thams cad kyi mngon sum du/_bcom ldan 'das nyan thos kyi dge 'dun dang bcas par bza' ba dang /_bca' ba gtsang ma bzang po mang pos tshim par byas te/_ci bzhed 
[\[102a.7\]]pa bstabs nas bcom ldan 'das bshos gsol zin te/_bstsang sder ni gyu/_phyag ni bcabs par rig nas stan ches dma' ba zhig blangs te/_chos mnyan pa'i phyir spyan sngar 'dug go/_/de nas bcom ldan 'das kyis bram ze'i khye'u de la chos kyi gtam gyis yang dag par bstan/_
[\[102b\]]
[\[102b.1\]]yang dag par 'dzin du bcug_/yang dag par gzengs bstod/_yang dag par dga' bar mdzad nas/_gdan las bzhengs te gshegs so/_/de nas bram ze rnams gzhi de las khro ba'i kun nas dkris pa chen po skyes te/_nged kyi phyir bza' ba dang bca' ba bshams pa de dag 
[\[102b.2\]]dge sbyong gau ta ma la byin no zhes zer zhing de dag khros pas bram ze'i khye'u de gsad par byas pa las bros te/_rgyal bu rgyal byed kyi tshal du song na/_'on kyang bram ze'i khye'u de dag de'i phyi bzhin du 'brangs te/_rgyal bu rgyal byed kyi tshal gyi bar du song nas smras pa/_bdag cag gis 
[\[102b.3\]]'di rgyal bu rgyal byed kyi tshal du gsad par mi nus te/_khyim bdag mgon med zas sbyin gyis yongs su gzung ba yin pa'i steng du/_rgyal po gsal rgyal gyis khrims bcas so snyam du rig nas phyir log go/_/bram ze'i khye'u de ni 'jigs shing skrag nas/_bcom ldan 
[\[102b.4\]]'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'dug go/_/de nas bcom ldan 'das kyis de'i bsam pa dang /_bag la nyal ba dang /_khams dang /_shes pa dang /_rang bzhin thugs su chud 
[\[102b.5\]]nas/_de dang 'thun pa'i chos bstan te/_de nas bram ze'i khye'u des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_des bden pa mthong nas stan las 
[\[102b.6\]]langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag gis dge ba'i bshes gnyen bcom ldan 'das la brten nas/_sems can dmyal ba dang /_dud 
[\[102b.7\]]'gro dang /[ {]yi dgas [,]yi dwags [}]rnams las phyung ste/_lha dang mi rnams kyi nang du gom pa 'dor du stsal ba dang /_'khor ba'i mthas gtugs pa dang /_khrag dang mchi ma'i rgya mtsho rnams skams pa dang /_rus pa'i ri bo rnams las bsgral ba dang /_thog ma ma mchis pa'i dus nas 
[\[103a\]]
[\[103a.1\]]bsags pa'i 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu thob par mdzad pa 'di lta bu ni/_bdag cag la phas kyang ma bgyis/_mas kyang ma bgyis/_rgyal pos kyang ma bgyis/_lha rnams 
[\[103a.2\]]kyis kyang ma bgyis/_nang mi dang gnyen mang po rnams kyis kyang ma bgyis/_sngon gyi mtshun rnams kyis kyang ma bgyis/_dge sbyong dang bram ze rnams kyis kyang ma bgyis lags so/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen 
[\[103a.3\]]par rdzogs shing dge slong gi dngos po 'thob tu rung na bdag kyang bcom ldan 'das kyi thad du tshangs par spyod pa spyad par 'tshal lo/_/de nas bcom ldan 'das kyis dge slong tshur shog ces bya ba'i tshig gis rab tu phyung ste/_bsnyen par rdzogs par mdzad nas/_de la lung yang phog 
[\[103a.4\]]ste/_des kyang brtson pa dang /_bsgrub pa dang /_'bad pas nyon mongs pa thams cad spangs te/_dgra bcom pa nyid mngon sum du byas so/_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das bram ze'i khye'u 'di bram ze 
[\[103a.5\]]rnams kyis 'gum par chad pa las/_de 'jigs shing skrag nas rab tu byung ste/_nyon mongs pa thams cad spangs nas/_dgra bcom pa nyid mngon sum du bgyis pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i 
[\[103a.6\]]dus na yang bram ze'i khye'u 'di bram ze 'di dag kho nas gsad par byas pa las/_'di 'jigs shing skrag nas rab tu byung ste/_'di ltar tshe gcig gi bar du tshangs par spyod pa spyad pa de nyon cig_/dge slong dag sngon byung ba 'das pa'i dus na/_bskal pa bzang po 'di nyid la 
[\[103a.7\]]skye dgu'i tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 
[\[103b\]]
[\[103b.1\]]'od srung zhes bya ba 'jig rten du byung ste/_de'i tshe bA rA Na sI na bram ze zhig gnas pa des/_thabs zlar bab pa las chung ma blangs nas/_de de dang lhan cig tu rtse zhing dga' la dga' mgur spyod pa las de la bu yang med/_bu mo yang med de/_phyi zhig na de'i lag pa 
[\[103b.2\]]la rkom tshugs bcas te/_bsam pa 'di ltar bdag gi khyim na nor dang /_gser dang ldan par 'dug kyang bu yang med/_bu mo yang med pas/_bdag shi ste dus las 'das pa'i 'og tu ci bdog pa thams cad rgyal po dbang bar 'gyur la/_bdag la bu med pas 
[\[103b.3\]]'jig rten du yang rung bar mi 'ong ngo snyam nas/_sems khongs su chud nas 'dug go/_/de nas des 'di lta bur yi dam bcas te/_gal te bdag gi bu skyes par gyur na mchod sbyin du byas te/_bram ze rnams la yon mang po dbul bar bya'o zhes zer zhing de bu skyer re zhing 
[\[103b.4\]]'dug ste/_de ring ngam sang du bdag gi bu skye bar 'gyur ro snyam sems bzhin du/_de'i ngang du bram ze rgas nas bu yang med/_bu mo yang med par gyur to/_/de nas phyi zhig na bram ze des bsams pa/_bdag la bu yang med/_bu mo yang med pas/_sbyin pa gtong ba 
[\[103b.5\]]ma byas la bdag kyang rgas kyis/_da ni bdag gi bu skyes kyang rung /_mi skye yang rung ste/_sbyin pa dag byin zhing bsod nams dag bya'o snyam mo/_/de nas phyi zhig na des mchod sbyin byas te/_bram ze rnams la yon mang po phul bas/_yon de dag 'gyed pa'i tshe/_
[\[103b.6\]]'thab mo chen po byung ste/_mchod sbyin gyi bdag pos 'thab mo zhi bar bya'o zhes byas nas/_bram ze rnams kyis de nyid kyi steng du brgyugs te gsad do snyam pa las/_de 'jigs shing skrag nas drang srong smra ba'i gnas su song ste/_yang dag par rdzogs pa'i sangs 
[\[103b.7\]]rgyas 'od srung gi bstan pa la rab tu byung ngo /_/de der rab tu byung nas/_tshe gcig tu tshangs par spyod pa spyad de/_'chi kar smon lam btab pa/_'di ltar bdag gis yang dag par rdzogs pa'i sangs rgyas 'od srung gi gsung rab la/_tshe gcig tu tshangs par spyod pa 
[\[104a\]]
[\[104a.1\]]spyad kyang yon tan gyi tshogs ci yang ma thob kyis/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig_/mi mnyes par byed par ma gyur 
[\[104a.2\]]cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas so/_/dge slong dag de'i tshe bram zer gyur pa gang yin pa de ni bram ze'i khye'u 'di kho na yin te/_de'i tshe yang 'di bram ze rnams 
[\[104a.3\]]kyis gsad par byas pa las/_'di 'jigs shing skrag nas rab tu byung ste/_tshe gcig tu tshangs par spyod pa spyad nas/_'chi kar smon lam btab ste/_yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom 
[\[104a.4\]]ldan 'das de/_bdag gis mnyes par byed par gyur cig_/mi mnyes par byed par ma gyur cig_/de kho na'i bstan pa la rab tu byung nas/_nyon mongs pa thams cad spangs te/_dgra bcom pa nyid mngon sum du byed par gyur cig ces byas pa des na/_dge slong dag nga yang dag 
[\[104a.5\]]par rdzogs pa'i sangs rgyas 'od srung dang /_shin tu mnyam pa dang /_shugs mnyam pa dang /_mdzad pa mnyam pa dang /_thabs mnyam pa brnyes par gyur nas/_'dis nga mnyes par byas te/_mi mnyes par ma byas la/_da ltar yang 'di bram ze rnams kyis gsad par byas 
[\[104a.6\]]pa las/_'di 'jigs shing skrag nas rab tu byung ste/_nyon mongs pa thams cad spangs nas/_dgra bcom pa nyid mngon sum du byas so//_//bram ze gsum pa ni/_gleng gzhi mnyan du yod pa na bzhugs te/_de'i tshe mnyan du yod pa na/_bram ze 
[\[104a.7\]]zhig gis mchod sbyin byas nas/_gser dang dngul mang po bram ze rnams la yon du phul ba las/_de dag yon 'gyed pa'i tshe/_'thab mo chen po byung nas/_der ljongs na gnas pa'i bram ze rnams na re/_khyed ni rgyal po'i dpa' bo rnams la brten pa yin gyi/_nged 
[\[104b\]]
[\[104b.1\]]ni yon gnas yin te/_yon dbul ba'i 'os yin pas na/_yon nyi rim du dbang ngo zhes zer ro/_/mthil na gnas pa'i bram ze rnams na re/_khyod ni zhing blas kyis 'tsho ba tshol ba yin gyi/_nged ni yon gnas yin te/_yon dbul ba'i 'os yin pas na/_yon nyi rim du dbang ngo 
[\[104b.2\]]zhes zer ro/_/de'i tshe sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang ye shes la mnga' brnyes pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba lngar 'gro ba 
[\[104b.3\]]las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i 
[\[104b.4\]]seng ge'i sgra chen po sgrogs pa rnams ni/_chos nyid kyis nyin dus gsum mtshan dus gsum ste/_nyin mtshan dus drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs shing 'dug_/su ni nyam nga bar gyur/_su ni gnod pa dang ldan/_su 
[\[104b.5\]]ni phongs pa dang /_nyam nga ba dang /_gnod pa dang ldan/_su ni ngan song du gzhol/_su ni ngan song du 'bab/_su ni ngan song du bab/_su ni ngas ngan song nas phyung ste/_mtho ris dang thar pa dang /_'bras bu la gzhag par bya/_su ni nyes par spyod pa'i 'dam du bying ba las lag 
[\[104b.6\]]nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed du gzhug par bya/_su ni dge ba'i rtsa ba rnams ma bskyed pa las bskyed par bya/_su ni dge ba'i rtsa ba rnams bskyed zin pa las yongs su smin par bya/_su ni dge 
[\[104b.7\]]ba'i rtsa ba rnams yongs su smin zin pa las/_ye shes kyi mtshon gyis brtol bar bya/_su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/_/rgya mtsho chu srin rnams kyi gnas/_/dus rlabs yol bar 'gyur yang srid/_/
[\[105a\]]
[\[105a.1\]]gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis mnyan du yod pa na gnas pa'i bram ze rnams 'dul ba'i dus la bab par dgongs nas dge slong mang pos zham ring byas te/_dge slong gi dge 'dun gyis mdun du 
[\[105a.2\]]bdar nas/_sa de nyid nas nam mkha' las mchod sbyin gyi gnas der gshegs te/_dge slong gi dge 'dun gyi gung la gdan bshams pa la bzhugs te/_de mthong ma thag tu de rnams bcom ldan 'das la shin tu dga' bar gyur to/_/dga' bar gyur nas chos mnyan pa'i 
[\[105a.3\]]phyir spyan sngar 'khod do/_/de nas bcom ldan 'das kyis bram ze de dag la bka' stsal pa/_grogs po dag chad pa drag po rnam pa lnga'i gzhir 'gyur ba'i 'thab mo'i rtsa ba 'di'i phyir 'thab tu ci yod ces bka' stsal nas/_bcom ldan 'das kyis chags pa de nyid spangs pa las 
[\[105a.4\]]brtsams nas/_de dang 'thun pa'i chos bstan te/_des na bram ze brgya phrag du ma dag gis stan de nyid la 'khod bzhin du/_kha cig gis ni dro bar gyur pa bskyed do/_/kha cig gis ni spyi bo dang bden pa dang 'thun pa'i bzod pa dang /_'jig rten pa'i chos kyi mchog dang mthong ba'i 
[\[105a.5\]]snyoms par 'jug pa bskyed do/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan cig phyir 'ong ba'i 'bras bu mngon sum du byas so/_/kha cig gis ni phyir mi 'ong ba'i 'bras bu mngon sum du byas so/_/kha cig gis ni rab tu 
[\[105a.6\]]byung nas dgra bcom pa nyid mngon sum du byas so/_/kha cig gis ni 'khor los sgyur ba'i rgyal por 'gyur ba'i sa bon bskyed do/_/kha cig gis ni stobs kyi 'khor los sgyur ba dang /_kha cig gis ni brgya byin du 'gyur ba dang /_kha cig gis ni tshangs par 'gyur ba dang /_
[\[105a.7\]]kha cig gis ni nyan thos kyi byang chub dang /_kha cig gis ni rang sangs rgyas kyi byang chub dang /_kha cig gis ni bla na med pa yang dag par rdzogs pa'i byang chub kyi sa bon bskyed do/_/'khor de dag gi nang nas phal cher ni sangs rgyas la gzhol/_chos la 'bab/_dge 'dun 
[\[105b\]]
[\[105b.1\]]la bab par byas te bkod nas/_gtsug lag khang du gshegs so/_/de nas dge slong rnams kyis sangs rgyas bcom ldan 'das la zhus pa/_btsun pa bram ze 'di rnams kyis las ci bgyis na/_las de'i rnam par smin pas kha cig gis ni bcom ldan 'das mnyes par 
[\[105b.2\]]bgyis te/_mi mnyes par ma bgyis/_kha cig gis ni rab tu byung nas nyon mongs pa thams cad spangs te/_dgra bcom pa nyid du mngon sum du bgyis lags/_bcom ldan 'das kyis bka' stsal pa/_yang dag par rdzogs pa'i sangs rgyas 'od srung gi gsung rab la/_
[\[105b.3\]]'di rnams las kha cig ni dge bsnyen du gyur to/_/kha cig ni rab tu byung nas der de dag gi tshe gcig tu skyabs su 'gro ba dang /_bslab pa'i gzhi rnams bsrungs te/_dbang po rnams yongs su smin par byas pa des na/_da ltar rnam par grol bar gyur to//_//las 
[\[105b.4\]]brgya tham pa/_bam po sum cu drug pa/_khyab 'jug ces bya ba ni/_bcom ldan 'das yul ma ga d+hAr ljongs rgyu zhing gshegs pa na/_dge slong gi dge 'dun mang po dge slong stong dang thabs cig ste/_thams cad kyang sngon gyi ral pa can sha stag go/_/de dag thams cad 
[\[105b.5\]]kyang dgra bcom pa/_zag pa zad pa/_bya ba byas pa/_byed pa byas pa/_rang gi don rjes su thob pa/_srid par kun tu sbyor ba/_yongs su zad pa/_yang dag pa'i shes pas/_sems rnam par grol ba sha stag dang lhan cig tu yul ma ga d+hAr ljongs rgyu zhing gshegs pa 
[\[105b.6\]]las/_yul ma ga d+hA pa rnams kyi mchod rten rab brtan zhes bya ba na smyig ma'i nags khrod kyi rgyud thog thag gshegs nas/_de'i tshe bcom ldan 'das rab brtan du byon nas/_ma ga d+hA pa rnams kyi mchod rten rab brtan gyi phyogs der bzhugs so/_/de nas yul ma ga d+hA'i 
[\[105b.7\]]rgyal po bzo sbyangs gzugs can snying pos/_bcom ldan 'das dge slong gi dge 'dun mang po dge slong stong dang thabs cig tu yul ma ga d+hAr ljongs rgyu zhing gshegs te/_yul ma ga d+hA pa rnams kyi mchod rten rab brtan zhes bya ba na/_smyig ma'i nags khrod du byon to zhes 
[\[106a\]]
[\[106a.1\]]thos so/_/thos nas kyang rgyal po'i 'byor pa chen po dang /_rgyal po'i mthu chen po dang /_shing rta khri nyis stong dang /_rgod ma stong brgyad brgya dang /_yul ma ga d+hA na gnas pa'i bram ze dang /_khyim bdag stong phrag du ma dag dang thabs cig tu rgyal po'i khab nas 
[\[106a.2\]]byung ste/_bcom ldan 'das la blta ba dang /_bcom ldan 'das la bsnyen bkur bya ba'i phyir bcom ldan 'das kyi thad du song ba las/_grong khyer gyi sgor byung ba na de'i mgo bo las cod pan lhung nas/_de 'di snyam du sems te bdag gis bcom ldan 'das blta ba ma legs pa zhig tu 
[\[106a.3\]]mi 'gyur grang snyam mo/_/de nas lha rnams kyis sbran pa/_'di ni legs par 'gyur te/_khyod kyis bcom ldan 'das la blta ba dang /_bcom ldan 'das la bsnyen bkur bya ba ni legs par 'gyur ba yin no/_/de lta mod kyis khyod gang dag dang dge ba'i rtsa ba bskrun pa de dag kha cig ni 
[\[106a.4\]]khri mon du bcug cing 'dug_/kha cig ni yul dag na 'dug gi_/rgyal po khyod kyis btson rnams gtang ba'i rigs so/_/ljongs dag tu yang dril bsgrags te/_de dag dang lhan cig tu bcom ldan 'das la blta ba dang /_bsnyen bkur bya ba'i phyir deng shig ces byas so/_/de nas 
[\[106a.5\]]de thos ma thag tu rgyal po gzugs can snying pos btson rnams btang nas/_yul na gnas pa'i skye bo mang po thams cad bsdus te/_skye bo phal po che de dag dang lhan cig tu yul ma ga d+hA pa rnams kyi mchod rten rab brtan zhes bya ba na/_smyig ma'i nags khrod kyi rgyud thog thag tu song nas/_
[\[106a.6\]]des rang gi dpung gi tshogs rnams la phyir bltas te/_des dmag tshogs chen po mthong nas rgyags pa skyes te/_byad gzugs dang mthu dbang nga dang mtshungs pa med do snyam mo/_/de nas bcom ldan 'das kyis rgyal po gzugs can snying po'i sems thugs kyis mkhyen nas de bas kyang 
[\[106a.7\]]ches blta na sdug pa dang /_ches byad gzugs bzang po'i rgyal po lnga brgya mngon par sprul nas/_de dag la chos ston cing bzhugs so/_/de nas yul ma ga d+hA'i rgyal po bzo sbyangs gzugs can snying po bcom ldan 'das ga la ba der song nas/_de ji srid bzhon pas 'gro bar 
[\[106b\]]
[\[106b.1\]]bya ba'i sa de srid du bzhon pa la zhon te song nas/_rgyal thabs rnam pa lnga ste/_gtsug tor dang /_gdugs dang /_ral gri dang /_nor bu dang /_rnga yab rnams dang /_lham khra bo rnams bzhag nas/_bcom ldan 'das ga la ba der song ste/_rgyal po gzugs can snying pos 
[\[106b.2\]]bcom ldan 'das kyi spyan snga na/_rgyal po ches gzugs bzang zhing ches mdzes pa lnga brgya chos nyan cing 'khod pa mthong nas de'i byad gzugs kyis rgyags pa gang yin pa de med par gyur to/_/de nas de 'di snyam du sems te/_gal te bdag gis bdag gi ming dang rus nas 
[\[106b.3\]]ma smos na/_bdag bcom ldan 'das kyis mi dgongs so snyam nas/_bcom ldan 'das ga la ba der song ste phyin nas/_bla gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de/_rang gi 
[\[106b.4\]]ming rus lan gsum gyi bar du smos te/_btsun pa bdag ni yul ma ga d+hA'i bdag po bzo sbyangs gzugs can snying po lags so/_/btsun pa bdag ni yul ma ga d+hA'i rgyal po bzo sbyangs gzugs can snying po lags so zhes byas so/_/de nas bcom ldan 'das kyis bka' 
[\[106b.5\]]stsal pa/_rgyal po chen po de ni de yin te/_khyod ni yul ma ga d+hA'i rgyal po bzo sbyangs gzugs can snying po yin no/_/rgyal po chen po rang gi stan gang yin pa la 'dug cig_/de nas yul ma ga d+hA'i rgyal po bzo sbyangs gzugs can snying pos/_bcom ldan 'das kyi 
[\[106b.6\]]zhabs la mgo bos phyag 'tshal nas/_phyogs gcig tu 'dug go/_/yul ma ga d+hA'i bram ze dang /_khyim bdag kha cig ni bcom ldan 'das kyi zhabs la mgo bos phyag 'tshal nas/_phyogs gcig tu 'khod do/_/kha cig ni bcom ldan 'das dang mngon sum du yang dag 
[\[106b.7\]]par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas nas/_phyogs gcig tu 'khod do/_/kha cig ni bcom ldan 'das ga la ba de logs su thal mo sbyar ba btud nas phyogs gcig tu 'khod do/_/kha cig ni thag ring po zhig 
[\[107a\]]
[\[107a.1\]]nas/_bcom ldan 'das mthong nas phyogs gcig tu 'khod do/_/de'i tshe tshe dang ldan pa lteng rgyas 'od srung ral pa can yang 'khor de nyid du 'dus te 'dug go/_/de nas yul ma ga d+hA'i bram ze dang /_khyim bdag rnams 'di snyam du sems te/_ci dge 
[\[107a.2\]]sbyong chen po de 'od srung gi thad na tshangs par spyad pa spyod dam/_'on te lteng rgyas 'od srung ral pa can dge sbyong chen po'i thad na tshangs par spyad pa spyod zhig gu snyam mo/_/de nas bcom ldan 'das kyis yul ma ga d+hA'i bram ze dang /_khyim bdag rnams kyi sems thugs kyis mkhyen nas/_
[\[107a.3\]]tshe dang ldan pa lteng rgyas 'od srung la tshigs su bcad de smras pa/_lteng rgyas gnas pa khyod kyis ci mthong na/_/'dir ni me spangs drang srong brtul zhugs spangs/_/'od srung khyod kyis sbyin sreg ci'i phyir spangs/_/don de nga la kun nas brjod par gyis/_/gsol pa/_'di na kha 
[\[107a.4\]]cig zas dang btung ba rnams/_/khu bcud 'khor dang bud med bsngags par bgyid/_/de rnams phung po'i dri ma mthong bas na/_/bdag ni mchod sbyin me la dga' ma mchis/_/bka' stsal pa/_khyod ni 'dod pa rnams la mi dga' zhing /_/zas skom stan rnams la yang mi dga' 
[\[107a.5\]]na/_/khyod ni ji ltar lha mi'i 'jig rten na/_/yid dga' 'od srung dris pa'i lan thob shig_/gsol pa/_phung po med pa zhi bcom ci yang med/_/'dod dang srid la ma chags gzhan mi 'gyur/_/gzhan gyis dkrir med go 'phang mthong bas na/_/bdag ni mchod sbyin me la 
[\[107a.6\]]dga' ma mchis/_/mchod sbyin rnams dang brtul zhugs me rnams kyis/_/grol bar 'gyur snyam bdag gi yid kyang rmongs/_/'chi 'pho ma mchis gnas mchog ma mthong bas/_/skye 'chi'i rjes 'brang bdag ni long bar gyur/_/mi mchog skyob pas legs gsungs 'dus 
[\[107a.7\]]ma byas/_/go 'phang de ni bdag gis da mthong ngo /_/thub pa rnam 'dren gau tam bden pa'i rtsal/_/khyod ni skye bo mang phyir byung ba lags/_/bka' stsal pa/_rab tu rnam par phye ba'i chos rnams la/_/gnas kyis gshegs su bab pa gang yin pa/_de ni khyod kyis 
[\[107b\]]
[\[107b.1\]]legs par bsams pa yin/_/khyod kyis gtan la phebs pas legs par 'ongs/_/'od srung 'khor rnams skyo ba rab bskyed cig_/de nas tshe dang ldan pa lteng rgyas 'od srung ral pa can gyis ji ltar sems mnyam par bzhag pa de lta bu'i ting nge 'dzin la snyoms par zhugs te/_
[\[107b.2\]]shar phyogs kyi steng gi nam mkha' la mngon par 'phags nas/_spyod lam rnam pa bzhi byed de/_'chag pa dang /_sdod pa dang /_'dug pa dang /_nyal bar byed do/_/me'i khams la snyoms par 'jug par byed de/_tshe dang ldan pa lteng rgyas 'od srung ral pa can me'i khams 
[\[107b.3\]]la snyoms par zhugs pa'i lus las 'od zer rnam pa sna tshogs byung ste/_sngon po dang /_ser po dang /_dmar po dang /_dkar po dang /_btsod ka dang /_shel gyi kha dog lta bu rnams byung ngo /_/cho 'phrul zung du yang ston par byed do/_/lus kyi stod nas ni me 'bar la/_lus 
[\[107b.4\]]kyi smad nas ni chu grang mo'i rgyun 'bab bo/_/lus kyi smad nas ni me 'bar la/_lus kyi stod nas ni chu grang mo'i rgyun 'bab bo/_/shar phyogs su ji lta ba de bzhin du lho phyogs dang /_nub phyogs dang /_byang phyogs su yang de dang 'dra bar byas so/_/de nas tshe dang ldan pa lteng rgyas 'od 
[\[107b.5\]]srung ral pa can gyis phyogs bzhir rdzu 'phrul gyi cho 'phrul rnam pa bzhi bzhi bstan nas/_rdzu 'phrul mngon par 'du byed pa bsdus te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud 
[\[107b.6\]]nas/_bcom ldan 'das la 'di skad ces gsol to/_/bcom ldan 'das ni bdag gi ston pa lags so/_/bdag ni bcom ldan 'das kyi nyan thos lags so/_/bde bar gshegs pa ni bdag gi ston pa lags so/_/bdag ni bde bar gshegs pa'i nyan thos lags so/_/
[\[107b.7\]]bcom ldan 'das kyis bka' stsal pa/_'od srung de ni de yin no/_/de ni de yin te/_'od srung khyod kyi ston pa ni nga yin no/_/khyod ni nga'i nyan thos yin no/_/'od srung khyod rang gi stan ji lta ba bzhin du 'dug cig_/de nas tshe dang ldan pa lteng rgyas 'od srung ral pa can rang gi stan 
[\[108a\]]
[\[108a.1\]]ji lta ba bzhin du 'dug go/_/de nas yul ma ga d+hA'i bram ze dang /_khyim bdag rnams 'di snyam du sems te/_lteng rgyas 'od srung ral pa can de dge sbyong chen po gau ta ma'i thad na tshangs par spyad pa spyod pa yin gyis/_dge sbyong chen po lteng rgyas 'od srung gi thad na tshangs par 
[\[108a.2\]]spyad pa spyod pa ni ma yin no snyam mo/_/de nas bcom ldan 'das kyis yul ma ga d+hA'i rgyal po bzo sbyangs gzugs can snying po la bka' stsal pa/_rgyal po chen po gzugs ni skye yang skye la 'grib kyang 'grib ste/_de'i skye ba yang rig par bya dgos la/_'grib pa yang rig par 
[\[108a.3\]]bya dgos so/_/rgyal po chen po tshor ba dang /_'du shes dang /_'du byed rnams dang /_rnam par shes pa yang skye yang skye la/_'grib kyang 'grib ste/_de'i skye ba yang rig par bya dgos la/_'grib pa yang rig par bya dgos so/_/rgyal po chen po gzugs skye ba dang /_
[\[108a.4\]]'grib pa'i chos can yin par rig nas/_gzugs de yongs su shes so/_/rgyal po chen po tshor ba dang /_'du shes dang /_'du byed rnams dang /_rnam par shes pa yang skye ba dang /_'grib pa'i chos can yin par rig nas/_rnam par shes pa de yongs su shes so/_/rgyal 
[\[108a.5\]]po chen po gzugs yongs su shes na/_gzugs de la bdag gi bdag yin no snyam du 'dzin par mi byed/_len par mi byed/_gnas par mi byed/_mngon par zhen par mi byed do/_/rgyal po chen po tshor ba dang /_'du shes dang /_'du byed rnams dang /_rnam par shes pa 
[\[108a.6\]]yongs su shes na/_rnam par shes pa de la bdag gi bdag yin no snyam du 'dzin par mi byed/_len par mi byed/_gnas par mi byed/_mngon par zhen par mi byed do/_/rgyal po chen po gzugs la mi 'dzin/_mi len mi gnas/_mngon par zhen par mi byed na/_dpag 
[\[108a.7\]]tu med pa/_grangs med pa/_mya ngan las 'das pa zhes nga zer ro/_/rgyal po chen po tshor ba dang /_'du shes dang 'du byed rnams dang /_rnam par shes pa la mi 'dzin/_mi len mi gnas/_mngon par zhen par mi byed na/_dpag tu med pa/_grangs med pa/_mya ngan las 
[\[108b\]]
[\[108b.1\]]'das pa zhes nga zer ro/_/de nas yul ma ga d+hA'i bram ze dang /_khyim bdag rnams 'di snyam du sems te/_ji ste gzugs bdag ma yin zhing /_tshor ba dang /_'du shes dang /_'du byed rnams dang /_rnam par shes pa bdag ma yin na/_bdag gam sems can nam/_srog 
[\[108b.2\]]gam/_skye ba'am/_gso ba'am/_gang zag gam/_shed bu'am/_shed can nam/_byed pa'am/_byed pa po'am/_smra ba po'am/_tshor ba po'am/_skyed pa po'am/_kun tu skyed pa por su zhig 'gyur/_ma skyes shing /_ma byung la 'byung bar mi 'gyur na yang phung po 'di dag 
[\[108b.3\]]ni 'dor la/_phung po gzhan ni len par mi 'gyur ro snyam mo/_/de nas bcom ldan 'das kyis yul ma ga d+hA'i bram ze dang /_khyim bdag rnams kyi sems thugs kyis mkhyen nas dge slong rnams la bka' stsal pa/_dge slong dag bdag bdag ces bya ba ni/_so so'i skye bo thos 
[\[108b.4\]]pa dang mi ldan pa rnams kyis so sor bzung bar zad kyi/_'di na bdag kyang med/_bdag gi yang med do/_/dge slong dag skye ba na/_sdug bsngal 'di nyid skye la/_'gag pa na sdug bsngal 'di nyid 'gag go/_/skye ba na 'du byed rnams nyid skye la/_'gag pa na 'du byed rnams 
[\[108b.5\]]nyid 'gag go/_/rgyu de dag dang rkyen de dag la brten nas/_sems can rnams kyi 'du byed kyi rgyud 'jug par 'gyur ro/_/dge slong dag de bzhin gshegs pas ni sems can rnams kyi 'du byed kyi rgyud kyi nying mtshams sbyor ba thugs su chud nas/_'chi 'pho dang /_skye ba 'dogs par 
[\[108b.6\]]mdzad do/_/lha'i spyan rnam par dag pa mi'i las 'das pas sems can rnams 'chi 'pho zhing 'dug pa dang /_skye zhing 'dug pa dang /_kha dog bzang po dang /_ngan pa dang /_bde 'gror 'gro ba rnams dang /_ngan 'gror 'gro ba rnams dang /_sems can las ji lta ba bzhin du 
[\[108b.7\]]'gro ba rnams yang dag pa ji lta ba bzhin du rab tu mkhyen to/_/kye sems can 'di dag ni lus kyis nyes par spyod pa dang ldan pa dang /_ngag gis nyes par spyod pa dang ldan pa dang /_yid kyis nyes par spyod pa dang ldan pa dang /_'phags pa rnams la skur pa 'debs pa 
[\[109a\]]
[\[109a.1\]]dang /_log par lta ba dang /_log par lta ba'i las dang /_chos yang dag par blangs pa'i phyir rgyu de dang /_rkyen des lus dang bral te/_shi ba'i 'og tu ngan song ngan 'gro log par ltung ba'i sems can dmyal ba rnams su skye bar 'gyur ro/_/kye 
[\[109a.2\]]sems can 'di dag ni lus kyis legs par spyod pa dang ldan pa dang /_ngag gis legs par spyod pa dang ldan pa dang /_yid kyis legs par spyod pa dang ldan pa dang /_'phags pa rnams la skur pa mi 'debs pa dang /_yang dag par lta ba dang /_yang dag pa'i las 
[\[109a.3\]]dang /_chos yang dag par blangs pa'i phyir rgyu de dang rkyen des lus dang bral te/_shi ba'i 'og tu bde 'gro mtho ris kyi 'jig rten gyi lha rnams kyi nang du skye bar 'gyur ro/_/dge slong dag ngas de ltar shes shing de ltar mthong bas na/_nga ni 'di skad du/_nga ni bdag de yin no zhe'am/_nga ni 
[\[109a.4\]]sems can nam/_srog gam/_skye ba'am/_gso ba'am/_gang zag gam/_shed bu'am/_shed can nam/_byed pa'am/_byed pa po'am/_smra ba po'am/_tshor ba po'am/_skyed pa po'am/_kun du skyed pa po yin no zhes mi zer ro/_/ma skyes shing ma byung la 'byung bar mi 'gyur na yang /_phung 
[\[109a.5\]]po 'di dag ni 'dor la/_phung po gzhan ni len par mi 'gyur ro snyam du mi 'dzin to/_/chos kyi brda tsam ni ma gtogs so/_/de la chos kyi brda ni 'di lta ste/_'di yod na 'di 'byung la/_'di skyes pas 'di skye bar 'gyur te/_'di lta ste/_ma rig pa'i rkyen gyis 'du byed rnams 'byung /_
[\[109a.6\]]'du byed rnams kyi rkyen gyis rnam par shes pa 'byung /_rnam par shes pa'i rkyen gyis ming dang gzugs 'byung /_ming dang gzugs kyi rkyen gyis skye mched drug 'byung /_skye mched drug gi rkyen gyis reg pa 'byung /_reg pa'i rkyen gyis tshor ba 'byung /_tshor ba'i rkyen gyis sred pa 
[\[109a.7\]]'byung /_sred pa'i rkyen gyis len pa 'byung /_len pa'i rkyen gyis srid pa 'byung /_srid pa'i rkyen gyis skye ba 'byung /_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_
[\[109b\]]
[\[109b.1\]]de ltar na sdug bsngal gyi phung po chen po 'ba' zhig pa 'di 'byung bar 'gyur ro/_/'di lta ste/_'di med na 'di mi 'byung la/_'di 'gags pas 'di 'gag par 'gyur te/_'di lta ste/_ma rig pa 'gags pas 'du byed rnams 'gag_/'du byed rnams 'gags pas rnam 
[\[109b.2\]]par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/
[\[109b.3\]]sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas/_rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag 
[\[109b.4\]]par 'gyur te/_de ltar na sdug bsngal gyi phung po chen po 'ba' zhig pa 'di 'gag par 'gyur ro/_/dge slong dag de ltar na rgyu byung na/_sdug bsngal 'byung bar 'gyur la/_rgyu 'gags na sdug bsngal 'gag par 'gyur te/_lam chad pas 'jug par mi 'gyur la/_
[\[109b.5\]]nying mtshams sbyor ba med pas 'gag par 'gyur te/_sdug bsngal gyi mtha' ni de kho na yin no/_/de nas bcom ldan 'das kyis yul ma ga d+hA'i rgyal po bzo sbyangs gzugs can snying po la lan gnyis su bka' stsal pa/_rgyal po chen po ji snyam du sems/_gzugs rtag pa yin 
[\[109b.6\]]nam/_mi rtag pa yin/_gsol pa btsun pa de ni mi rtag pa lags so/_/bka' stsal pa/_mi rtag pa gang yin pa de sdug bsngal ba yin nam/_sdug bsngal ba ma yin/_gsol pa/_btsun pa de ni sdug bsngal ba lags so/_/bka' stsal pa/_mi rtag cing sdug bsngal la/_
[\[109b.7\]]rnam par 'gyur ba'i chos can gang yin pa de la ci thos pa dang ldan pa'i 'phags pa nyan thos bdag tu 'dzin cing /_'di ni bdag gi yin no/_/'di ni bdag yin no/_/'di ni bdag gi bdag yin no snyam du 'dzin tam/_gsol pa/_btsun pa de ni ma lags so/_/bka' stsal 
[\[110a\]]
[\[110a.1\]]pa/_rgyal po chen po ji snyam du sems/_tshor ba dang /_'du shes dang /_'du byed rnams dang /_rnam par shes pa rtag pa yin nam/_mi rtag pa yin/_gsol pa/_btsun pa de ni mi rtag pa lags so/_/bka' stsal pa/_mi rtag pa gang yin pa de sdug bsngal 
[\[110a.2\]]ba yin nam/_sdug bsngal ba ma yin/_gsol pa/_btsun pa de ni sdug bsngal ba lags so/_/bka' stsal pa/_mi rtag cing sdug bsngal la/_rnam par 'gyur ba'i chos can gang yin pa de la/_ci thos pa dang ldan pa'i 'phags pa nyan thos bdag tu 'dzin cing /_'di ni 
[\[110a.3\]]bdag gi yin no/_/'di ni bdag yin no/_/'di ni bdag gi bdag yin no snyam du 'dzin tam/_gsol pa/_btsun pa de ni ma lags so/_/bka' stsal pa/_rgyal po chen po de bas na gzugs gang yang rung ste/_'das pa dang /_ma 'ongs pa dang /_da ltar byung ba nang gi'am/_
[\[110a.4\]]phyi rol gyi'am/_rags pa'am/_cha phra ba'am/_ngan pa'am/_bzang po'am/_nye ba'am/_ring ba gang yang rung ba de dag thams cad ni bdag gi yang ma yin/_de ni bdag kyang ma yin/_de ni bdag gi bdag kyang ma yin te/_de kho na ltar yang dag pa ji lta ba bzhin du yang dag 
[\[110a.5\]]pa'i shes rab kyis blta bar bya'o/_/rgyal po chen po ji snyam du sems/_tshor ba dang /_'du shes dang /_'du byed rnams dang /_rnam par shes pa gang yang rung ste/_'das pa dang /_ma 'ongs pa dang /_da ltar byung ba nang gi'am/_phyi rol gyi'am/_rags pa'am/_cha phra ba'am/_
[\[110a.6\]]ngan pa'am/_bzang po'am/_nye ba'am/_ring ba gang yang rung ba de dag thams cad ni bdag gi yang ma yin/_de ni bdag kyang ma yin/_de ni bdag gi bdag kyang ma yin te/_de kho na ltar yang dag pa ji lta ba bzhin du/_yang dag pa'i shes rab kyis blta bar bya'o/_/de ltar 
[\[110a.7\]]mthong ba'i thos pa dang ldan pa'i 'phags pa nyan thos ni gzugs las skyo bar 'gyur ro/_/tshor ba dang /_'du shes dang /_'du byed rnams dang /_rnam par shes pa las skyo bar 'gyur ro/_/skyo na ma chags par 'gyur ro/_/ma chags na rnam par grol bar 'gyur ro/_/rnam par 
[\[110b\]]
[\[110b.1\]]grol na bdag ni rnam par grol lo snyam du ye shes gzigs pa 'jug ste/_bdag gi skye ba ni zad do/_/tshangs par spyod pa ni spyad zin to/_/bya ba ni byas so/_/srid pa 'di las gzhan med do snyam du ye shes gzigs pa 'jug go/_/chos kyi rnam grangs 'di bshad pa na/_yul 
[\[110b.2\]]ma ga d+hA'i rgyal po bzo sbyangs gzugs can snying po la sogs pa lha brgyad khri dang /_yul ma ga d+hA'i bram ze dang /_khyim bdag stong phrag du ma chos rnams la chos kyi mig rdul med cing dri ma dang bral ba skyes so/_/de nas yul ma ga d+hA'i rgyal po bzo sbyangs gzugs can snying pos chos 
[\[110b.3\]]mthong /_chos rnyed/_chos rtogs/_chos kyi gting slebs/_som nyi las brgal/_the tsom las brgal te/_gzhan gyi dring mi 'jog cing gzhan gyis kri ba med la ston pa'i bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas/_
[\[110b.4\]]bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag ni 'phags lags so/_/'phags lags so/_/btsun pa bdag ni sangs rgyas dang /_chos dang /_dge slong gi dge 'dun la skyabs su mchi'o/_/
[\[110b.5\]]bdag deng slan chad ji srid 'tsho'i bar du khong nas dad pa'i dge bsnyen lags par gzung du gsol/_bcom ldan 'das rgyal po'i khab tu gshegs su gsol/_bdag gis bcom ldan 'das dang /_dge slong gi dge 'dun rnams la bsnyen bkur bgyi'o/_/ji srid 'tsho'i bar 
[\[110b.6\]]du bcom ldan 'das dge slong gi dge 'dun dang bcas pa'i na bza' dang /_zhal zas dang /_gzims cha dang /_stan dang /_snyun gsos dang /_sman zong rnams sbyar bar 'tshal lo zhes gsol to/_/de nas dge slong rnams kyis sangs rgyas bcom ldan 'das la gsol pa/_btsun 
[\[110b.7\]]pa bcom ldan 'das kyis rgyal po gzugs can snying po la sogs pa lha brgyad khri dang yul ma ga d+hA'i bram ze dang /_khyim bdag stong phrag du ma skyabs su 'gro ba dang /_bslab pa'i gzhi rnams dang /_g.yung drung gi mthar thug pa grub pa dang /_bde ba'i mya ngan las 'das pa la bkod pa 
[\[111a\]]
[\[111a.1\]]dang /_gzhi de las bcom ldan 'das kyi grags pas 'jig rten kun tu rgyas par gyur pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang rgyal po gzugs can snying po la sogs pa lha brgyad khri dang /_
[\[111a.2\]]yul ma ga d+hA'i bram ze dang /_khyim bdag stong phrag du ma mang po 'di rnams bsam gtan bzhi dang /_mngon par shes pa lnga dang /_dge ba bcu'i las kyi lam la ngas ji ltar bkod pa dang /_gzhi des na nga'i grags pas 'jig rten du rgyas par gyur pa de nyon cig_/dge slong dag 
[\[111a.3\]]sngon byung ba 'das pa'i dus na/_grong khyer rdul ldan zhes bya ba na/_rgyal po phyogs kyi bdag po zhes bya ba rgyal po byed de/_de'i ring la 'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang ba dang /_rtsod pa dang /_'thab pa zhi ba dang /_
[\[111a.4\]]'khrug pa dang /_nang 'khrug dang /_chom rkun dang /_nad dang /_mu ge med pa dang /_'bras sA lu dang /_bu ram shing dang /_ba lang dang /_ma he dang ldan par 'dug ste/_gnod pa med cing tsher ma dkrugs la/_bu gcig pa sdug pa la bya ba bzhin du chos bzhin du rgyal srid 
[\[111a.5\]]byed do/_/de nas rgyal po de btsun mo dang /_lhan cig rtse zhing dga' la dga' mgur spyod pa las btsun mo la bu chags nas/_de zla ba dgu'am bcu lon pa dang /_bu gzugs bzang zhing blta na sdug la mdzes pa zhig btsas te/_de'i btsas ston rgyas par byas nas/_ming rdul 
[\[111a.6\]]zhes bya bar brtags so/_/de nas khye'u rdul pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'khru ba'i ma ma gnyis dang /_rtse ba'i ma ma gnyis te/_ma ma brgyad la gtad nas/_de ma ma brgyad kyis/_'o ma dang /_zho dang /_mar dang /_zhun mar dang /_
[\[111a.7\]]mar gyi nying gu dang /_gzhan yang yo byad kyi khyad par bzang ngo cog gis bskyed bsrings te/_mtsho'i nang gi pad ma bzhin du skye drag par gyur to/_/de nas de gang gi tshe cher skyes pa de'i tshe/_khye'u de yi ge slob tu bcug ste/_rgyal rigs spyi bo nas dbang bskur ba'i rgyal po rnams kyi 
[\[111b\]]
[\[111b.1\]]bzo'i gnas dang /_las kyi gnas tha dad pa 'di lta ste/_glang po che bzhon pa dang /_rta bzhon pa dang /_mtshon cha bcang ba dang /_'phong dang /_mdun du bsnur ba dang /_phyir bsnur ba dang /_g.yul las thar bar bya ba dang /_lcags kyus gzung ba dang /_zhags pas gzung 
[\[111b.2\]]ba dang /_mda' bo che 'phang ba dang /_rdo rje rtse gcig pa 'phang ba dang /_mtshon rtse gcig pa gdab pa dang /_'khor lo 'phang ba dang /_gcad pa dang /_gsheg pa dang /_lag pas gzung ba dang /_rkang pa'i stabs dang /_mgo bo bskyab pa dang /_rgyang mar 'phang ba dang /_sgra grags 
[\[111b.3\]]par 'phang ba dang /_gnad du phog pa dang /_gdon mi za bar phog par bya ba dang /_tshabs cher gtang ba rnams kyang bslabs nas gnas lnga la byang bar gyur to/_/rgyal po phyogs kyi bdag po'i mdun na 'don ni bram ze khyim bdag khyab 'jug ces bya ba yin te/_de yang mkhas shing 
[\[111b.4\]]gsal la yid gzhungs pa/_rtsis mgo'i thabs shes pa'i shes rab dang /_dpyod pa dang ldan pa zhig ste/_de rgyal po phyogs kyi bdag po'i rgyal po'i phrin las su bya ba thams cad byed la/_rgyal po phyogs kyi bdag pos kyang /_mdun na 'don bram ze khyab 'jug de la 
[\[111b.5\]]rgyal srid gtad nas/_khang [{]bzangs kyi [,]bzang gi [}]steng na 'dug cing bud med 'ba' zhig dang /_sil snyan gyis rtse zhing dga' la dga' mgur spyod do/_/phyi zhig na bram ze khyab 'jug gi chung ma la bu chags nas/_de zla ba dgu'am bcu lon pa dang /_bu gzugs bzang zhing blta na 
[\[111b.6\]]sdug la mdzes pa zhig btsas te/_de'i btsas ston rgyas par byas te/_khye'u'i ming me skyong zhes btags so/_/de nas khye'u me skyong 'o ma dang /_zho dang /_mar dang /_zhun mar dang /_mar gyi nying gus bskyed bsrings te/_de gang gi tshe cher skyes pa de'i tshe/_yi ge dang /_
[\[111b.7\]]bram ze'i spyod lam dang /_spyod pa dang /_oM zhes bya ba dang /_b+ho zhes bya ba dang /_gtsang sbra dang /_cho ga dang /_thal ba blang ba dang /_ril ba thogs pa dang /_nges brjod kyi rig byed dang /_mchod sbyin gyi rig byed dang /_snyan tshig gi rig byed dang /_srid srung gi rig byed dang /_
[\[112a\]]
[\[112a.1\]]mchod sbyin bya ba dang /_mchod sbyin byed du gzhug pa dang /_sbyin pa dang /_blang ba dang /_kha ton bya ba dang /_kha don slob tu gzhug pa'i thabs bslabs nas/_las rnam pa drug la mkhas pa'i bram zer gyur te/_de mthar gyis rig pa'i gnas [{]bcwa [,]bco [}]
[\[112a.2\]]brgyad la byang bar gyur to/_/de nas de'i phas khye'u me skyong la smras pa/_bu khyod ni yab 'das pa'i 'og tu yab kyi thabs kyi rgyal sar 'jug par 'gyur la/_khyod ni 'di'i mdun na 'don du 'gyur gyi/_'di la khyod kyis skor cig_/snga nas bskor dang /_khyod la 'bras 
[\[112a.3\]]bu yod par 'gyur ro/_/me skyong gis smras pa/_jo bos ji skad bka' stsal pa bzhin du 'tshal lo zhes smras nas/_gzhon nu rdul gyi phyi bzhin du grib ma bzhin du 'brang ngo /_/de nas phyi zhig na bram ze khyab 'jug shi nas/_de shi ba'i phyir rgyal po phyogs kyi bdag po shin tu mya ngan byed 
[\[112a.4\]]cing /_sdug bsngal la smre sngags 'don par byed do/_/de nas gzhon nu rdul gyis gsol pa/_lha khyod ci'i slad du bram ze khyab 'jug gum pa'i slad du/_shin tu thugs ngan mdzad cing 'o brgyal la/_smre sngags 'don cing bzhugs/_rgyal pos smras pa/_bram ze khyab 
[\[112a.5\]]'jug ni nga'i rgyal po'i phrin las su bya ba thams cad byed byed de/_de'i mthus pa'i snying khral chung ngur 'dug go/_/gzhon nu rdul gyis gsol pa/_lha khyod bram ze khyab 'jug gum pa'i slad du ha cang thugs ngan ma mdzad/_ha cang 'o brgyal bar ma mdzad ha cang smre sngags 'don par 
[\[112a.6\]]ma mdzad cig dang /_lha mkhan po de nyid kyi bu bram ze'i khye'u me skyong zhes bgyi ba/_pha bas kyang ches khyad par du 'phags pa zhig mchis pa de/_lhas mdun na 'don du bsko bar gsol/_'on tang des lha'i rgyal po'i phrin las su bgyi ba thams cad bgyid par 'gyur ro/_/de nas de 
[\[112a.7\]]thos ma thag tu rgyal po phyogs kyi bdag pos/_bram ze'i khye'u me skyong dgug pa btang nas mdun na 'don du bcug go/_/de nas des kyang rgyal po de'i bya ba thams cad nyams su blangs so/_/de nas phyi zhig na rgyal po phyogs kyi bdag pos/_gzhon nu rdul rgyal sar bcug nas/_
[\[112b\]]
[\[112b.1\]]phyogs kyi bdag po shi'o/_/de nas de'i ming gzhon nu rdul zhes bya ba de med par gyur nas/_rgyal po rdul zhes bya bar gyur to/_/de nas rgyal po rdul gyis kyang bram ze'i khye'u me skyong dgug pa btang nas/_de la smras pa/_mkhan po khyod kyis ci ltar nga'i yab kyi rgyal po'i phrin 
[\[112b.2\]]las su bya ba thams cad byas pa de bzhin du nga'i yang gyis shig_/bram ze'i khye'us gsol pa/_lha de bzhin du 'tshal lo zhes gsol nas/_bram ze'i khye'u me skyong gis rgyal po rdul gyi rgyal srid kyi bya ba thams cad nyams su blangs so/_/de nas de'i ming me skyong zhes bya ba gang 
[\[112b.3\]]yin pa de med par gyur nas/_me skyong khyab 'jug ces bya bar gyur to/_/de'i tshe rgyal po rdul gyi sngon gzhon nu'i tshe/_mdza' zhing bshes la gcugs pa/_rgyal rigs gzhon nu drug cig yod pa de dag_/rgyal po de'i thad du 'ongs nas smras pa/_lhas bdag cag gi yul 
[\[112b.4\]]dbog tu gsol/_de nas de thos ma thag tu rgyal pos me skyong khyab 'jug la bka' stsal te/_mkhan po khyod kyis sa chen po 'di cha bdun du bgos la/_cha drug ni gzhon nu 'di rnams la byin cig_/cha gcig ni nga'i bya'o/_/des gsol pa/_lha de bzhin du 'tshal lo zhes 
[\[112b.5\]]byas nas/_me skyong khyab 'jug gis sa chen po 'di cha bdun du bgos te/_cha drug ni gzhon nu drug po rnams la byin no/_/cha gcig ni rgyal po rdul gyi skal bar lus shing 'dug go/_/de nas rgyal po rdul gyis rgyal rigs drug po de dag rang rang gi rgyal srid la bkod do/_/de nas 
[\[112b.6\]]me skyong khyab 'jug ni 'dzam bu'i gling du tshangs par bkur te/_bram ze khyab 'jug ni tshangs pa'i lam yin no snyam du 'dzin cing /_tshangs pa'i lam yin par blta'o/_/de nas phyi zhig na/_bram ze khyab 'jug 'di snyam du sems te/_bdag ni rgyal khams thams cad kyi mi rnams 
[\[112b.7\]]kyis tshangs par bkur te/_bram ze khyab 'jug ni tshangs pa'i lam yin no snyam du 'dzin cing /_tshangs pa'i lam yin par lta la/_gna'i bram ze rgas shing 'khogs la gtugs pa/_sde tshan gyi slob dpon chen po dag las bdag gis thos na/_bram ze gang gis dbyar zla ba bzhi'i 
[\[113a\]]
[\[113a.1\]]bar du byams pa dang ldan pa'i sems kyis gnas pa de la/_mi mjed kyi bdag po tshangs pa bltar 'ong ngo zhes zer gyis ma la bdag gis thams cad spangs te/_khang [{]bzangs kyi [,]bzang gi [}]steng du song la/_byams pa dang /_snying rje dang /_dga' ba dang /_btang snyoms dang 
[\[113a.2\]]ldan pa'i sems kyis gnas par bya gor ma chag snyam nas/_rgyal po la gsol pa/_lha mkhyen par mdzad du gsol/_bdag ni dbyar zla ba bzhi tshangs pa'i gnas kyis gnas par 'tshal te/_de bas na lhas lha nyid kyi rgyal po'i phrin las su bgyi ba gang lags pa thams cad 
[\[113a.3\]]bgyid pa'i mdun na 'don gzhan zhig bsgo bar gsol zhes smras so/_/de nas rgyal po rdul gyis smras pa/_khyod ci ltar dga' ba de bzhin du bya'o/_/de nas de thos ma thag tu bram ze khyab 'jug chen pos las su bya ba thams cad spangs nas/_khang [{]bzangs kyi [,]bzang gi [}]steng du song ste/_khang 
[\[113a.4\]{]bzangs kyi [,]bzang gi [}]steng na 'dug cing /_byams pa dang /_snying rje dang /_dga' ba dang /_btang snyoms dang ldan pa'i sems kyis gnas so/_/de nas phyi zhig na de la mi mjed kyi bdag po tshangs pa bltar 'ongs nas/_mi mjed kyi bdag po tshangs pa'i kha dog gi mthus/_khang [{]bzangs [,]bzang [}]
[\[113a.5\]]de dag thams cad snang ba chen pos khyab par gyur to/_/de nas de mthong nas tshigs su bcad de smras pa/_bdag gis kha dog 'di 'dra ba/_/sngon cad ma thos ma mthong ste/_/kha dog bzang zhing gzugs bzang ba/_/grogs po khyod ni su zhig lags/_/mi mjed kyi bdag po 
[\[113a.6\]]tshangs pas smras pa/_gzhon nu brgya byin la sogs dang /_/de bzhin lus can gzhan dag kyang /_/bdag ni tshangs pa'i lus su shes/_/khyab 'jug de ltar shes par gyis/_/bram ze che zhing ma thob khyab 'jug gis smras pa/_tshangs pa khyod la 'dud par bgyi/_/tshangs pa khyod 
[\[113a.7\]]la mchod par 'tshal/_/bdag gi tshig ni gsan nas kyang /_/lan ni myur du bka' stsol cig_/mi mjed kyi bdag po tshangs pas smras pas/_khyab 'jug khyod kyis smras pa yi/_/tshig ni bdag gis gzung bar bya/_/'dri ba yid la ci 'dod pa/_/bram zes nga la dri bar 
[\[113b\]]
[\[113b.1\]]gyis/_/tshe 'di yi ni don yang rung /_/phyi ma'i tshe yi don yang rung /_/khyod kyis dris pa de dang de/_/ngas ni nges par dpyad par bya/_/bram ze khyab 'jug chen pos smras pa/_bdag gi the tsom gzhan brtags the tsom rnams/_/bram ze kun 'gyed gzhon nu dri bar gyis/_/
[\[113b.2\]]gang la gnas shing ci la bslab bgyis na/_/rdul med mi yis tshangs pa'i 'jig rten thob/_/mi mjed kyi bdag po tshangs pas smras pa/_tshangs pa mi yis nga rgyal spangs byas la/_/rtse gcig btud de snying rjes mos byas shing /_/dri nga med cing 'khrig pa rab spangs la/_/
[\[113b.3\]]de la gnas shing de la bslab byas nas/_/rdul med mi yis tshangs pa'i 'jig rten thob/_/bram ze khyab 'jug chen pos smras pa/_tshangs pa gang dag mi yi dri nga lags/_/chu 'gram chus yog bzhin du gang gis g.yogs/_/ngan song rgyu ste 'jig rten thams cad bsgribs/_/
[\[113b.4\]]tshangs pa thob pa'i lam yang yong mi shes/_/mi mjed kyi bdag po tshangs pas smras pa/_khro dang [{]brdzun [,]rdzun [}]dang ngan sems 'tshe ba dang /_/ngan du byed dang blo phyed phra ma dang /_/chags dang sdang dang de bzhin gti mug dang /_/'chab pa dang ni ser sna gtum tshig rnams/_/bram 
[\[113b.5\]]ze 'di dag mi yi dri nga ba/_/chu 'gram chus yog bzhin du de yis g.yogs/_/ngan song rgyu ste 'jig rten thams cad bsgribs/_/tshangs pa thob pa'i lam yang yong mi shes/_/chos 'di rtag tu spyod pa yin/_/de rnams las ni 'das gyur na/_/tshangs pa dag tu skye 'gyur gyis/_/khyod 
[\[113b.6\]]kyi brtan por bsgrims par gyis/_/de skad ces smras nas/_mi mjed kyi bdag po tshangs pa de nyid du mi snang bar gyur to/_/mi mjed kyi bdag po tshangs pa mi snang bar gyur nas/_/ring po ma lon par bram ze khyab 'jug chen pos bsams pa/_mi mjed kyi bdag po tshangs pas ji skad 
[\[113b.7\]]bshad pa'i don bdag gis shes te/_'di ltar bdag khyim par 'dug ste/_khyim na gnas bzhin du ni gcig tu brtul te/_ji srid 'tsho'i bar du tshangs par spyod pa ma 'dres pa/_yongs su rdzogs pa/_yongs su dag pa/_yongs su byang ba spyad par dka' na/_ma la bdag 
[\[114a\]]
[\[114a.1\]]gis skra dang kha spu bregs te gos tshon can rnams bgos la/_yang dag pa'i dad pas khyim nas khyim med par rab tu 'byung bar bya gor ma chag snyam mo/_/de nas phyi zhig na rgyal po rdul/_bram ze khyab 'jug chen po ga la ba der song ste phyin nas/_bram ze khyab 'jug 
[\[114a.2\]]chen po'i rkang pa la mgo bos phyag 'tshal te/_phyogs gcig tu 'dug go/_/de nas bram ze khyab 'jug chen pos rgyal po rdul la 'di skad ces smras so/_/yul bdag rgyal chen rdul gyis ni/_/de ring bdag gi tshig gson cig_/khyod nyid kyis ni rgyal srid srungs/_/khyab 'jug 
[\[114a.3\]]bdag ni spro ba med/_/rgyal po rdul gyis smras pa/_khyod kyi 'dod pa ma skongs pa/_/de ni bdag gis nges par bskang /_/khyod kyi gnod pa bdag gis bsal/_/khyab 'jug bdag ni ma dor cig_/khyab 'jug chen pos smras pa/_bdag ni 'dod pa ma skongs med/_/bdag la 
[\[114a.4\]]gnod pa byed pa'ang med/_/mi ma yin pa'i tshig thos nas/_/khyim na gnas par spro ba med/_/rgyal po rdul gyis smras pa/_bram ze su yi tshig thos pas/_/nga dang 'dod pa spong byed pa/_/mi ma yin pa ci 'dra ba/_/dris pa de ni bdag la smros/_/khyab 'jug chen pos smras pa/_snying rje 
[\[114a.5\]]la ni gnas nas kyang /_/dben pa'i bsam gtan byed pa na/_/de tshe tshangs pa byung nas ni/_/phyogs rnams thams cad snang bar byas/_/bdag gis de yi tshig thos nas/_/khyim na gnas pa spro ba med/_/rgyal po rdul gyis smras pa/_mkhan po khyod nam bdag gi bu thu bo rgyal sar ma 
[\[114a.6\]]bcug gi bar du sdod cig dang /_mkhan po rab tu byung ba'i rjes su bdag kyang rab tu 'byung bar bya'o zhes smras nas tshigs su bcad de smras pa/_bram ze gang du 'gro ba der/_/bdag kyang der ni 'gro bar bya/_/bdag gis khyod kyi slob ma byed/_/bdag gi ston pa khyab 'jug khyod/_/khyab 'jug chen 
[\[114a.7\]]pos smras pa/_so so'i skye bo gar chags pa/_/'dod pa de ni spangs par gyis/_/'dod pa rnams la ma lta bar/_/bden pa'i chos la gnas par gyis/_/rgyal po rdul gyis smras pa/_tshangs pa dag par skye ba'i phyir/_/nam mkha' dri med lta bu dang /_/nor bu bai dUr+ya dag ltar/_/
[\[114b\]]
[\[114b.1\]]tshangs par spyod pa spyad par bya/_/khyab 'jug chen pos smras pa/_rgyal po chen po de'i dus la bab par mkhyen na/_de ltar mdzod cig ces byas nas/_bram ze khyab 'jug chen pos rgyal rigs kyi rgyal po drug la smras pa/_kye bdag ni skra dang kha spu bregs te/_chos gos tshon 
[\[114b.2\]]can bgos la/_yang dag pa'i dad pa kho nas khyim nas khyim med par rab tu 'byung bar 'dod na/_khyod ji ltar byed/_de dag gis smras pa/_mkhan po khyod lo bdun gyi bar du sdod cig dang /_lo bdun lon nas bdag cag gi bu dang nu bo dag rgyal sar bcug la/_mkhan po rab 
[\[114b.3\]]tu byung ba'i rjes su bdag cag kyang rab tu 'byung ngo /_/khyab 'jug chen pos smras pa/_kye lo bdun ni ha cang yun ring ches so/_/'dod pa rnams ni chags par 'gyur ba'o/_/longs spyod rnams ni rgyags par 'gyur ba'o/_/'tsho ba dang 'chi ba ni drod gzung dka'o/_/lo 
[\[114b.4\]]bdun lon nas khyod rab tu 'byung ngam mi 'byung yang gtol med kyis/_bdag je rab tu 'byung ngo /_/de dag gis smras pa/_mkhan po khyod re zhig sdod cig dang /_lo drug gam/_lnga'am/_bzhi'am/_gsum mam/_gnyis sam/_gcig gam/_de bzhin du zla 
[\[114b.5\]]ba bdun nam/_drug gam/_lnga'am/_bzhi'am/_gsum mam/_gnyis sam/_gcig gam/_zhag bdun nam/_drug gam/_lnga'am/_bzhi'am/_gsum mam/_gnyis sam/_gcig lon na/_bdag cag gis bu dang nu bo rnams rgyal sar bcug 
[\[114b.6\]]nas/_mkhan po rab tu byung ba'i rjes su bdag cag kyang rab tu byung ngo /_/khyab 'jug gis smras pa/_kye zhag bdun yang ha cang yang yun ma [{]rings sam[,]ring ngam[}]/_'dod pa rnams ni chags par 'gyur ba'am/_longs spyod pa rnams ni rgyags par 'gyur ba'am/_'tsho ba dang /_
[\[114b.7\]]'chi ba'i drod gzung dka'o/_/zhag bdun lon nas kyang khyod rab tu 'byung ngam/_mi 'byung gtol med kyis bdag je rab tu 'byung ngo /_/de dag gis smras pa/_zhag bdun yang btang ste/_deng nyid du bdag cag gi bu dang nu bo dag rgyal sar bcug nas/_mkhan po 
[\[115a\]]
[\[115a.1\]]rab tu 'byung ba'i rjes su bdag cag kyang rab tu 'byung ngo /_/khyab 'jug gis smras pa/_khyed kyis de'i dus la bab par shes na/_de ltar gyis shig_/de nas bram ze khyab 'jug chen pos/_rgyal rigs kyi rgyal po drug gi 'khor bltas nas/_bram ze che zhing 
[\[115a.2\]]mtho ba bdun bltas so/_/bram ze che zhing mtho ba bdun bltas nas/_bshes pa'i bud med bzhi bcu bltas so/_/bshes pa'i bud med bzhi bcu bltas nas/_bram ze'i khye'u lnga brgya bltas so/_/bram ze'i khye'u lnga brgya bltas nas/_shing rta kha lo ba rnams dang /_glang po 
[\[115a.3\]]che'i kha lo ba rnams dang /_rta pa rnams dang /_shing rta pa rnams dang /_mtshon cha can rnams dang /_'phong ba rnams dang /_zham ring ba rnams dang /_tshal za ba rnams dang /_drag shul can rnams dang /_dpa' bo rnams dang /_rab gnon rnams dang /_tshan po che chen po 
[\[115a.4\]]rnams dang /_rgyal po'i sras du ma dag bltas te/_kye bdag ni skra dang kha spu bregs nas/_gos tshon can rnams bgos la yang dag pa'i dad pa kho nas khyim nas khyim med par rab tu 'byung na khyed ci ltar byed sems/_de dag gis smras pa/_bdag cag kyang mkhan po rab 
[\[115a.5\]]tu 'byung ba'i rjes su rab tu 'byung ngo /_/khyab 'jug gis smras pa/_khyed kyis de'i dus la bab par shes na/_de bzhin du gyis shig ces byas nas/_bram ze khyab 'jug chen pos khyim gyi 'khor thams cad btang ste/_sbyin pa dag byin zhing bsod nams dag byas te/_du ma zhig 
[\[115a.6\]]dbul bor te btang nas/_skra dang kha spu bregs te/_gos tshon can rnams bgos nas/_yang dag pa'i dad pa kho nas khyim nas khyim med par rab tu byung ngo /_/rab tu byung nas kyang nags khrod cig tu gnas bcas nas/_yal ga dang lo ma'i spyil po phub ste/_de de na 'dug 
[\[115a.7\]]nas bsam gtan bzhi dang /_mngon par shes pa lnga bskyed de/_rdzu 'phrul che zhing mthu che bar gyur to/_/khyab 'jug rab tu byung nas rgyal po rdul g.yog 'khor 'bum phrag du ma dang /_skra dang kha spu bregs te/_gos tshon can rnams bgos nas/_yang dag pa'i dad pa kho 
[\[115b\]]
[\[115b.1\]]nas khyim nas khyim med par rab tu byung ngo /_/de bzhin du rgyal rigs kyi rgyal po drug gi 'khor dang /_bram ze che zhing mtho ba bdun dang /_bshes pa'i bud med bzhi bcu dang /_bram ze'i khye'u lnga brgya dang /_shing rta'i kha lo pa rnams dang /_glang po che'i kha lo pa rnams dang /_
[\[115b.2\]]rta pa rnams dang /_shing rta pa rnams dang /_mtshon cha can rnams dang /_zham ring ba rnams dang /_tshal za ba rnams dang /_drag shul can rnams dang /_dpa' bo rnams dang /_rab gnon pa rnams dang /_tshan po che chen po rnams dang /_rgyal po'i sras du ma dag skra dang kha 
[\[115b.3\]]spu bregs te/_gos tshon can rnams bgos nas/_yang dag pa'i dad pa kho nas khyim nas khyim med par khyab 'jug rab tu byung ba'i rjes su rab tu byung ste/_bram ze khyab 'jug gis thams cad la yid la byed pa'i lung phog nas/_de dag gis kyang brtson pa dang /_bsgrub pa dang /_
[\[115b.4\]]'bad pas bsam gtan bzhi dang /_mngon par shes pa lnga bskyed do/_/de nas bram ze che zhing mtho ba khyab 'jug gi ming bram ze che zhing mtho ba khyab 'jug ces bya bar gyur pa de med par gyur nas/_ston pa khyab 'jug ces bya bar gyur to/_/dge slong dag ji snyam du sems/_de'i 
[\[115b.5\]]tshe ston pa khyab 'jug ces bya bar gyur pa gang yin pa de ni nga nyid yin no/_/de'i tshe rgyal po rdul ces bya bar gyur pa gang yin pa de ni/_rgyal po gzugs can snying po 'di kho na yin no/_/de'i tshe rgyal po rdul gyis mgo drangs pa'i skye bo 'bum phrag du mar gyur pa gang yin pa de dag 
[\[115b.6\]]ni/_rgyal po gzugs can snying pos mgo drangs pa'i lha brgyad khri dang /_yul ma ga d+hA'i bram ze dang /_khyim bdag stong phrag [:]du ma [#]mang po 'di dag kho na yin te/_de'i tshe yang ngas rgyal po rdul la sogs pa yul gyi mi du ma dang /_bram ze dang /_khyim bdag stong phrag 
[\[115b.7\]]du ma rab tu byung nas/_bsam gtan bzhi dang /_mngon par shes pa lnga la bkod de/_gzhi [#]des na nga'i [#]grags pas 'jig rten rgyas par gyur to[#]/_/da ltar yang ngas [#]rgyal po gzugs can snying po dang [#]/_lha brgyad khri dang /_ma ga d+hA'i bram ze dang /_khyim bdag 
[\[116a\]]
[\[116a.1\]]stong phrag du ma dam pa'i chos kyi [#]bcud kyis tshim par byas nas/_g.yung drung gi mthar thug pa grub pa dang /_bde ba'i mya ngan las 'das pa la bkod do//_//[:]las brgya tham pa[#]/_bam po sum cu [#]bdun pa [:]ste tha ma[#]/_'thab [#]mo zhes bya ba ni/_
[\[116a.2\]]gleng gzhi mnyan du yod pa na bzhugs te/_de'i tshe mnyan du yod [#]pa na skye bo phal po che [#]'thab pa dang /[ :]mtshang 'dru [#]ba dang /_'gyed pa dang /_rtsod [#]pa la zhugs shing 'khod do/_/sangs rgyas bcom ldan 'das bgrod pa gcig pu'i lam ston pa/_rnam pa gnyis kyi shes bya dang /_
[\[116a.3\]]ye shes la mnga' brnyes [#]pa/_ma 'dres pa'i dran pa nye bar gzhag pa gsum la mkhas pa/_mi 'jigs pa bzhis mi 'jigs pa/_'gro ba [#]lngar 'gro ba las rnam par grol ba/_skye mched drug la mkhas pa/_byang chub kyi yan lag bdun la spyod yul ba/_rnam par thar pa 
[\[116a.4\]]brgyad la bsam gtan pa/_mthar gyis gnas pa'i snyoms par 'jug pa dgu la snyoms par 'jug pa/_stobs bcu'i stobs dang ldan pa/_yang dag pa'i seng ge'i sgra chen po sgrogs [#]pa rnams ni chos nyid kyis [#]nyin dus gsum mtshan dus gsum ste/_nyin mtshan dus 
[\[116a.5\]]drug tu sangs rgyas kyi spyan gyis 'jig rten la gzigs te/_su ni rgud/_su ni dar/_su ni phongs [#]shing 'dug_/su ni nyam [#]nga bar gyur[#]/_su ni gnod pa dang ldan/_su ni phongs [#]pa dang nyam [#]nga ba dang gnod pa dang ldan/_su ni ngan song du gzhol/_su ni ngan song du 'bab/_su 
[\[116a.6\]]ni ngan song du bab/_su ni ngas [#]ngan song nas phyung ste[#]/_mtho ris dang thar pa dang 'bras bu la gzhag par bya/_su ni nyes par spyod pa'i 'dam du bying ba las lag nas drang bar bya/_su ni 'phags pa'i nor bdun med pa las/_'phags pa'i nor bdun gyi dbang phyug la dbang byed 
[\[116a.7\]]du gzhug par bya/_su ni dge ba'i rtsa ba rnams ma bskyed [#]pa las bskyed par bya/_su ni dge ba'i rtsa ba rnams [#]bskyed zin pa las yongs su smin par bya/_su ni dge ba'i rtsa ba rnams yongs su smin zin pa las ye shes [:]kyi mtshon [#]gyis brtol bar bya/_su la ni sangs rgyas byung [#]bas brgyan pa'i 
[\[116b\]]
[\[116b.1\]]'jig rten 'bras bu yod par bya snyam du ye shes gzigs [#]pa 'jug go/_/rgya mtsho chu srin rnams kyi [#]gnas/_/dus rlabs yol bar 'gyur yang srid/_/gdul bar bya ba'i sras rnams la/_/sangs rgyas dus las yol ba med/_/de nas bcom ldan 'das kyis dgongs pa/_
[\[116b.2\]]skye bo phal po [#]che gdul ba'i dus la bab ste/_de dag ngas [#]'thab pa dang /[ :]mtshang 'dru [#]ba dang /_'gyed pa dang /_rtsog [#]pa las bzlog ste/_g.yung drung gi mthar thug pa grub pa dang /_bde ba'i mya ngan las 'das pa la dgod par bya [#]snyam du dgongs nas/_snga dro sham thabs 
[\[116b.3\]]dang chos gos gsol te/_lhung bzed bsnams nas/_mnyan du yod par bsod snyoms la gshegs te/_skye bo phal po che ga la ba der [#]gshegs nas/_skye bo phal po che de dag gis thag ring po zhig nas sangs rgyas bcom ldan 'das mthong ngo /_/mthong nas kyang ngo mtshar [#]
[\[116b.4\]]bar gyur te/_bcom ldan 'das kyi [#]phyir gdan bshams [#]nas gsol pa/_bcom ldan 'das gshegs pa legs so legs so/_/bcom ldan 'das tshur gshegs bzhugs su gsol/_de nas gdan bshams pa la bzhugs nas/_bcom ldan 'das kyis skye bo phal 
[\[116b.5\]]po che la bka' stsal pa/_grogs po dag ci byed cing 'khod gzhan dang 'thab dgos na gzhan dang 'thab cing 'dug gam[#]/_de rnams kyis gsol pa/_bcom ldan 'das bdag cag su dang 'thab 'tshal lags/_bcom ldan 'das kyis bka' [#]stsal pa/_grogs po dag 
[\[116b.6\]]'o na 'khod cig [#]dang /_ngas khyod [#]la rgyas par bshad [#]par bya'o/_/de nas skye bo phal po che de dag gis bcom ldan 'das kyi zhabs la mgo bos phyag 'tshal te/_chos mnyan pa'i phyir spyan sngar 'khod do/_/de nas bcom ldan [#]'das kyis skye bo phal po che [#]de dag la bka' stsal pa/_
[\[116b.7\]]khyod [#]ni nyon mongs pa rnams dang 'thab dgos kyis[#]/_nyon mongs pa [:]spong ba'i [#]phyir 'bad par gyis shig ces [#]bcom ldan 'das kyis de dag la de lta bu dang 'thun pa'i chos bstan te/_des na de dag gi khro ba'i kun nas dkris [#]pa med par gyur nas/_stan de dag nyid la 'khod 
[\[117a\]]
[\[117a.1\]]bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/_rgyun du zhugs pa'i 'bras bu mngon sum du byas te/_de dag gis bden pa mthong nas bla gos phrag pa gcig tu gzar [#]te/_bcom ldan 'das ga la ba de [#]logs su thal 
[\[117a.2\]]mo sbyar ba btud de/_bcom ldan 'das la 'di skad ces gsol to/_/btsun pa [#]bdag cag [#]legs par gsungs pa'i chos 'dul ba la rab tu 'byung [#]ba dang /_bsnyen par rdzogs shing dge slong gi dngos po 'thob tu rung na/_bdag cag kyang bcom ldan 'das kyi thad du tshangs par [#]
[\[117a.3\]]spyod pa spyad par 'tshal lo/_/de nas bcom ldan 'das kyis de dag la [#]dge slong tshur shog ces bya ba'i tshig gis rab tu phyung ste bsnyen [#]par rdzogs par mdzad nas/_de dag la lung yang phog ste/_de dag gis kyang brtson pa dang /_bsgrub [#]pa dang 'bad pas nyon mongs pa thams cad 
[\[117a.4\]]spangs nas/_dgra [#]bcom pa nyid mngon sum du byas te/_de dag [#]dgra bcom pa khams gsum pa'i 'dod chags dang bral bar gyur nas/_gser dang bong bar mnyam pa/_nam mkha' dang lag mthil du 'dra ba'i sems dang ldan pa/_tsan dan sbangs pa lta bur bsil bar 
[\[117a.5\]]gyur pa/_rig pas [:]sgo nga'i sbubs [#]bcom pa/_rig pa dang mngon par shes pa dang /_so so yang dag par rig pa [#]thob pa/_srid pa'i rnyed pa dang /_chags pa dang /_bkur sti [#]la mi lta ba dbang po dang /_nye dbang dang bcas pa'i lha rnams kyis mchod cing rjed [#]pa dang /_gus 
[\[117a.6\]]par smra ba'i gnas su gyur to/_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das kyis skye bo phal po che 'thab pa las zhi bar mdzad [#]nas/_g.yung drung gi mthar thug pa grub pa dang /_bde ba'i mya ngan las 'das pa la 
[\[117a.7\]]bkod pa la gzigs/_bcom ldan 'das kyis bka' stsal pa/_da ltar [#]'ba' zhig ma yin te/_'das pa'i dus na yang ngas [#]skye bo phal po che 'di dag bsam gtan bzhi dang /_mngon par shes pa lnga la ji ltar bkod pa de nyon cig_/dge slong dag sngon byung ba 'das pa'i 
[\[117b\]]
[\[117b.1\]]dus na ri khrod kyi grong [:]zhig na bram ze [#]zhig gis mchod sbyin byas te/_mchod sbyin byed pa der bram ze rnams stan gyi phyir 'thab [#]pa las de'i tshe dka' [#]thub kyi gnas shig na/_drang srong 'khor lnga brgya yod pa zhig gnas so/_/de nas mchod sbyin byed pa [#]der drang srong des bram ze de dag 
[\[117b.2\]]'thab pa zhi bar bya ba'i phyir/_de lta bu dang 'thun pa'i chos bstan [:]te/_des na [#]'thab mo de yang zhi bar gyur la/_bram ze rnams kyang skyo ba skyes nas/_de nyid kyi thad du [#]rab tu byung ngo /_/de dag der rab tu byung nas bsam gtan bzhi [#]dang mngon par shes pa lnga bskyed do/_/dge 
[\[117b.3\]]slong dag ji snyam du sems/_de'i tshe drang srong du gyur pa/_byang chub sems dpa'i spyod pa la gnas pa gang yin pa de ni nga nyid yin no/_/de'i tshe bram zer [#]gyur pa gang yin pa de dag ni/_skye bo phal po che 'di dag kho na yin no[#]/_/de'i tshe yang ngas skye bo phal po che 'thab pa zhi bar byas nas 
[\[117b.4\]]bsam gtan bzhi dang /_mngon par shes pa [#]lnga la bkod [#]do/_/da ltar yang ngas skye bo phal po che 'thab pa zhi bar byas nas/_g.yung drung gi mthar thug pa grub pa dang /_bde ba'i mya ngan las 'das pa la bkod do/_/gzhan yang yang dag par rdzogs pa'i sangs rgyas 'od srung 
[\[117b.5\]]gi bstan pa la 'di dag thams cad rab tu byung [#]nas/_der 'di rnams kyis tshe gcig [#]tu tshangs par spyod pa spyad nas/_dbang po rnams yongs su smin par byas pa des na/_da [#]ltar rnam par grol bar gyur to//_//klu zhes bya ba ni/_gleng gzhi mnyan du yod pa na 
[\[117b.6\]]bzhugs te/_de'i tshe [#]rgyal po gsal rgyal gyi blon po [:]chen po [#]zhig gyod cig la btags te/_ci [:]bdog pa phrogs [#]nas/_khri mon du bcug pa las/_de [#]der zas dang skom gyis [#]mnar te shi'o/_/de nas des smon lam log par btab nas/_shi 'phos te dus las 'das 
[\[117b.7\]]pa'i 'og tu/_gnod sbyin ma rungs pa zhig tu skyes nas/_des yul ko sa la de thams cad du mi nad btang ste[#]/_skye bo phal po che de [#]dag kha dag [#]par gyur nas/_ltas mkhan dag gis smras pa/_blon po chen po des 'chi kar [#]smon lam log par btab nas/_gnod sbyin 
[\[118a\]]
[\[118a.1\]]ma rungs par skyes te/_des mi nad 'di dag btang [#]ngo zhes byas so/_/de nas de thos ma thag tu skye bo mang po de [#]dag ci bya gtol med par gyur to/_/de nas rgyal po gsal rgyal gyis bsams pa/_'di ni sus kyang 'dul [#]bar mi nus kyis[#]/_da [#]'di'i phyir 
[\[118a.2\]]bcom ldan 'das la gsol ba gdab dgos so snyam ste/_bcom ldan 'das ga la ba der song ste [#]phyin nas/_bcom ldan 'das kyi [#]zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas rgyal po gsal rgyal gyis bcom ldan 'das 
[\[118a.3\]]la [#]'di skad ces gsol to/_/btsun pa bcom ldan 'das kyis ni [#]klu ma rungs pa dga' bo dang /_nye dga' bo la sogs pa [:]gzhan dang [#]gzhan dag kyang btul/_gnod sbyin ma rungs pa 'brog [#]gnas la sogs pa gzhan dang gzhan dag kyang btul na[#]/_btsun pa blon po [:]chen 
[\[118a.4\]]po [#]che ge mo zhig gis smon lam log par btab ste[#]/_gnod sbyin ma rungs par skyes nas/_des bdag gi yul du mi nad btang na/_bcom ldan 'das kyis thugs brtse [#]ba'i slad du/_gnod sbyin ma rungs pa de gdul [#]bar gsol/_de nas bcom ldan 'das kyis rgyal po 
[\[118a.5\]]gsal rgyal la cang mi gsung bas [#]gnang ngo /_/de nas rgyal po gsal rgyal bcom ldan 'das kyis gsungs pa la mngon par bstod de rjes su [:]yi rangs [#]nas/_bcom ldan 'das kyi [#]zhabs la mgo bos phyag 'tshal te/_bcom ldan 'das kyi [#]thad nas song ngo /_/de nas bcom 
[\[118a.6\]]ldan 'das kyi [#]rdzu 'phrul gyis/_gnod sbyin de [#:]rgyal bu [#]rgyal byed kyi tshal gyi [:]'dab tu [#]bzhag nas/_bcom ldan 'das [:]kyis de btul [#]ba'i phyir me chen po sprul te/_de'i [:]kho ra [#]khor yug nas bdag nyid me chen pos 'khor bar mthong ste/_bcom ldan 'das kyi [#]zhabs kyi drung 
[\[118a.7\]]'ba' zhig zhi bar mthong ngo /_/de nas de 'jigs shing skrag nas bcom ldan 'das ga la ba der song ste [#]phyin nas/_bcom ldan 'das kyis gnod sbyin ma rungs pa de [#]la bka' stsal pa/[ :]bzhin bzangs [#]khyod kyis sngon [#]mi dge ba'i las byas pas/_rgyal po gsal rgyal gyis [#]
[\[118b\]]
[\[118b.1\]]bsad [#]pa yin na/_da yang khyod 'dir skyes nas skye bo mang po kha 'dogs [#]par byed na/_'di nas [#]shi 'phos pa'i 'og tu khyod kyi [#]'gro ba ni gang yin/_skye gnas ni gang yin/_'gro ba'i sa ni gang yin/_gnod sbyin gyis gsol pa/_bcom ldan 'das kyis bka' ci stsal/_
[\[118b.2\]]bcom ldan 'das kyis bka' stsal pa/_sdig pa'i las 'di thong [#]shig_/gnod sbyin gyis gsol pa/_bcom ldan 'das kyis [#]bdag la bka' ci stsal pa bzhin du 'tshal lo/_/de skad ces gsol [:]te/_des [#]skyabs su 'gro ba dang /_bslab pa'i gzhi rnams blangs nas 
[\[118b.3\]]bcom ldan 'das la gsol pa/_btsun pa bdag gis sdig pa'i las btang [:]lags te[#]/_btsun pa [:]deng slan cad [#]mnyan du yod pa na [#]gnas pa'i skye bo mang po rnams kyi srung [#]ma dang /[ :]skyabs rnams [#]ni bdag lags so/_/de nas dge slong rnams kyis sangs rgyas bcom ldan 'das la 
[\[118b.4\]]gsol pa/_btsun pa bcom ldan 'das kyis gnod sbyin ma rungs pa de [#]btul nas/_skye bo phal po che de [#]dag 'jigs pa med pa'i gnas su bkod pa la gzigs/_bcom ldan 'das kyis bka' stsal pa/_da ltar 'ba' zhig ma yin te/_'das pa'i dus na yang ngas gnod sbyin 
[\[118b.5\]]ma rungs pa 'di btul [#]nas/_skye bo phal po che ji ltar 'jigs pa med pa'i gnas su bkod pa de nyon cig[# ]/dge slong dag sngon byung ba 'das pa'i dus na grong khyer bA rA Na sI na rgyal po tshangs pas byin rgyal po byed de[#]/_de'i tshe yul ka shir [#]klu gdug pa dug [#]mi bzad pa zhig byung ste[#]/_des 
[\[118b.6\]]grong yang stongs [#]par byed[#]/_ljongs kyang stongs [#]par byed cing /_bA rA Na sI'i [#]phyogs su chas [#]pa las rgyal po tshangs pas byin gyis thos nas/_de thos ma thag tu 'jigs pa chen [#]po skyes te/_des dpung gi tshogs yan lag bzhi go bskon te btang nas/_khyed [#]deng la klu gdug pa 
[\[118b.7\]]de sod cig [#]ces bsgo'o/_/de nas de dag gis de'i [#]rkang pa la phyag 'tshal te/_gsol pa/_lha de ni dpung gi tshogs kyis dgum [#]par mi nus kyis[#]/_sngags sam sman gyis [:]de dgum [#]par nus lags so/_/yang na dge ba'i tshul gyis bkur ba'i dge sbyong [#]dang /_bram 
[\[119a\]]
[\[119a.1\]]ze rnams kyis gdul bar nus lags so zhes gsol to/_/de nas de'i tshe bA rA Na sI de nyid na gdol pa'i khye'u byams pa'i rang bzhin can/_snying rje che ba sems can la byams pa zhig gnas pa des/_skye bo mang po de [#]dag ci bya gtol med par gyur pa 
[\[119a.2\]]mthong nas/_mthong ma thag tu de [#]snying rje skyes nas des skye [#]bo mang po rnams la smras pa/_khyod [#]ci bya gtol med par bya mi dgos kyis[#]/_bdag gis [#]klu gdug pa de gdul bar bya'o zhes byas so/_/de nas de'i pha ma gnyis na re/_de ni dbugs gdug pa yin te khyod kyis 
[\[119a.3\]]de gdul [#]mi nus so/_/[:]khye'u des [#]smras pa/_byams pa'i go cha gyon pa la [#]des cung [#]zad kyang gnod par byed mi nus so zhes byas nas/_khye'u des phyogs gang [#]na klu gdug pa [#]'dug pa'i phyogs der song nas klu gdug [#]pa des thag ring po zhig nas khye'u de mthong ngo /_/mthong nas 
[\[119a.4\]]kyang khros nas khye'u de la dbugs btang ngo /_/de nas khye'u des [#]byams pa la snyoms par zhugs nas byams pa'i lta bas klu gdug [#]pa de la bltas te/[ :]des bltas [#]ma thag tu dug med par gyur to/_/de nas khye'u des klu sbrul de lag pa gnyis kyis blangs nas mi mi gnas pa'i 
[\[119a.5\]:]sa phyogs su [#]bzhag [#]go/_/de nas rgyal po tshangs pas byin dang /_skye bo mang po gzhan dag gis gdol pa'i khye'u che ge mo zhig gis klu gdug pa btul lo [#]zhes thos [#]nas thos ma thag tu rgyal po de rang nyid gdol pa'i khye'u de'i thad du song nas des khye'u de la dam pa sna [:]gcig 'dam du 
[\[119a.6\]]bcug ste/_khye'u khyod la dam pa sna gcig byin [#]no zhes byas so/_/khye'us smras pa/_dge ba bcu'i las kyi lam yang dag par blangs te/_gnas par mdzod cig_/yul na gnas pa'i mi rnams kyang dge ba bcu'i las kyi lam la [:]gzud par [#]mdzod cig ces byas [#]so/_/de 
[\[119a.7\]]nas rgyal po tshangs pas byin gyis khye'u de la [#]longs spyod kyi byings [#]chen po byin nas/_dge ba bcu'i las kyi lam yang dag par blangs te 'dug go/_/yul na gnas pa'i mi rnams kyang dge ba bcu'i las kyi lam la bkod do/_/dge slong dag ji snyam du sems/_de'i tshe [#]gdol 
[\[119b\]]
[\[119b.1\]]pa'i khye'ur gyur pa byang chub sems dpa'i spyod pa la gnas pa gang yin pa de ni nga nyid yin no/_/de'i tshe klu gdug par gyur pa gang yin pa de ni/_gnod sbyin ma rungs pa 'di kho na yin no/_/de'i tshe skye bo phal po [:]cher gyur pa [#]gang yin pa de dag [#]ni/_yul ko [#]sa la na gnas pa'i 
[\[119b.2\]]skye bo mang po 'di dag kho na yin te/_de'i tshe yang ngas klu gdug pa de [#]btul nas/_skye bo phal po che 'jigs pa med pa'i gnas su bkod do/_/da [#]ltar yang ngas gnod sbyin ma rungs pa 'di btul nas/_skye bo phal po che 'jigs pa med pa'i gnas su bkod do/_/gzhan yang 
[\[119b.3\]]yang dag par rdzogs pa'i sangs rgyas 'od srung gi gsung rab la 'di dag thams cad dge bsnyen du gyur te/_der 'di rnams kyis tshe gcig tu tshangs par spyod pa [#]spyad nas/_dbang po rnams yongs su smin par byas pa des na/_da [#]ltar rnam par grol bar gyur to//_//shi [:]bi 
[\[119b.4\]]gnyis zhes [#]bya ba de la/_shi bi [#]dang po ni/_bcom ldan 'das [:]gyad kyi [#]yul du ljongs [#]rgyu zhing gshegs pa las/_chu klung mtha' [#]ldan dang /_grong khyer [:]ku sha'i [#]bar gyi lam nas gud [#]du [:]bzur te[#]/_tshe dang ldan pa kun dga' bo la bka' stsal pa/_kun dga' bo de bzhin gshegs 
[\[119b.5\]]pa'i bla gos bzhi [:]bltab tu bgyis te thing [#]shig dang /_nga'i rgyab mi bde ba [#]de [#]re zhig bsti [#]bar bya'o/_/de nas tshe dang ldan pa kun dga' bos btsun pa de ltar 'tshal lo zhes gsol te/_bcom ldan 'das kyis bka' stsal pa bzhin du mnyan [#]nas/_bla gos bzhi bltab [#]tu byas te[#]/_bting 
[\[119b.6\]]nas bcom ldan 'das la 'di skad ces gsol to/_/btsun pa de bzhin gshegs pa'i bla gos bzhi [:]bltab tu [#]bgyis te bting lags na/_bcom ldan 'das kyis da [#]de'i dus la [#]bab par dgongs su gsol/[ :]de nas [#]bcom ldan 'das kyis [#]chos gos snam [#]sbyar [:]stug por bltab ste [#]
[\[119b.7\]]'phongs su bzhag nas/_snang ba'i 'du shes dang ldan pa dang /_dran pa dang ldan pa dang /_shes bzhin dang ldan pa'i 'du shes thugs la dgongs [:]shing glo [#]g.yas phyogs [:]kyis gzims te[#]/_zhabs gcig gi steng du gcig bzhag [#]go/_/de nas bcom ldan 'das 'di snyam du 
[\[120a\]]
[\[120a.1\]]dgongs te/_'khor 'dir so so'i skye bo'i dge slong ji snyed 'dus shing 'tshogs [#]pa de dag thams cad ci sangs rgyas kyis 'dul [#]ba yin nam/_'on te nyan thos kyis 'dul [#]ba yin zhig gu snyam du dgongs so/_/de nas yang bcom ldan 'das kyis dgongs pa/_
[\[120a.2\]]'di na [#]kha cig ni sangs rgyas kyis 'dul [#]bar 'gyur ro/_/kha cig ni nyan thos kyis [:]'dul bar [#]'gyur [#]snyam du [#]dgongs nas/_tshe dang ldan pa kun dga' bo la bka' stsal pa/_kun dga' bo khyod byang chub kyi phyogs rnams las spobs par gyis shig_/de skad ces bka' 
[\[120a.3\]]stsal nas/_bcom ldan 'das kyis ci nas 'khor thams cad du sgra des gang bar 'gyur ba de [:]lta bur [#]byin gyis brlabs so/_/de nas dge slong mang po dag gis tshig de lta bu [:]gsungs pa'i [#]sgra thos nas/_de dag gis bsams pa/_bcom ldan 'das kyis tshe dang ldan pa kun dga' 
[\[120a.4\]]bo la/_byang chub kyi phyogs kyi gtam gyis shig par bskul bas na da [#]ni tshe dang ldan pa kun dga' bos [:]sbrang bu'i [#]sbrang rtsi btsir [#]ba bzhin du [#]chos snyan [#]no cog [#]ston par 'gyur [:]snyam ste[#]/_bcom ldan 'das ga la ba der dong ste [#]lhags nas/_bcom ldan 'das la bskor te 'khod 
[\[120a.5\]]do/_/de nas tshe dang ldan pa kun [#]dga' bos dge slong rnams la smras pa/_tshe dang ldan pa dag [#]dran pa yang dag byang chub kyi yan lag [:]dben pa [#]la rten [#]pa 'dod chags dang bral ba la rten [#]pa 'gog pa la rten [#]pa/_rnam par [:]spong bas [#]yongs su bsgyur ba ni/_bcom ldan 'das 
[\[120a.6\]]nyid kyis [#]mngon par shes pas/_mngon par rdzogs par sangs rgyas nas bstan to [:@]tshe dang ldan pa dag chos rnam par 'byed pa dang /_brtson 'grus dang /_dga' ba dang /_shin tu sbyangs pa dang /_ting nge 'dzin dang /_btang snyoms yang dag byang chub kyi yan lag dben pa la rten [#]
[\[120a.7\]]pa/_'dod chags dang bral ba la rten [#]pa/_'gog pa [:]la rten [#]pa/_rnam par spong bas [#]yongs su bsgyur ba ni/_bcom ldan 'das nyid kyis [#]mngon par shes pas/_mngon par rdzogs par sangs rgyas nas bstan to [@#]zhes/_tshe dang ldan pa kun dga' bos byang chub kyi yan lag 
[\[120b\]]
[\[120b.1\]]'di dag [#]nyid las brtsams [#]nas dge slong rnams la [#]de lta bu dang 'thun [#]pa'i chos bstan te/_des [#]na nyan thos dang dge ba'i rtsa ba 'brel pa gang yin pa de dag gis stan de dag [#]nyid la 'khod bzhin du/_nyon mongs pa thams cad spangs te[#]/_dgra bcom pa nyid mngon sum du byas 
[\[120b.2\]]so/_/de nas bcom ldan 'das kyis tshe dang ldan pa kun dga' bo'i gtam gyi mjug [#]rdzogs par thugs su chud nas bzhugs [#]te/[ :]skyil mo krung [#]bcas nas sku [#]drang por [:]bsrangs te[#]/_dran pa mngon du bzhag [#]nas bzhugs te/_bcom ldan 'das kyis tshe dang ldan pa [:]kun dga' bo 
[\[120b.3\]]la bka' stsal pa[#]/_kun dga' bo khyod brtson 'grus [:]ston tam[#]/_gsol pa/_bcom ldan 'das brtson 'grus ston lags so[#]/_/bka' stsal pa/_kun dga' bo khyod [#]brtson 'grus [:]ston tam/_gsol pa/_bde bar gshegs pa brtson 'grus ston lags so/_/bka' 
[\[120b.4\]]stsal pa/_kun dga' bo brtson 'grus [#]ni/_bla na med pa yang dag par rdzogs pa'i byang chub tu 'gyur ro [#]zhes bcom ldan 'das kyis byang chub kyi phyogs 'di [#]dag nyid las [#]brtsams nas/_de lta bu dang 'thun pa'i chos bstan [#]te/[ :]des na [#]bcom ldan 'das dang dge ba'i rtsa ba 
[\[120b.5\]]'brel [#]pa gang yin pa de dag gis stan de dag [#]nyid la 'khod bzhin du nyon mongs pa thams cad spangs nas/_dgra bcom pa nyid mngon sum [#]du byas te/_de dag [#]dgra bcom pa [#]khams gsum pa'i [#]'dod chags dang bral bar gyur nas/_gser dang bong bar [#]mnyam pa/_nam 
[\[120b.6\]]mkha' dang lag mthil [#]'dra ba'i sems dang ldan pa/_tsan dan sbangs pa lta bur bsil bar gyur pa/_rig pas sgo nga'i sbubs [#]bcom pa/_rig pa dang [#]mngon par shes pa dang /_so so yang dag par rig pa thob pa/_srid pa'i rnyed pa dang /_chags pa dang /_bkur sti [#]
[\[120b.7\]]la mi lta ba/_dbang po dang /_nye dbang dang bcas pa'i lha rnams kyis mchod cing rjed [#]pa dang /_gus par smra ba'i gnas su gyur [#]to/_/[#]de nas de'i tshe dge slong zhig gis tshigs su bcad de smras pa/_snyan pa'i chos ni gsan pa'i phyir/_/ston pa [:]snyun bzhin [#]nyid 
[\[121a\]]
[\[121a.1\]]kyis bskul/_/khyod la byang chub yan lag rnams/_/yod na dge slong khyod [#]shod cig_/gnas brtan [#]kun dga' mkhas shing grags[#]/_/[:]byang bar [#]gyur pas legs zhes gsol/_/dpa' bo khyod kyi gsung [#]rab la/_/dkar ba'i chos rnams de dag 
[\[121a.2\]]mnga'/_/dran dang rnam 'byed brtson 'grus dang /_/dga' dang rab sbyangs ting [#]'dzin dang /_/btang snyoms 'di dag rdul med pa/_/khyod kyi byang chub yan lag lags/_/byang chub yan lag bcud thos nas/_/byang chub yan lag bcud kyang rtogs/_/bcom ldan snyun [#]tshabs che [:]ba las[#]/_/gnod pa de las 
[\[121a.3\]:]zhi bar [#]gyur/_/dam chos rin chen 'di ston [#]pa'i/_/chos kyi mnga' bdag de nyid kyang /_/dam chos gsan par bzhed gyur na/_/gzhan lta [:]ci ltar de mi nyan[#]/_/stobs bcu mnga' bas nye rgyal ni/_/dge slong rnams kyi shes rab mchog_/bstan pa gang yin de nyid kyang /_/
[\[121a.4\]]chos mnyan [#]'dod pas gzir [#]bar 'gyur[#]/_/mdo sde 'dul ba ma mo 'dzin/_/mkhas shing tshul dang tshul min shes/_/de dag dam chos nyan byed [#]na/_/gzhan lta [#]ji ltar de mi nyan/_/mkhas pa shes 'dod sems bzhag [#]nas/_/chos bzhin nyan par byed pa ni/_/sangs 
[\[121a.5\]]rgyas gsung rab skyon med la/_/de bzhin dga' ba thob par 'gyur/_/yid dga' lus kyang shin tu sbyangs/_/bde ba yang ni myong bar 'gyur/_/bde [:]bar gyur nas [#]sems nyid kyis[#]/_/ting 'dzin la yang reg par 'gyur/_/sems ni mnyam par gzhag [#]pa yis/_/'du 
[\[121a.6\]]byed yul [#]gyi rnam par [#]rig_/srid pa'i 'gro las skyo [#]bar 'gyur/_/chags med sems kyis [#]grol bar 'gyur/_/rtag tu srid 'gro skyo gyur [#]na/_/lha dang mi la chags pa med/_/bud shing med pa'i me bzhin du/_/dgra bcom rnams ni mya ngan 'da'[#]/_/dam chos mnyan [#]pa'i 
[\[121a.7\]]phan yon ni/_/mang po gzhan yang rgyal bas bstan/_/de phyir 'di [#]ni yod snyam du/_/ston pa'i bka' ni mnyan par bya/_/de nas dge slong rnams kyis sangs rgyas bcom ldan 'das la gsol pa/_btsun pa bcom ldan 'das ni legs par [:]smras pa [#]gsung ba dang /_legs 
[\[121b\]]
[\[121b.1\]]par [:]smras par [#]bzhed pa lags te[#]/_legs par [:]smras pa'i [#]don gyi slad du/_bcom ldan 'das kyis tshe dang ldan pa kun dga' bo la bskul [#]ba [#]mdzad nas/_bkur sti [#]dang ldan pas gsan kyang gsan/_bshad kyang bshad pa la [#]gzigs/_bcom ldan 'das kyis bka' 
[\[121b.2\]]stsal pa/_dge slong dag de bzhin gshegs pa ni da [#]ltar 'ba' zhig legs par smras pa [:]gsung ba [#]dang /_legs par smras pa bzhed pa ma yin gyis[#]/_de bzhin gshegs pa ni 'das pa'i dus na yang legs par [:]smras pa [#]gsung ba dang /_legs par smras pa bzhed pa yin 
[\[121b.3\]]te/_legs par smras pa'i don gyi phyir/_ngas mchog tu dka' ba ji ltar spyad [#]pa de nyon cig_/dge slong dag sngon byung ba 'das pa'i dus na/_rgyal po'i pho brang bzhi [#]ldan zhes bya ba na/_rgyal po [#]shi bi [#]zhes bya ba rgyal po byed de/_de'i ring la 'byor pa dang /[ :]rgyas pa dang [#]/_
[\[121b.4\]]bde ba dang /_lo legs pa dang /_skye bo dang /_mi mang pos gang ba dang /_rtsod pa dang /_'thab [:]pa zhi ba dang /_'khrug pa [#]dang /_nang 'khrug dang /_chom [#]rkun dang /_nad dang /_mu ge med pa dang /_'bras sA [#]lu dang /_bu ram shing dang /_ba lang dang /_ma he dang ldan par 
[\[121b.5\]]'dug ste/_gnod pa med cing tsher ma dkrugs [#]la bu gcig [#]pa sdug pa la bya ba bzhin du chos bzhin du rgyal srid byed do/_/rgyal po de yang byams pa'i rang bzhin can/_snying rje dang ldan pa/_sems can la byams pa'i [#]sbyin pa la sred pa zhig ste[#]/_de sbyin pa dag sbyin [#]zhing bsod 
[\[121b.6\]]nams dag byed pa la zhugs [#]te/_zas 'dod pa la ni zas sbyin par byed/_skom 'dod pa la ni [#]skom sbyin par byed/_gos 'dod pa la ni gos sbyin par byed/_rgyan 'dod pa la [#]ni rgyan sbyin [#]par byed/_mal stan 'dod pa la ni mal stan sbyin par byed/_bzhon [#]pa 'dod pa la 
[\[121b.7\]]ni bzhon pa sbyin par byed/_yo byad gzhan 'dod pa [#]la ni yo byad gzhan [#]sbyin par byed [:]do/_/[#]nad gso ba'i nad brang bcas te/_yo byad thams cad sbyar nas/_sman pa rnams dang /_nad g.yog [#]rnams bskos te/_nad pa rnams dang /_mgon med pa rnams kyi rim gro byed do/_/
[\[122a\]]
[\[122a.1\]]bza' [#]ba dang [:]bca' ba [#]mang po dag kyang sta gon [#]byas te/_nam mkha' la gnas pa dang /_chu la [#]gnas pa dang /_thang la gnas pa'i srog chags rnams la sbyin par byed do/_/des yi [#]dam 'di lta bu yang bcas te/[ :]deng phyin cad [#]bdag gis thams cad la 
[\[122a.2\]]thams cad sbyin par bya ste/_'jig rten dag dge ba [#]bcu'i las kyi lam la dgod par bya'o zhes dam bcas nas/_des 'jig rten thams cad dge ba bcu'i las kyi lam la bkod [#]do/_/der dge ba bcu'i las kyi [#]lam yang dag par blangs pa'i phyir sems can phal cher shi 
[\[122a.3\]]ba'i 'og tu lha'i nang du skyes nas/_de dag gis lha'i gnas rnams gang bar gyur to/_/de nas lha'i dbang po brgya byin gyis bsams pa/_'di ci zhig sgrub brgya byin du 'gyur ba sgrub bam[#]/_'on te tshangs par 'gyur ba sgrub [:]zhig gu [#]snyam mo/_/de nas [:]des bltas na[#]/_bla na 
[\[122a.4\]]med pa yang dag par rdzogs pa'i byang chub sgrub cing 'dug go/_/de nas lha'i dbang po brgya byin gyis bsams pa/_ci 'di sems can brtan po yin nam/_'on te sems can mi brtan pa yin pa [#]bdag gis je [#]brtags la/_gal te sems can brtan po yin na ni mchod par [#]bya'o/_/
[\[122a.5\]:]'di lta ste[#]/[ #]sems can brtan po ma yin na [#]yang /_'di'i sems stobs bskyed par bya'o snyam nas/_lha'i dbang po brgya byin gyis/_bdag nyid srin po'i gzugs su mngon par sprul nas/_rgyal po shi [:]bi'i khang bzangs kyi char khebs [#]la 'dug ste/_tshigs su bcad 
[\[122a.6\]]pa'i phyed [#]smras pa/_kye ma 'du byed rnams mi rtag_/skye zhing 'jig pa'i chos can yin/_/zhes smras nas/_lha'i dbang po brgya byin mi ma yin pa'i cha lugs can cang mi zer bar 'dug go/_/de nas rgyal po shi bis lha'i dbang po brgya byin mi ma yin pa'i cha lugs can gyis tshig 
[\[122a.7\]]de lta bu brjod pa thos so/_/thos nas kyang des bsams pa/_gcig [#]tu na ni [#]mya ngan las 'das pa'i rten cing 'brel bar [#]'byung ba'i sgo phye'o/_/gcig tu na ni [#]yang dag par rdzogs pa'i byang chub kyi lam bstan to snyam mo/_/de nas rgyal po shi bis [#]lha'i dbang po brgya byin mi ma 
[\[122b\]]
[\[122b.1\]]yin pa'i cha lugs can/_khang [:]bzangs kyi char khebs la [#]'dug pa [#]mthong ngo /_/mthong nas kyang skyen [#]par langs nas/_bla gos phrag pa gcig tu gzar [#]te/_lha'i dbang po brgya byin mi ma yin pa'i cha lugs can ga la ba de logs su thal mo sbyar ba btud nas/_smras pa/_
[\[122b.2\]]grogs po tshigs su bcad pa de [:]tshang bar [#]smros shig dang /_bdag gis slob ma bgyis te mnyan to[#]/_/brgya byin gyis smras pa/_khyod kyis [#]bdag gi slob [#]ma byas pas ci la phan/_bdag ni bkres shing skom [#]pas gzir te/_ci [:]za gtol [#]med par bla [#]zhing 'dug go/_/byang 
[\[122b.3\]]chub sems dpas smras pa/_grogs po tshigs su bcad pa [:]tshang bar [#]smros shig dang /_bdag gis khyod kha zas kyis tshim par bya'o/_/lha'i dbang po brgya byin mi ma yin pa'i [#]cha lugs can gyis smras pa/_grogs po khyod kyis nga kha zas kyis tshim par byed [#]nus sam[#]/_
[\[122b.4\]]nga'i kha zas dang skom ji lta [#]bu yin pa de ni khyod kyis sbyin par dka'o/_/byang chub sems dpas smras pa/_khyod kyi zas skom ci yin/_des smras pa/_mi 'phral du bsad pa'i sha dron mo [#]ni za/_khrag dron mo [#]ni 'thung ngo /_/de nas byang chub sems dpas bsams [#]pa/_de lta 
[\[122b.5\]]bu'i sha khrag ni gsod par [#]ma byas kyi bar du mi rnyed la/_bdag gis legs par smras pa'i don gyi [#]phyir sems can gzhan su la yang gnod par [#]byed mi phod do snyam nas smras pa/_gal te bdag gi sha khrag khyod za zhing 'thung phod na ni grogs po bdag gis sbyin nus ches kyis[#]/_
[\[122b.6\]]tshigs su bcad pa tshang bar smros shig dang /_legs par [:]smras pa'i [#]don gyi phyir bdag gis khyod la [:]rang gi [#]sha khrag sbyin no/_/de nas lha'i dbang po brgya byin [#]gyis tshigs su bcad pa tshang bar smras pa/_kye ma 'du byed rnams mi rtag_/skye zhing [#]'jig [#]pa'i chos can yin/_/
[\[122b.7\]]skyes nas 'gag par 'gyur ba ste[#]/_/de dag nye bar zhi ba bde/_/de nas byang chub sems dpas tshigs su bcad pa [:]tshang ba de gus par [#]mnos nas/_yun ring po [#]zhig tu/_kha [:]ton du [#]sbyangs nas bsams pa/_'di ni mya ngan las 'das pa'i grong khyer gyi rten cing 'brel bar 
[\[123a\]]
[\[123a.1\]]'byung [#]ba'i sgo yin no/_/'di ni mya ngan las 'das pa'i grong khyer gyi lam yin no/_/lam 'dis [#]yang dag par rdzogs pa'i sangs rgyas thams cad nges par 'byung [#]ngo snyam nas/_mtshon cha rnon po blangs te smras pa/_grogs po legs par smras pa'i 
[\[123a.2\]]don gyi phyir yon bzhes [#]shig ces [#]byas nas/_brang gi phyogs gcig [#]nas sha bcad [#]de/_lha'i dbang po brgya byin mi ma yin pa'i cha lugs can la byin te smras pa/_grogs po 'grangs [#]sam/_des smras pa/_ma 'grangs [#]so/_/de bzhin du brang gi phyogs ya [#]gcig [#]nas 
[\[123a.3\]]sha [#]bcad de byin [#]no/_/de bzhin du dpung pa'i sha rnams dang [#]/_lus thams cad kyi sha bcad cing [#]byin nas smras pa[#]/_grogs po 'grangs [#]sam/_des [#]smras pa/_ma 'grangs [#]so/_/de nas byang chub sems dpas bsams [#]pa/_da [#]ni lus ril gyis yongs su gtang [#]ba'i dus kho 
[\[123a.4\]]na la bab bo snyam nas/_bla na med pa yang dag par rdzogs pa'i byang chub tu smon lam btab ste/_kye ma dge ba'i rtsa ba 'dis na[#]/_bdag 'jig rten long ba 'dren pa med pa ston pa med par/_de bzhin gshegs pa dgra bcom pa yang dag par rdzogs pa'i sangs rgyas rig 
[\[123a.5\]]pa dang zhabs su ldan pa/_bde bar gshegs pa/_'jig rten mkhyen pa/_skyes bu [:]'dul ba'i [#]kha lo [:]sgyur ba[#]/_bla na med pa/_lha dang mi rnams kyi ston pa/_sangs rgyas bcom ldan 'das su gyur cig ces byas nas/_tshigs su bcad de smras pa/_sbyin pa 
[\[123a.6\]]chen por [#]gyur pa 'di yis ni[#]/_/srid pa dag tu rang byung sangs rgyas shog_/sngon gyi rgyal dbang rnams kyis ma bsgral ba'i/_/skye bo phal chen [:]brgal nas bsgral [#]bar bgyi/_/de ltar bla na med pa yang dag par rdzogs pa'i byang chub tu smon lam btab nas/_smras pa/_
[\[123a.7\]]grogs po bdag gis [#]lus 'di ci ltar [#]dga' bar gyis shig_/de nas byang chub sems dpas [#]sems bskyed ma thag tu sa rnam pa [#]drug tu g.yos so/_/nam mkha' la 'khod pa'i lha rnams kyis kyang [#]me tog gi char phab nas legs so zhes bya ba byin te/_grogs po legs so/_/
[\[123b\]]
[\[123b.1\]]legs so khyod kyis [:]mchog tu [#]dka' ba'i las byas so zhes 'dzer to/_/de nas lha'i dbang po brgya byin gyis bsams pa/_byang chub sems dpa' 'dis [#]mchog tu dka' ba byas te/_bdag gis [:]'di'i lus [#]snga mkho [#]bzhin du [:]bsgyur bar [#]ni nus mod kyis[#]/_'on kyang bdag 
[\[123b.2\]]gis [#]'di nyid kyi spro ba [#]tshod zin par bskyed dgos so snyam nas/_byang chub sems dpa' la smras pa/_grogs po khyod [:]bdag gis [#]sha rnams gcod cing rgyus pa dang /_rtsa brang breng rnams gse ba na/_sems mi dga' ba cung zad tsam [#]skyes sam/_byang chub sems dpas smras pa/_
[\[123b.3\]]grogs po bdag gi [#]sha rnams gcod cing /_rgyus pa [:]dang rtsa [#]brang breng rnams [:]gse ba na[#]/_sems mi dga' ba cung [#]zad kyang ma skyes kyis[#]/_bdag gis [#]sdug bsngal myong ba na/_sems can dmyal ba dang /_dud 'gro dang /_yi dgas su skyes pa'i sems can [#]rnams 'ba' zhig 
[\[123b.4\]]la/_snying rje'i [#]dbang du gyur to/_/lha'i dbang [#]po brgya byin mi ma yin pa'i cha lugs can gyis smras pa/_grogs po khyod kyi tshig [#]de la su zhig yid ches/_byang chub sems dpas smras pa/_bdag gis khyod la bden pa bskul ba de lta bus yid ches par bstan to/_/brgya byin 
[\[123b.5\]]gyis smras pa[#]/_de ltar khyod kyis bden pa [#]bskul bar chad na/_je khyod bdag gis [#]lus 'di bden pa bskul bas snga [#]mkho bzhin du gyur [#]cig_/de skad ces [#]smras ma thag tu byang chub sems dpas smras pa/_bden pa dang bden pa'i tshig gang gis 'di ltar bdag gi [#]sha rnams 
[\[123b.6\]]gcod cing /_rgyus pa dang rtsa brang breng rnams [:]gse ba [#]na/_sems cung [#]zad [:]tsam yang [#]mi dga' [#]ma [#]skyes te/_bdag gis [#]sdug bsngal myong ba na/_sems can dmyal ba dang /_dud 'gro dang /_yi dgas su [:]skyes pa'i [#]sems can rnams 'ba' zhig la snying [:]rje ba'i [#]dbang du gyur na/_
[\[123b.7\]]bden pa dang bden pa'i tshig [:]de dag gis bdag gi [#]lus snga mkho [#]bzhin du gyur cig ces byas so/_/de skad ces [#]brjod ma thag tu byang chub sems dpa'i lus snga mkho [#]bzhin du gyur to/_/de nas de mthong [#]ma thag tu lha'i dbang po brgya byin yi [#]rangs te/_cha lugs [:]mi snang bar [#]
[\[124a\]]
[\[124a.1\]]byas nas/_rang bzhin gyi gzugs su bsgyur te/_byang chub sems dpa'i rkang pa la phyag 'tshal nas smras pa/_bdag gis khyod la gnod pa'i bsams pas mi dga' ba [#]byas pa ni [#]ma yin gyis[#]/_khyod nyid kyi spro ba bskyed [#]pa'i phyir bdag gis khyod mi 
[\[124a.2\]]dga' bar byas par zad do/_/khyod kyi [#]brtson 'grus 'di 'dra ba dang /_spro ba 'di 'dra ba [:]las na[#]/_gdon mi za bar khyod yang dag par rdzogs pa'i byang chub mngon par rdzogs par 'tshang rgya bar 'gyur [#]gyis[#]/_de'i tshe bdag dran par mdzod cig[# ]/de nas lha'i dbang po brgya 
[\[124a.3\]]byin gyis/_byang chub sems dpa' la bzod pa gsol nas/_de nyid du mi snang bar gyur to/_/dge slong dag ji snyam du sems/_de'i tshe rgyal po shi bir gyur pa/_byang chub sems dpa'i spyod pa la gnas pa gang yin pa de ni nga nyid yin te/_de'i tshe yang nga [#]legs par [:]smra bas [#]smra 
[\[124a.4\]]ba dang /_legs par smra bar 'dod par gyur na/_da ltar de bzhin gshegs par gyur pa na legs par smra bas [#]smra ba dang /_legs par smra bar [#]'dod par ci ste mi mdzad/_de ci'i phyir zhe na/_dge slong dag nga ni chos dang [#]po byed pa yin pa'i phyir ro//_//shi bi [#]gnyis 
[\[124a.5\]]pa ni/_gtan tshigs dang /_sngon gyi rgyu [#]snga ma dang 'dra ba las/_lha'i dbang po brgya byin gyis byang chub sems dpa' la smras pa/_khyod kyis bdag gi [#]slob ma byas pas ci la phan/_nga khyod la gnod pa zhig zer gyis[#]/_gal te gnod pa de khyod kyis byed phod na ni/_de'i 
[\[124a.6\]]'og tu tshigs su bcad pa de [#]ngas khyod la brjod par bya'o[#]/_/byang chub sems [#]dpas smras pa/_grogs po tshigs su bcad pa de [:]je brjod [#]cig dang /_khyod kyis bdag la gnod pa [#]ci [#]byed [#]du bcug pa de dag thams cad bdag gis bgyi'o/_/grogs po tshigs su bcad [#]pa de [#]tshang bar 
[\[124a.7\]]smros shig dang [#]/_de skad ces [:]brjod ma [#]thag tu lha'i dbang po brgya byin gyis byang chub sems dpa'i mdun du tshigs su bcad pa de tshang bar brjod do/_/de nas byang chub sems dpas bla gos phrag pa gcig tu gzar [#]nas/_lha'i dbang po brgya byin mi ma yin pa'i cha lugs can ga la ba de 
[\[124b\]]
[\[124b.1\]]logs su thal mo sbyar ba btud nas/_tshigs su bcad pa de [:]tshang bar [#]mnos te[#]/_yun ring mo zhig tu kha [:]ton sbyangs nas[#]/_khab sor bzhi pa stong shing leb la btsugs pa de lta bu shing leb gnyis kyi bar du bdag nyid nyal te 'tshir [#]bar byed do/_/de de na 'dug [#]bzhin du bla na med 
[\[124b.2\]]pa yang dag par rdzogs pa'i byang chub tu smon lam btab ste[#]/_kye ma dge ba'i rtsa ba 'dis na[#]/_bdag 'jig rten long ba 'dren pa med pa/_ston pa med par de bzhin gshegs pa dgra [#]bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs 
[\[124b.3\]]pa/_'jig rten mkhyen pa/_skyes bu [:]'dul ba'i [#]kha lo sgyur [#]ba/_bla na med pa/_lha dang mi rnams kyi ston pa sangs rgyas bcom ldan 'das su gyur cig ces byas nas/_tshigs su bcad de smras pa/_sbyin pa chen por gyur pa 'di yis [#]ni/_/srid pa dag tu rang byung sangs rgyas shog_/
[\[124b.4\]]sngon gyi rgyal dbang rnams kyis ma bsgral ba'i/_/skye bo phal chen [:]brgal nas bsgral [#]bar bgyi/_/de nas yang [#]shing leb kyi bar du btsir ma thag tu byang chub sems dpa'i lus thams cad la [#]khrag 'bab par gyur nas/_sa rnam pa drug tu g.yos so/_/nam mkha' la 'khod [#]pa'i lha 
[\[124b.5\]]rnams kyis kyang me tog gi char phab nas legs so zhes bya ba byin no/_/lhag ma rnams ni shi bi'i [#]gtam rgyud snga ma bzhin du bden pas bskul nas/_lus snga mkho [#]bzhin du sor chud par gyur pa'i bar du brjod par bya'o//_//[:]kau shAM bI [#]zhes bya ba ni/_sangs rgyas bcom 
[\[124b.6\]]ldan 'das yul [:]kau shAM bI [#]na/_khyim bdag gdangs can gyi kun dga' ra ba na bzhugs te/_de'i tshe [:]kau shAM bI'i [#]dge slong ma rungs pa mthu rtsal che ba/_mdo sde 'dzin pa/_'dul ba 'dzin pa/[ :]ma mo 'dzin pa[#]/_rtsa 'jing [#]che ba/[ :]g.yog 'khor [#]mang ba zhig gnas te/_de'i 
[\[124b.7\]]dge slong grogs po mang po gzhan dag kyang yod la/_de dag kyang ma rungs ba/_mthu rtsal che ba/_mdo sde [#]'dzin pa/_'dul ba 'dzin pa/_ma mo 'dzin pa/_rtsa 'jing [#]che ba/_g.yog 'khor mang ba sha stag go/_/yul yangs pa can gyi dge slong zhig [#]kyang yul [:]kau shAM bIr [#]
[\[125a\]]
[\[125a.1\]]'ongs te/_de yang ma rungs pa/_mthu [#]rtsal che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing [#]che ba/_g.yog 'khor mang ba zhig yin [#]la/_de'i dge slong grogs po [#]gzhan dag kyang yod la/_de dag kyang ma rungs pa/_mthu rtsal 
[\[125a.2\]]che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing [#]che ba/_g.yog 'khor mang ba sha stag go/_/de nas de [#]de dag dbyar gnas bcas nas/_nang khrims bcas te/_bdag cag gi nang nas gang gis [:]chu ra [#]stong pa ci yang med pa/_chu med pa mthong na de nyid 
[\[125a.3\]]kyis dgang bar bya'o/_/yang na yo byad kyi zhal ta byed pa la sbran par bya'o/_/bdag gis kyang ma bkang yo byad kyi [#]zhal ta byed pa la yang [#]ma sbran na/_de bdag cag gis gzhi de las nyes pa 'chags [#]su gzhug [#]go zhes zer ro/_/de nas der dbyar gnas bcas pa rnams yang 
[\[125a.4\]]dag [:]pa'i gtam [#]gtan la 'bebs [#]pa na/_tshig rtsub [#]pos 'dres nas [#]gcig la gcig [#]glags 'ba' zhig lta zhing 'khod do/_/de'i tshe khyim bdag cig [#]gis sangs rgyas la sogs pa dge slong gi dge 'dun khyim du bshos la spyan drangs nas/_bcom ldan 'das dge slong [#]mang [:]pos 
[\[125a.5\]]zham ring [#]byas te/_khyim bdag de'i khyim du gshegs so/_/bcom ldan 'das gshegs nas/_yangs pa can gyi dge slong de chab khung [#]sar song ste/_bkru bshal byas nas/_chu ra'i nang du chu [:]nyung ngu [#]zhig las ma lus par mthong nas bsams pa/_dge slong thams cad 
[\[125a.6\]]dong zin pas/_da ni su yang chab khung sar 'gro ba [#]med kyis[#]/[ #]chu ra 'di rang gis [#]dgang bar [#]yang mi dgos/_yo byad kyi zhal ta byed pa la sbran yang mi dgos so snyam nas/_des chu nyung [:]bzhin du [#]bor te song ngo /_/de song nas ring zhig lon pa'i 'og tu [:]kau shAM bI'i [#]dge slong de chab 
[\[125a.7\]]khung [#]sar 'gro bar chas pa las/_des bltas na chu ra'i nang na [#]chu nyung ngu zhig las med pa mthong nas/_des kyang sngar [#]yangs pa can gyi dge slong [#]des bkru bshal byas te [#]song ba mthong nas/_des bsams pa/_dge slong 'di ni las rnam [#]gnyis byed par 'gyur te/_yang na ni bdag nyid 
[\[125b\]]
[\[125b.1\]]kyis [:]chu ra [#]'gengs par byed par 'gyur ro[#]/_/yang na ni yo byad kyi [#]zhal ta byed pa la sbron [#]par byed do snyam nas [:]de la [#]sdod cing 'dug go/_/de nas de la lhan cig 'khod pa'i slob ma rnams kyis smras pa/_mkhan po dge slong thams cad ni dong lags na/_khyod 'di na ci la gzhes[#]/_
[\[125b.2\]]des smras pa/_bkru bshal [:]bya bar [#]'dod de[#]/_yangs pa can gyi dge slong des bkru bshal byas te song bas na/_de 'ongs te yang na ni kho bdag gis chu ra 'gengs par [:]byed par [#]'gyur ro/_/yang na ni yo byad kyi zhal ta byed pa la sbron par 'gyur ro/_/de dag gis smras pa/_mkhan 
[\[125b.3\]]po [:]de 'khor [#]dang bcas pa ni dong lags kyis[#]/_'dir ma gzhes shig_/de nas [:]des chu ra [#]de dge slong rnams la bstan te/_khyod [#]ltos shig chu 'di tsam gyis [#]bkru bshal [:]bya bar [#]rung ngam/_de dag gis smras pa/_mkhan po khyod kyis 'di na [#]chu med do zhes de [:]nyi tshe [#]zhig gsungs [#]shig dang /_
[\[125b.4\]]bdag cag gis khyod kyi rtsa [#]'jing [#]dang /_mthu dang grogs bgyi'o zhes byas nas dong ngo /_/yangs pa can gyi dge slong de yang 'gyod pa skyes nas/_des lhan cig gnas pa'i slob ma rnams la smras pa/_kye [#]bdag gis [#]'dir bkru bshal byas pa las/_chu ra'i nang na chu nyung shas cig 
[\[125b.5\]]las ma lus bzhin du bor te 'ongs [#]la/_dge 'dun gyi [#]nang khrims bcas pa ni yang na bdag nyid kyis dgang bar bya ba dang [#]/_yang na yo byad kyi zhal ta byed pa la sbran dgos pa yin na/_de bdag rang gis kyang ma bkang la/_yo byad kyi [#]zhal ta byed pa la yang ma sbran na/_bdag [#]'dir [:]'ongs 
[\[125b.6\]]pa'i [#]'og tu dge slong 'ga' zhig bkru bshal byed [#]par mi 'gyur grang zhes byas so/_/de nas de dag gis smras pa/_mkhan po khyod kyis 'di [#]skad du/_de'i nang na chu yod do zhes [:]nyi tshe zhig [#]gsungs shig dang /_bdag [#]gis khyod kyi rtsa [#]'jing [#]dang /_mthu dang grogs bgyi'o zhes [:]byas nas dong ngo [#]/_/
[\[125b.7\]]de nas de dag khyim der zan zos nas [#]phyir dong ngo /_/de dag gi nang nas [:]kau shAM bI [#]pa rnams kyis bsams pa/_yangs pa can gyi [#]dge slong des dge 'dun gyi nang khrims [#]las 'gal bar byas kyis[#]/_des nyes par [#]byas pa'i phyir/_bdag [:]cag gi nyes [#]pa 'chags su gzhug [#]go snyam [#]ste/_gdan 
[\[126a\]]
[\[126a.1\]:]bshams nas gaN+DI [#]brdungs te/_dge 'dun thams cad 'dus shing 'khod par gyur nas/[ :]kau shAM bI'i [#]dge slong des yangs pa can gyi dge slong [:]de la gleng ba [#]dang /_des smras pa/_'di'i [#]nang na chu yod do/_/des smras pa/_chu de tsam gyis bkru [:]bshal byar [#]chog gam zhes byas 
[\[126a.2\]]nas de dag gis de la yus [#]med par bsnyon pa'i phyir dgar ba'i las byas so/_/de nas yangs pa can gyi dge slong [:]de dag [#]gis las de [:]bshig ste[#]/_gyes nas gso sbyong gi las logs [:]shig tu [#]byas so/_/de nas gzhi de las de dag 'thab pa dang /[ :]mtshang 'dru [#]ba dang /_'gyed pa dang /_rtsod 
[\[126a.3\]]par gyur nas de dag [:]'thab cing mtshang brus la[#]/_bkye zhing rtsod [#]nas 'khod do/_/de nas bcom ldan 'das kyis dgar [:]bar bcad [#]pa'i dge slong dang /_dgar bar [#]bcad pa'i rjes su 'brang ba dang /_dgar bar [#]bcad pa'i [:]rjes su 'brang ba'i [#]rjes su 'brang ba rnams bkug nas bka' stsal pa/_dge slong dag 
[\[126a.4\]]khyed [:]'thab ste [#]mtshang 'dru [#]zhing 'gyed la rtsod par gyur pa bden nam/_gsol pa/_bcom ldan 'das mad lags so/_/bka' [#]stsal pa/_dge slong dag khyed [:]'thab ste[#]/_mtshang 'dru [#]zhing 'gyed [#]la rtsod cing ma 'khod [#]cig_/dge slong dag [:]khyod 'thab ste[#]/_mtshang 'dru [#]zhing 'gyed la rtsod [:]par gyur [#]cing 
[\[126a.5\]]'khod na ni dge ba'i chos rnams 'grib par 'gyur gyis[#]/_'phel bar mi 'gyur bar rig par gyis shig_/dge slong dag khyed mi 'thab ste/_mtshang mi 'dru zhing mi 'gyed la/_mi rtsod par 'khod na ni/_dge ba'i chos rnams 'phel ba 'ba' zhig tu 'gyur gyis [#]'grib par mi 'gyur bar rig [#]par gyis shig_/
[\[126a.6\]]dge slong dag gzhan yang dgar bar [#]bcad [#]pa'i dge slong gis [#]ni 'di ltar bya dgos te[#]/_dgar bar [#]bcad [#]pa'i dge slong ni ma rungs pa/[ :]mthu rtsal che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing che ba/_g.yog 'khor mang ba yin la/_dge slong grogs po mang po 
[\[126a.7\]]gzhan dag kyang ma rungs pa [#]mthu rtsal che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing [#]che ba g.yog 'khor mang ba yin na[#]/_de dag gis [#]bdag la 'dod pa ma yin pas gleng bar byed[#]/_'dod pa ma yin pas dran par byed kyis[#]/_bdag gis kyang de dag gi [#]nyes pa 
[\[126b\]]
[\[126b.1\]]gleng ba de chos bzhin du mnyan [#]par mi bya'o/_/de dag gis kyang bdag mi snang bar dgar bar byed [:]do/_/phyir [#]bcos su med pa dang /_phyir 'byung du med par sdig pa'i lta bas dgar bar byed de/_gzhi des na dge 'dun gyi 'thab mo dang /_mtshang 'dru [#]ba dang /_'gyed pa dang rtsod pa [#]'byung bar 'gyur 
[\[126b.2\]]ro snyam du rig [#]nas/[ :]gleng ba'i [#]dge slong gi [#]nyes pa chos [#]bzhin du phyir bcos na [#]ni legs/_de ltar phyir ma bcos na ni [#]'gal bar 'gyur ro/_/de nas bcom ldan 'das kyis dgar bar [#]bcad pa'i dge slong dang /_dgar bar [#]bcad [#]pa'i rjes su 'brang ba dang /_dgar [:]bar bcad [#]pa'i [:]rjes su 
[\[126b.3\]]'brang ba'i [#]rjes su 'brang ba rnams btang nas/_dgar [#]bar byed pa'i dge slong dang /_dgar bar byed pa'i rjes su 'brang ba dang /_dgar bar [#]byed pa'i rjes su 'brang [:]bar byed pa'i [#]rjes su 'brang ba rnams bkug nas bka' stsal pa/_dge slong dag [#]khyed [#:]'thab ste[#]/_mtshang [#]'dru [#]zhing [#]'gyed 
[\[126b.4\]]la rtsod par [:]gyur pa [#]bden nam/_gsol pa bcom ldan 'das mad lags so/_/bka' [#]stsal pa/_dge slong dag [#:]khyed 'thab ste[#]/_mtshang 'dru [#]zhing 'gyed la rtsod cing [:]ma 'khod [#]cig_/dge slong dag khyed 'thab ste[#]/_mtshang 'dru [#]zhing 'gyed la rtsod cing 'khod na ni/_dge ba'i chos 
[\[126b.5\]]rnams 'grib par 'gyur gyis [#]'phel bar mi 'gyur bar rig par gyis shig_/dge slong dag khyed mi [:]'thab ste[#]/_mtshang mi 'dru [#]zhing mi 'gyed la/_mi rtsod par 'khod na ni/_dge ba'i chos rnams 'phel ba 'ba' zhig tu 'gyur gyis[#]/_'grib par mi 'gyur bar rig par gyis shig_/dge slong 
[\[126b.6\]]dag gzhan yang dgar bar byed pa'i dge slong gis [#]'di ltar bya dgos so[#]/_/dgar bar byed pa'i dge slong ni ma rungs pa/_mthu rtsal che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing [#]che ba/_g.yog 'khor mang ba yin la/_dge slong grogs po mang po [#]gzhan dag kyang ma 
[\[126b.7\]]rungs pa/_mthu rtsal che ba/_mdo sde 'dzin pa/_'dul ba 'dzin pa/_ma mo 'dzin pa/_rtsa 'jing [#]che ba/_g.yog 'khor [#]mang ba yin te/_bdag gis de la 'dod pa ma yin pas [#]gleng bar [#]byas/_'dod pa ma yin pas dran par byas nas[#]/_des nyes pa de chos bzhin du mnyan [#]par mi byed na[#]/_de bdag [#]gis [#]
[\[127a\]]
[\[127a.1\]]mi snang bar dgar bar [#]byas te/_phyir bcos su med pa dang /_phyir 'byung du med par [#]sdig pa'i [:]lta bas [#]dgar bar byas te[#]/[ :]gzhi des na [#]dge 'dun gyi 'thab [#]mo dang /_mtshang 'dru ba dang 'gyed pa dang /_rtsod pa 'byung bar 'gyur ro snyam du rig nas/_'dod pa ma yin pas [#]gleng bar ma byed cig_/
[\[127a.2\]]'dod pa ma yin pas dran par [#]ma byed cig_/gal te 'dod pa ma yin pas gleng bar byed na 'gal bar 'gyur ro/_/de ltar de dag la bcom ldan 'das kyis bka' stsal [#]kyang /_de bzhin du 'thab cing mtshang 'dru [#]la 'gyed cing rtsod de 'khod nas da dung yang [#]gso sbyong byas par mi rtsi [#]na[#]/_skabs kyi gtam [#]de dge slong 
[\[127a.3\]]rnams kyis bcom ldan 'das la gsol to[#]/_/de nas bcom ldan 'das kyis dgar [:]bar bcad [#]pa'i dge slong dang /_dgar bar [#]bcad pa'i rjes su 'brang ba dang /_dgar bar [#]bcad pa'i rjes su 'brang ba'i rjes su 'brang ba rnams bkug nas bka' stsal pa/_dge slong dag khyed 'thab ste/_mtshang 'dru zhing 
[\[127a.4\]]'gyed la rtsod cing ma 'khod cig [#]ces ngas bsgo yang /_de bzhin du khyed [:]'thab ste[#]/_mtshang 'dru zhing 'gyed la/_rtsod cing 'khod de da dung yang [#]gso [#]sbyong [#:]byas par [#]mi rtsi [#]ba bden nam/_gsol pa bcom ldan 'das mad lags so/_/[#]dge slong dag khyed [:]'thab ste[#]/_mtshang 'dru zhing 'gyed la rtsod par ma byed 
[\[127a.5\]]cig dge slong dag khyed [:]'thab ste[#]/_mtshang 'dru zhing 'gyed la rtsod cing 'khod na ni/_gso sbyong byed dam skabs 'byed pa'i las byed dam/_gsol ba dang gnyis kyi las byed dam/_gsol ba dang bzhi'i las byed kyang rung ste/_las de dag 'jig par gyur [#]te/_bzhag [#]dgos pa yin no/_/
[\[127a.6\]]de ci'i phyir zhe na/_dge slong dag [#]khyed ni de dag las tha dad par gnas par byed la de dag kyang khyed las tha dad par [#]gnas par byed pa'i phyir ro/_/dge slong dag [#]tha dad par [#]gnas pa ni [#]'di gnyis yin te/_gang bdag nyid kyis bdag tha dad par gnas par 'dogs pa dang /_gang dge 'dun 
[\[127a.7\]]'thun pas tha dad par [#]gnas par 'dogs pa'o/_/de la dge slong dag [#]bdag gis bdag tha dad du gnas par 'dogs pa ci lta bu zhe na/_'di ltar dge slong gis shes bzhin du chos bzhin gyi phyogs la [#]chos bzhin ma yin pa'i phyogs yin par 'jog pa de lta bu ni/_bdag gis bdag tha dad par 
[\[127b\]]
[\[127b.1\]]gnas par [#]'dogs pa yin no/_/dge 'dun gyi [#]chos bzhin du tha dad par 'dogs pa ci lta bu zhe na/_'di ltar dge 'dun gyis dge slong mi snang bar [#]dgar bar byas te/_phyir bcos su med pa dang /_phyir 'byung du med par sdig pa'i lta bas dgar bar byed pa ste/_de lta bu ni dge 'dun gyi [#]tha dad 
[\[127b.2\]]par gnas par 'dogs pa yin no/_/dge slong dag [#]lhan cig tu gnas pa ni 'di gnyis yin te/_gang [:]bdag gis [#]bdag lhan cig [#]tu gnas par 'dogs [#]pa dang /_gang dge 'dun gyis chos bzhin du [#]lhan cig tu [#]gnas par 'dogs pa'o/_/de la bdag gis [#]bdag la lhan cig tu 
[\[127b.3\]]gnas par 'dogs pa ci lta bu zhe na/_'di ltar dge slong gis shes bzhin du chos bzhin ma yin pa'i phyogs la chos bzhin gyi phyogs yin par 'jog pa ste/_de lta [:]bu ni [#]bdag gis bdag lhan cig tu gnas par 'dogs pa yin no/_/dge 'dun gyis chos bzhin du lhan cig [#]tu [#]
[\[127b.4\]]gnas par 'dogs pa ci lta bu zhe na/_'di ltar dge 'dun gyis dge slong mi snang bar dgar [:]bar bya ste/_phyir [#]bcos su med pa dang /_phyir 'byung du med par sdig pa'i lta bas dgar bar byed pa [#]ste/_de lta bu ni dge 'dun gyis chos bzhin du lhan cig tu gnas par [#]'dogs pa'o/_/de nas bcom ldan 
[\[127b.5\]]'das kyis dgar bar [#]bcad pa'i dge slong [:]dang /_dgar bar bcad [#]pa'i rjes su 'brang ba dang /_dgar bar [#]bcad pa'i rjes su 'brang ba'i rjes su 'brang ba rnams btang nas/_dgar bar byed pa'i dge slong dang /[ :]dgar bar byed pa'i rjes su 'brang ba dang [#]/_dgar bar [#]byed pa'i rjes su 'brang ba'i rjes su 'brang ba 
[\[127b.6\]]rnams bkug nas bka' stsal pa/_dge slong [#]dag khyed [:]'thab ste[#]/_mtshang 'dru [#]zhing 'gyed la rtsod cing ma 'khod cig ces ngas bsgo na [#]yang /_de bzhin du khyed 'thab ste/_mtshang 'dru zhing 'gyed la rtsod cing 'khod de [#]da dung [:]yang gso sbyong byas pa la [#]gso sbyong byas [:]par mi rtsi [#]ba bden nam/_gsol pa/_bcom ldan [#]
[\[127b.7\]]mad lags so zhes byas [#]nas/_de lta bu'i [#]dge 'dun gyi [#]chos bzhin du [:]lhan cig [#]tu [:]gnas par [#]'dogs [#]pa'o zhes bya ba'i bar du [#]snga ma bzhin du sbyar ro/_/de ltar de dag la bcom ldan 'das kyis bka' stsal kyang de bzhin du 'thab cing mtshang 'dru la 'gyed cing rtsod de 'khod do/_/de nas khyim bdag cig [#]
[\[128a\]]
[\[128a.1\]]gis sangs rgyas la sogs pa dge slong gi dge 'dun khyim du bshos la spyan drangs nas/_dge slong de [#]dag der [#]dong [#]ngo /_/de nas [:]de dag [#]bcom ldan 'das kyis yo byad kyi zhal ta byed pa la bshos 'dir drongs shig ces bka' stsal to[#]/_/sangs rgyas bcom ldan 'das [:]rnams ni [#]rnam pa 
[\[128a.2\]]lnga'i phyir/_yo byad kyi zhal ta byed pa la bshos len du 'jug par [:]mdzad de[#]/_nang du yang dag par [#]'jog par bzhed pa dang /_lha rnams la chos ston par bzhed pa dang /_nad pa gzigs par bzhed pa dang /_mal stan gzigs par bzhed pa dang /_nyan thos rnams la bslab pa'i 
[\[128a.3\]]gzhi bca' [#]bar bzhed pa rnams kyi phyir ro/_/skabs 'dir ni [#]bcom ldan 'das [:]kyis 'dul ba la [#]bslab pa'i gzhi bca' bar bzhed pa'i phyir ro[#]/_/yo byad kyi zhal ta byed pa la [#]bshos len du btang [#]ngo /_/de nas dge slong mang po khyim der dong ba rnams [#]stan la 'khod nas [:]'thab ste[#]/_mtshang 
[\[128a.4\]]'dru zhing 'gyed la rtsod par [:]gyur to[#]/_/de dag 'thab ste mtshang 'dru zhing 'gyed la rtsod cing 'khod [:]do/_/'tsham [#]pa ma yin pa'i lus [:]kyi las [#]dang /[ :]'tsham pa [#]ma yin pa'i ngag gi las [:]byed cing 'dug [#]la/_ci tsam na rdeg par [#]byed do/_/de nas bshos len du song bas bshos blangs 
[\[128a.5\]]nas/_bcom ldan 'das ga la ba der song [#]ste phyin nas/_bcom ldan 'das kyi zhabs la mgo bos phyag 'tshal te/_phyogs gcig [#]tu [#]'dug go/_/de nas bcom ldan 'das kyis bshos len pa'i dge slong de la bka' stsal pa/_dge slong ci dge slong gi dge 'dun kha zas 
[\[128a.6\]]bzang [#]pos tshim par gyur tam/_gsol pa btsun pa de ni de [#]lags te[#]/_dge slong gi dge 'dun [#]kha zas bzang [#]pos ni [#]tshim par gyur lags na/_btsun pa 'on kyang dge slong mang po [#]khyim der mchis pa rnams 'thab ste/_mtshang 'dru zhing 'gyed la rtsod par gyur to/_/
[\[128a.7\]]de dag [:]'thab ste[#]/_mtshang 'dru zhing 'gyed la rtsod cing 'khod de/_'tsham [#]pa ma lags pa'i lus kyi las dang /_'tsham [#]pa ma lags pa'i ngag gi las [:]bgyid cing 'khod [#]la ci tsam [#]na rdeg [#]par yang bgyid do zhes gsol to/_/de nas bcom ldan 'das [#]bshos gsol 
[\[128b\]]
[\[128b.1\]]nas/_gtsug lag khang gi phyi rol du zhabs bkrus te/_nang du yang dag 'jog pa'i phyir gtsug lag khang gi nang du gshegs so/_/de nas bcom ldan 'das [:]phye ma red [#]nang du yang dag [#]'jog las bzhengs nas/_dge slong gi dge 'dun gyi gung la gdan 
[\[128b.2\]]bshams pa la bzhugs so/_/gdan la bzhugs nas bcom ldan 'das kyis dge slong rnams la bka' stsal pa/_dge slong dag khyed [#]khyim der dong ba rnams 'thab ste/_mtshang 'dru zhing 'gyed la rtsod par gyur nas khyed [#]'thab ste/_mtshang 'dru [#]zhing 'gyed la 
[\[128b.3\]]rtsod cing 'khod [#]de/[ :]'tsham pa [#]ma yin pa'i lus kyi [#]las dang /[ :]'tsham pa [#]ma yin pa'i ngag gi las byed cing 'khod la/_ci tsam na rdeg [#]par yang byed pa bden nam/_btsun pa mad lags so/_/de nas bcom ldan 'das kyis dge slong rnams la bka' stsal pa/_khyim [:]
[\[128b.4\]]bdag der dong ba'i [#]dge slong sde sder chad pa rnams la khrims su [:]bya ba'i [#]chos rnams ngas bca' bar bya ste/_dge slong sde sder chad pa rnams kyis rtsod pa'i gcugs [#]kyi gnas so [:]cog spongs [#]shig_/dge slong tha mal par [#]'dug pa [:]rnams kyis ni dge slong sde sder chad pa [#]rnams dang /_nyin 
[\[128b.5\]]bar yang rung [#]/_mtshan mo [#]yang rung /_nang par yang rung /_dro la yang rung ste/_gtsug lag khang gcig [#]gam/_dgon pa'am[#]/_grong 'dab gcig tu gnas par ma byed cig_/lhan cig tu yang gnas par ma byed cig[# ]/lam [#]gcig [#]tu yang ma 'gro shig_/lam [#]du yang ma 'grogs shig_/
[\[128b.6\]]brda [#]yang ma byed cig_/[:]brda skad kyang [#]ma byed [#]cig_/tha mal par gnas pas[#]/_rtsod pa'i gcugs [#]de [:]khong du [#]chud nas/_chos bzhin dang 'dul ba bzhin du zhi bar byed nus la/_ston pa'i bstan pa bsrung ba'i phyir/_'thun par byed nus na ni zhi bar [#]byed pa'i thabs [#]dag cing /_
[\[128b.7\]]'dul ba dang [:]'thun pa gcig [#]gis rtsod pa'i gcugs de zhi bar byas pa zhes bya'o/_/las brgya tham pa las sdom gyi tshigs su bcad pa bcu pa [:]rdzogs te [#]las brgya tham [#]pa rdzogs so[#]//_//
[\[129a\]]
[\[129b\]]
[\[129b.1\]{D341}]mdzangs blun zhes bya ba'i mdo/_bam po dang po/_dpe sna tshogs bstan pa'i le'u/_'di skad bdag gis thos pa'i dus gcig na/_bcom ldan 'das yul ma ga d+hA'i dkyil 'khor rnam par rgyal ba na bzhugs te/_mngon par rdzogs par sangs rgyas nas/_
[\[129b.2\]]ring por ma lon pa zhig na 'di snyam du dgongs par gyur to/_/sems can 'di dag ni yun ring po nas phyin ci log gis yongs su bslad de/_bstan cing bcos su yang shin tu dka' bas/_ji srid du 'jig rten na bzhugs kyang phan pa'i don med kyis/_des na lhag ma ma lus pa'i mya ngan las 
[\[129b.3\]]'da' bas yongs su mya ngan las 'da'o snyam du dgongs ma thag tu/_de'i tshe na tshangs ris kyi lha rnams kyis bcom ldan 'das kyi dgongs pa shes shing rtogs nas/_nam mkha' las babs te/_bcom ldan 'das gang na ba der lhags nas/_der phyin pa dang /_zhabs la mgo bos phyag 
[\[129b.4\]]'tshal nas thal mo sbyar te/_bcom ldan 'das la chos kyi 'khor lo bskor bar gsol zhing bskul ba dang /_de la bcom ldan 'das kyis 'di skad ces bka' stsal to/_/tshangs ris kyi lha dag sems can 'di dag nyes pa'i dri mas yongs su glags te/_'jig rten gyi bde ba la chags nas/_
[\[129b.5\]]shes rab dang ldan pa'i sems med pas/_ci srid du 'jig rten na bzhugs kyang bya ba don med par 'gyur te/_mya ngan las 'das na bde'o snyam du dgongs so/_/de nas tshangs ris kyi lha rnams kyis/_yang bcom ldan 'das la 'di skad ces gsol to/_/bcom ldan 'das chos kyi rgya mtsho 
[\[129b.6\]]yongs su gang ba/_chos kyi rgyal mtshan btsugs pa bstan cing 'dul ba'i dus la yang bab/_sems can 'di dag las grol bar 'gyur ba yang shin tu mang na/_ci'i slad du bcom ldan 'das mya ngan las 'da' bar dgongs te/_shin tu mdongs par gyur pa 'di dag gi mgon dang skyabs mi 
[\[129b.7\]]mdzad/_bcom ldan 'das ni sngon bskal pa grangs ma mchis pa 'das pa'i pha rol na/_sems can gyi don du thos pa tshol zhing tshol ba na/_chung ngu na tshigs su bcad pa gcig tsam gyi slad du yang bdag gi lus dang /_chung ma dang /_bu dang /_bu mo dang /_ci'i slad du mgon ma mchis 
[\[130a\]]
[\[130a.1\]]pa 'di dag yongs su gtang bar dgongs/_sngon 'das pa'i dus yun ring po na/_'dzam bu'i gling 'dir rgyal po chen po kha dog dam pa zhes bgyi ba/_'jig rten 'di la dbang sgyur ba zhig byung ste/_rgyal po de la rgyal phran ni brgyad khri bzhi stong mnga'/_ljongs chen po stong phrag drug cu'i 
[\[130a.2\]]nang na/_grong khyer yang khri phrag brgyad cu mnga' ste/_rgyal po de la btsun mo ni stong phrag nyi shu/_blon po chen po ni stong phrag bcu snyed mnga'o/_/rgyal po kha dog dam pa de'i gzi brjid dang /_mthu dpe ma mchis par che ste/_'byor pa dang /_bde ba dang /_lo legs pa dang /_mi la sogs pa 
[\[130a.3\]]skye bo mang zhing rab tu mang ba dang ldan pa des 'di snyam du bsams te/_bdag gis ni rin po che dang /_longs spyod kyis 'gro ba thams cad la phan btags kyi/_dam pa'i chos kyi phan 'dogs par ma gyur te/_'di dag ni bdag gi skyon du 'gyur gyis/_dam pa'i chos gang na mchis pa btsal te/_
[\[130a.4\]]thams cad dgrol bar bya'o snyam du bsams nas/_'di skad ces bkar btags so/_/'dzam bu'i gling 'di na su la dam pa'i chos yod pa de/_bdag la ston par gyur na/_de yid dang mi 'gal bar ci dang ci 'dod pa sbyin no zhes bsgrags kyang ston nus pa ma byung ngo /_/de'i tshe na 
[\[130a.5\]]rgyal po de mya ngan gyis yid gdungs te/_mi dga' bar gyur pa ngal bso pos thos nas sad pa'i slad du/_bdag gis lus gnod sbyin zhig tu sprul nas/_de'i mdog shin tu sngo ba/_gnag pa/_mig khrag ltar dmar ba/_mche ba gyen du byung ba/_skra gyen du bsgreng ba/_kha nas me 
[\[130a.6\]]'bar ba/_pho brang gi sgor mchis nas/_su zhig chos thos par 'dod pa nga las nyon cig ces smras so/_/rgyal pos de skad ces smras pa thos nas/_shin tu dga' mgu ste/_gnod sbyin de bsu nas mgo bos phyag byas te/_stan mthon po la bzhag nas/_blon po dang /_'khor 
[\[130a.7\]]mang po dag bsdus te_/chos nyan du gzhug pa'i slad du 'khor bar bskor to/_/de'i tshe na gnod sbyin gyis rgyal po la 'di skad ces smras so/_/rgyal po chos thos par bya ba ni shin tu dka' bas/_chos nyan par 'dod na/_'di tsam gyis chog pa ma yin no/_/zhes smras pa dang /_
[\[130b\]]
[\[130b.1\]]rgyal pos de la thal mo sbyar te/_khyod ci dang ci 'dod pa de mi 'gal bar thams cad sbyin no zhes smras so/_/de nas gnod sbyin des rgyal po la smras pa/_rgyal po khyod kyi btsun mo dang sras gang phangs pa/_kho bo zar bcug na/_dam pa'i chos sbyin no zhes smras pa dang /_de'i tshe na 
[\[130b.2\]]rgyal po chen po des btsun mo'i nang na gang phangs pa dang /_sras kyi mchog gnod sbyin la phul te/_gnod sbyin gyis 'khor mang po'i nang du kun gyis mthong bzhin du zos so/_/de'i tshe na rgyal po de'i blon po rnams de ltar gyur pa mthong nas/_cho nges btab ste/_sa la 'gre bzhin 
[\[130b.3\]]du rgyal po chen po mi rigs pa'i las 'di lta bu dag thong shig ces gsol ba btab kyang /_rgyal po de dam pa'i chos tshol ba'i phyir shin tu brtan pas bzlog ma nus so/_/de'i tshe na gnod sbyin des rgyal po'i btsun mo dang sras zos nas/_tshigs su bcad pa 'di skad ces smras so/_/'du byed 
[\[130b.4\]]thams cad mi rtag ste/_/ji tsam skye ba sdug bsngal bcas/_/lnga phung mtshan ma med pas stong /_/bdag dang bdag gi ba yang med/_/tshigs su bcad pa 'di smras pa dang /_rgyal po dga' mgu rangs te/_ba spu'i nyag ma tsam gyi 'gyod pa'i sems ma skyes so/_/de nas yi ger bris nas/_
[\[130b.5\]]'dzam bu'i gling kun tu bsgrags te/_thams cad slob tu bcug go/_/de nas ngal bso pos bdag nyid kyi lus su slar bsgyur nas shin tu legs so ngo mtshar rmad do zhes bstod cing bsngags te/_rgyal po'i btsun mo dang /_sras kyang sngon bzhin du cang ma nongs so/_/de'i dus na rgyal po de ni 
[\[130b.6\]]sangs rgyas lags te/_bcom ldan 'das sngon yang chos kyi slad du de lta bu'i dka' ba mdzad na/_da ji srid du sems can mang po yongs su btang ste/_mya ngan las 'da'o zhes gsung /_bcom ldan 'das gzhan yang sngon bskal pa grangs ma mchis pa'i pha rol na/_'dzam bu'i gling 'dir rgyal po chen 
[\[130b.7\]]po ka na shi ni pa li zhes bya ba zhig rgyal phran mang po la dbang bgyid de/_grong khyer ni brgyad khri bzhi stong snyed la mnga' mdzad/_btsun mo dang pho brang gi slas ni stong phrag nyi shu mnga' ste/_blon po chen po yang stong phrag bcu snyed yod do/_/rgyal po de shin tu snying rje dang ldan pas/_mi la sogs pa skye bo mang po'i pha ma 
[\[131a\]]
[\[131a.1\]]lta bur gyur to/_/de'i tshe rgyal po des 'di snyam du sems so/_/bdag kyang 'gro ba mang po kun gyi gtso bor gyur la/_skye bo mang po 'di dag kyang bdag la mos shing dga' bas/_bdag gis dam pa'i chos kyi nor bu rin po che thams cad la phan gdags so snyam du 
[\[131a.2\]]bsams nas/_blon po cig gis thams cad du bkar btags te/_su la dam pa'i chos mchis pa bdag la ston par gyur na/_ci dang ci 'dod pa yid bzhin du sbyin no zhes bsgo ba dang /_de'i tshe na bram ze le'u du ci zhes bgyi ba zhig pho brang gi sgor mchis te/_bdag la dam pa'i chos 
[\[131a.3\]]yod do zhes smras so/_/rgyal po des de skad ces thos nas/_phyi rol tu bsus te/_phyag byas nas stan bting ba la bzhag go/_/bram ze de stan bting ba la 'dug nas/_rgyal po 'khor dang bcas pas thal mo sbyar nas/_ston pa chen po gti mug gis mdongs par gyur pa la 
[\[131a.4\]]dam pa'i chos dbye zhing bstan pa'i dus la bab bo zhes bskul ba dang /_bram ze des rgyal po la 'di skad ces smras so/_/bdag gis shes pa 'di nyid gyin da tsam gyis lobs pa ma yin pas/_thos par 'dod na 'di tsam gyis chog pa ma yin no/_/rgyal pos smras pa/_ci 
[\[131a.5\]]dang ci 'dod pa smros shig dang /_thams cad yid bzhin du sbyin no zhes smras pa dang /_bram ze des rgyal po la 'di skad ces smras so/_/rgyal po chen po khyod kyi lus la mar me stong btsugs te/_mchod pa byed nus na chos bstan par bya'o zhes smras pa dang /_rgyal po de lhag par 
[\[131a.6\]]dga' mgu rangs nas/_de'i tshe pho nya cig ban glang rgyang grags brgya stong du phyin pa gcig bskyon te/_'dzam bu'i gling thams cad du 'di skad ces bsgo'o/_/rgyal po ka na shi ni pa li de ste zhag bdun na chos kyi phyir lus kyi sha phug ste/_mar me stong 'dzugs so zhes rgyal phran dang 
[\[131a.7\]]mi thams cad la bsgo'o/_/de dag gis de skad bsgo ba thos pa dang /_so so nas mya ngan gyis gdungs te/_rgyal po gang na ba der lhags nas/_/phyag byas te thams cad kyis 'di skad ces smras so/_/'jig rten 'di ni ci tsam 'tsho ba'i srog dang bcas pa thams cad rgyal po 
[\[131b\]]
[\[131b.1\]]khyod la rten pa ni/_long ba dmigs bu la rten pa'am/_bu chung ma la rten pa dang 'dra na/_rgyal po mi bzhugs pa'i slad du na/_gang la skyabs su mchi bar bgyi/_gal te sku la mar me stong btsugs na/_gdon mi za bar srog dang bral na/_ci'i slad du bram ze gcig tsam gyi 
[\[131b.2\]]slad du 'jig rten 'di'i sems can yongs su btang bar dgongs/_de'i tshe na btsun mo dang /_sras dang rgyal tshab dang /_slas lnga brgya dang /_blon po stong phrag bcu snyed kyis thal mo sbyar nas gsol ba btab kyang /_rgyal po yi dam la brtan pas ma bzlog ste/_nam nga mngon 
[\[131b.3\]]par sangs rgyas pa na/_khyod rnams gdon mi za bar bsgral lo zhes smras pa dang /_de'i tshe na skye bo mang pos rgyal po de yi dam la brtan par de dag gis rtogs nas/_rab tu mi dga' ste/_cho nges btab nas sa la 'gyel to/_/rgyal po de'i bsam pa ma gyur te bram ze la 'di skad 
[\[131b.4\]]ces smras so/_/nga'i lus la mar me stong gzug pa'i dus la bab kyis/_phug cig ces bsgo ba dang /_des rgyal po'i lus phug nas mar me'i snying po snum gyis bskus pa dang /_'khor mang pos de ltar gyur pa de dag mthong nas/_ri 'gyel ba bzhin du lus sa la brdabs so/_/
[\[131b.5\]]de nas rgyal pos bram ze la ston pa chen po thugs brtse bar dgongs te/_sngar bdag la chos bstan nas/_de'i 'og tu mar me tshugs shig_/gal te tshe'i dus byas na/_chos thos par mi 'gyur ro zhes smras pa dang /_bram zes tshigs su bcad pa 'di dag smras so/_/rtag pa 
[\[131b.6\]]thams cad zad par 'gyur/_/mtho ba de yang mthar lhung ngo /_/'du ba yod na bral bar 'ong /_/skye ba yod na 'chi bar 'gyur/_/zhes tshigs su bcad pa 'di smras ma thag tu/_rgyal po de dga' mgu rangs te/_'gyod pa'i sems med bzhin du 'di skad ces dam bcas so/_/
[\[131b.7\]]bdag chos tshol ba 'di yang sangs rgyas su bsgrub pa'i phyir te/_phyis mngon par rdzogs par sangs rgyas pa na/_ye shes kyi 'od kyis sems can gti mug gis mdongs pa rnams shin tu snang bar gyur cig ces yi dam bcas ma thag tu gnam sa yang rab tu g.yos so/_/gnas gtsang ma'i ris 
[\[132a\]]
[\[132a.1\]]kyi lha'i pho brang gi bar du g.yos pas/_lha de dag nam mkha' las babs te/_lus kyis mchod pa'i gnas su lhags so/_/byang chub sems dpa' de'i lus de ltar zhig pa lha de dag gis mthong nas/_steng gi nam mkha' yongs su gang ba de dag ngus te/_ngus 
[\[132a.2\]]pa'i mchi ma char bzhin du bab nas/_lha rdzas kyi me tog kyang char bzhin du phab ste/_mchod pa byas so/_/de'i tshe brgya byin lha'i dbang po yang rgyal po gang na ba der 'ongs nas/_rnam pa sna tshogs kyis bstod cing bsngags te/_'di skad ces smras so/_/rgyal po chen po 'di ltar 
[\[132a.3\]]shin tu sdug bsngal gyis gdungs pa 'di la sems 'gyod par ma gyur tam/_rgyal pos smras pa/_'gyod pa med do/_/brgya byin gyis smras pa/_rgyal po chen po 'di ltar lus 'dar zhing nyams mi bde bzhin du 'gyod pa med ces smras pa 'di cis yid ches par 'gyur/_rgyal pos smras 
[\[132a.4\]]pa/_gal te bdag thog ma nas tha ma'i bar du 'gyod pa'i sems med pa yin na/_lus kyi rma 'di snga ma bzhin du sos par gyur cig ces smras ma thag tu lus snga ma kho na bzhin du rma med par gyur to/_/de'i tshe de'i dus na rgyal po de ni sangs rgyas lags te/_bcom ldan 'das sngon yang sems 
[\[132a.5\]]can gyi slad du mi bzad pa'i sdug bsngal dang bsngos te chos brnyes na/_da ci'i slad du 'gro ba thams cad chos kyi snang ba dang /_bral bar yongs su btang ste/_mya ngan las 'da' bar dgongs/_gzhan yang bcom ldan 'das sngon 'das pa'i dus na 'dzam bu'i gling 'dir rgyal po 
[\[132a.6\]]chen po bying ling gar li zhes bgyi bar gyur pa na/_rgyal phran rnams la dbang bgyid de/_grong khyer ni brgyad khri bzhi stong dang ldan/_btsun mo dang pho brang gi slas ni stong phrag nyi shu mnga' ste/_rgyal tshab dang rgyal bu ni lnga brgya ste/_blon po chen po stong phrag bcu mnga'o/_/rgyal po 
[\[132a.7\]]de snying rje dang ldan pas 'bangs thams cad la bu gcig pa dang 'dra bar dgongs so/_/de'i tshe rgyal po chen po de dam pa'i chos la mos shing dga' bas blon po cig la bsgos nas 'di skad ces bkar btags so/_/gang su yang rung ba la/_mdo sde'am dam pa'i chos yod pa bdag la 
[\[132b\]]
[\[132b.1\]]bstan par gyur na/_ci dang ci 'dod pa yid bzhin du sbyin no zhes bsgo'o/_/de nas bram ze'i le'u ngu chu zhes bya ba pho brang gi sgor 'ongs nas 'di skad ces smras so/_/bdag la dam pa'i chos yod de/_gang thos par 'dod pa la bstan par bya'o/_/zhes smras pa rgyal pos thos 
[\[132b.2\]]nas rab tu dga' mgu rangs te/_phyi rol tu bsus nas rkang pa la mgo bos phyag 'tshal te/_tshig snyan par smras nas/_pho brang gi nang du khrid de/_de stan bting ba la bzhag nas thal mo sbyar te/_'di skad ces smras so/_/ston pa chen po bdag la dam pa'i chos 
[\[132b.3\]]bstan du gsol/_bram zes smras pa/_bdag gis lus kun tu sdug bsngal sna tshogs myong nas yun yang ring po zhig lon te/_gdod lobs pas/_rgyal po chen po thos par 'dod na/_'di tsam gyis chog pa ma yin no/_/rgyal pos thal mo sbyar te/_ci dang 
[\[132b.4\]]ci 'dod pa smros shig dang /_ston pa khyod la mi phangs pa thams cad 'bul lo/_/bram zes smras pa/_gal te khyod kyi lus la lcags gzer stong gis btab na/_khyod la chos sbyin no zhes smras pa dang /_rgyal pos smras pa/_de bzhin du bgyi'o/_/de ste 
[\[132b.5\]]zhag bdun na dngos po 'di dag bsgrub bo zhes smras so/_/de'i tshe na rgyal po des pho nya zhig glang po che rgyang grags brgyad khri bzhi stong snyed du 'gro ba zhig la bskyon te/_'dzam bu'i gling kun tu 'di skad ces bsgo'o/_/rgyal po chen po bying ling gar lis/_de ste zhag 
[\[132b.6\]]bdun na lus la lcags gzer stong gis 'debs so zhes bsgo ba dang /_blon po dang 'gro ba mang pos thos nas thams cad rgyal po'i drung du lhags te/_'di skad ces gsol to/_/bdag cag phyogs bzhi na 'khod pa'i 'gro ba thams cad rgyal po'i yon tan dang /_bka' drin 
[\[132b.7\]]gyis so so nas bde ba dang skyid pa la longs spyod de/_rgyal po chen po da bdag gi slad du gsol ba btab ste/_sku la lcags gzer stong gis mi gdab tu gsol zhes gsol pa/_de'i tshe na btsun mo dang /_pho brang gi slas dang /_rgyal tshab dang /_rgyal bu dang /_blon po thams 
[\[133a\]]
[\[133a.1\]]cad kyis kyang gsol ba btab ste/_rgyal po chen po bdag cag la thugs brtse bar dgongs te/_mi gcig gi slad du sku tshe'i dus mdzad cing 'bangs thams cad spang ba mi rigs so/_/de la rgyal pos 'di skad ces smras so/_/bdag ni yun ring po nas 
[\[133a.2\]]'khor ba na lus grangs med pa chud gsan te/_bar 'ga' ni 'dod chags dang /_zhe sdang dang /_gti mug gis lus 'di bsad pa'i rus pa dkar po spungs pa ni ri rab bas kyang mtho/_mgo bcad pa'i khrag gzags pa ni chu klung lnga bas kyang che/_ngus pa'i mchi ma ni rgya mtsho 
[\[133a.3\]]bzhi bas kyang lhag ste/_de ltar rnam pa sna tshogs kyi sgo nas lus srog chud gsan kyang /_lan 'ga' yang chos kyi phyir ma yin te/_da bdag gis gzer bu btab la sangs rgyas su bsgrub bo/_/phyis mngon par sangs rgyas nas shes rab kyi ral gris khyed kyi kun nas nyon mongs 
[\[133a.4\]]pa'i nad bcad par byed na/_ci'i phyir nga'i byang chub kyi sems kyi bar du gcod par byed ces smras pa dang /_de nas 'khor mang po rnams kyang cang mi smra bar gyur to/_/de nas rgyal pos bram ze la smras pa/_ston pa chen po thugs brtse bar dgongs te/_sngar chos bstan nas de'i 
[\[133a.5\]]'og tu lcags gzer gyis thob cig_/gal te tshe'i dus byas na chos thos par mi 'gyur ro zhes smras pa dang /_bram ze des tshigs su bcad de smras pa/_'du byed thams cad mi rtag ste/_/skye ba thams cad sdug bsngal bcas/_/chos kun stong pas bdag po med/_/bdag 
[\[133a.6\]]gi ba yang yod ma yin/_/tshigs su bcad pa 'di smras nas/_/lus la lcags gzer stong gis btab bo/_/de'i tshe na rgyal phran dang /_blon po dang /_'khor mang po rnams kyis de lta bur gyur pa mthong nas/_ri chen po 'gyel ba bzhin du lus sa la brdabs te/_ngus 
[\[133a.7\]]nas ci yang mi dran par sa la 'gre'o/_/de'i tshe na gnam sa rnam pa drug tu g.yos nas/_'dod pa'i khams dang /_gzugs kyi khams kyi lha rnams ngo mtshar du gyur te/_thams cad nam mkha' las babs nas/_byang chub sems dpa' de'i drung du lhags te/_de ltar chos 
[\[133b\]]
[\[133b.1\]]kyi phyir sdug bsngal chen po lus kyis myong bar mthong nas/_thams cad ngus te mchi ma char bzhin du bab nas lha rdzas kyi me tog gis mchod par byas so/_/de'i tshe brgya byin lha'i dbang po rgyal po gang na ba der 'ongs nas 'di skad ces smras so/_/rgyal po chen po shin tu brtson 'grus 
[\[133b.2\]]brtsams te/_sdug bsngal la ci mi snyam pa 'di chos kyi phyir ram/_'on te brgya byin nam/_'khor los sgyur ba'i rgyal po 'dod dam/_'on te bdud kyi rgyal po'am/_tshangs pa'i rgyal po'am/_dbang phyug chen po 'dod ces smras pa dang /_rgyal pos smras pa/_bdag gis 
[\[133b.3\]]byas pa 'di ni khams gsum gyi bde ba myong bar 'dod pa ma yin gyi/_bsod nams ci snyed yod pa 'di sangs rgyas 'dod pa'i phyir ro/_/brgya byin gyis smras pa/_bdag gis bltas na rgyal po'i lus 'dar zhing mi bzod pa la bltas na/_'di skad ces zer zhing 'gyod pa med 
[\[133b.4\]]ces smras pa 'di cis yid ches par 'gyur/_rgyal pos smras pa/_gal te bdag gis smras pa bden te/_'gyod pa'i sems med na/_bdag gi lus snga ma kho na bzhin du rma med par gyur cig ces smras ma thag tu snga ma kho na bzhin du gyur nas/_lha dang mi rnams 
[\[133b.5\]]dga' mgu rangs par gyur to/_/de'i tshe yang 'gro ba mang po bskyab pa'i slad du chos btsal na/_bcom ldan 'das ni chos kyi rgya mtsho yongs su rdzogs shing yon tan tshad ma mchis pa dang ldan na/_ci'i slad du 'gro ba mang po yongs su btang ste/_chos kyang mi bshad par 
[\[133b.6\]]mya ngan las 'da' bar dgongs/_bcom ldan 'das gzhan yang sngon 'das pa'i dus bskal pa tshad med grangs med pa'i pha rol na/_'dzam bu'i gling 'dir rgyal po chen po tshangs pa lha zhes bgyi ba la/_rgyal tshab dam gam zhes bgyi ba zhig mchis te/_rgyal bu de dam pa'i 
[\[133b.7\]]chos la mos shing dga' bas dam pa'i chos phyogs kun tu btsal na yang ma rnyed nas/_mya ngan gyis gdungs te/_yi mug par gyur pa las/_de'i tshe na brgya byin lha'i dbang pos de'i bsam pa shin tu shes shing rtogs nas/_bram ze zhig tu sprul te rgyal po'i pho brang gi sgor 
[\[134a\]]
[\[134a.1\]]'ongs nas/_dam pa'i chos bdag la yod de bstan par bya'o zhes smras pa dang /_rgyal bus thos nas phyi rol nas bsus te/_rkang pa la phyag byas nas/_pho brang gi nang du khrid de/_stan bting ba la bzhag go/_/rgyal bus thal mo sbyar te/_ston pa 
[\[134a.2\]]chen po thugs brtse ba'i slad du/_dam pa'i chos bstan du gsol/_zhes smras pa dang /_bram zes smras pa/_bslab cing lobs pa yang shin tu dka' la/_slob dpon gnyer zhing shes par 'gyur ba yang sla ba ma yin pas/_'di tsam du chog par 'gyur ba ma yin te/_
[\[134a.3\]]chos thos par 'dod pa ni rigs pa ma yin no/_/rgyal bus smras pa/_ston pa chen po ci dang ci 'dod pa gsungs shig dang /_bdag gis lus dang /_chung ma dang /_bu pho'i bar du bzhed na yang thams cad mi phangs te/_bka' bzhin du bgyi'o/_/bram zes smras pa/_
[\[134a.4\]]gal te me'i dong zabs su khru bcu pa'i nang me mur gyis bkang la de'i nang du mchongs te mchod pa byas na dam pa'i chos bstan to zhes smras pa dang /_de'i tshe na rgyal bu des slob dpon gyi lung bzhin du me dong chen po byas so/_/de nas rgyal po dang /_btsun mo dang /_blon po dang /_
[\[134a.5\]]pho brang gi slas kyis de lta bur gyur pa dag thos nas/_lus dang sems mi bde bar gyur nas/_thams cad rgyal bu'i pho brang du lhags nas/_rgyal bu la yang gsol ba btab/_bram ze la yang kun gyis nan gyis bskor nas/_btsun pa thugs rje bar dgongs te/_bdag 
[\[134a.6\]]cag gi slad du rgyal bu 'di me'i dong du mchong bar mi mdzad du gsol/_'khor ram/_chung ma'am/_bu mo'am/_bdag gi lus bzhed na yang 'bul lo zhes gsol pa dang /_bram zes smras pa/_bdag gis nan gyis mi byar mi rung ba ni med kyis rgyal bus cir 
[\[134a.7\]]brtsams par zad de/_gal te de ltar nus na ni/_chos bstan par yang bya/_ci mi nus na ni chos kyang mi bstan to zhes smras so/_/'khor rnams kyis kyang de'i dam bcas pa brtan par shes shing rtogs nas cang mi smra'o/_/de'i tshe rgyal pos kyang pho nya zhig_/glang po che rgyang 
[\[134b\]]
[\[134b.1\]]grags brgya stong du 'gro ba zhig bskyon te/_'dzam bu'i gling kun tu btang nas/_rgyal tshab da ma gam/_de ste zhag bdun na chos 'dod pa'i phyir me'i dong du mchong gis/_khyed mthong bar 'dod na myur du shog shig ces bsgo'o/_/de'i tshe rgyal phran dang /_'bangs mang po 
[\[134b.2\]]dag ngu zhing nyam chung bdag kyang gcig gis gcig khrid de/_rgyal bu'i thad du lhags nas/_pus mo g.yas pa'i lha nga sa la btsugs te/_thal mo sbyar nas thams cad kyis tshig 'thun par 'di skad ces smras so/_/bdag cag ni rgyal bu khyod la brten te/_bdag 
[\[134b.3\]]cag gi pha ma dang 'dra ba khyod me dong du mchong na/_'bangs 'di dag thams cad la mgon skyabs dang /_gnas med par 'gyur gyi mi 'ga' tsam gyi phyir/_'bangs thams cad kyi dpung gnyen med par ma mdzad ces gsol pa dang /_de nas rgyal bus mi mang po de dag la 'di 
[\[134b.4\]]skad ces bsgo'o/_/nga ni yun ring po nas 'khor bar 'khor ba na/_lus grangs med pa zhig 'phos par gyur te/_mi'i nang du skyes pa na/_'dod pas chog mi shes pas gcig la gcig 'tshe zhing gnod par gyur to/_/mtho ris kyi lhar skyes pa na yang lha'i tshe zad pa na/_'dod 
[\[134b.5\]]pa dang bral ba'i sdug bsngal myong ngo /_/sems can dmyal bar skyes pa na yang mer tshig pa dang /_zangs su bskol ba dang /_ral gri dang mtshon chas dmyal zhing gtubs pa dang /_gdug pa'i chu la 'bog pa dang /_ral gri'i so la 'dzeg cing nyin gcig la yang tshe 'phos pa 
[\[134b.6\]]grangs med pa zhig myong ste/_na ba dang 'chi ba'i sdug bsngal rus pa la thug pa brjod kyis mi lang ba zhig myong ngo /_/[{]yi dgas [,]yi dwags [}]su skyes pa na yang /_lus kyis mi bzod pa'i sdug bsngal rnam pa sna tshogs myong ngo /_/dud 'gro'i skye gnas su ni lus nyid chud gzan du gyur te/_khal lci 
[\[134b.7\]]ba bkal nas rtswa las mi za ba'i sdug bsngal bzod par dka' ba myong bas/_lus dang srog chud gsan kyang /_dam pa'i chos kyi phyir dge ba'i sems cung zad tsam yang bskyed ma myong bas/_da ni lus btsog pa dman pa 'di chos kyi phyir mchod pa byed kyis/_bdag gi bla na med pa'i 
[\[135a\]]
[\[135a.1\]]byang chub tu sems bskyed pa'i bar du gcod pa'i las ma byed cig_/bdag ni sangs rgyas su bsgrub pa'i phyir/_lus 'di yongs su gtong ste/_nam mngon par sangs rgyas nas/_khyod la chos kyi sku sbyin par bya'o zhes smras pa dang /_'khor mang po yang mi 
[\[135a.2\]]smra bar gyur to/_/de'i tshe na rgyal bu de me dong gi khar 'greng nas/_bram ze de la 'di skad ces gsol to/_/ston pa chen po bdag la sngar dam pa'i chos ston cig_/gal te tshe'i dus byas na chos mi thos so zhes gsol pa dang /_bram ze des tshigs su bcad pa 'di dag smras 
[\[135a.3\]]so/_/byams pa'i sems ni goms par bya/_/zhe sdang khro ba'i 'du shes spangs/_/snying rje chen pos sems can skyobs/_/kun la snying brtse mchi ma gzags/_/dga' ba chen po goms par bya/_/gzhan la'ang bdag dang 'thun pa'i chos/_/byang chub sems kyis 
[\[135a.4\]]bskyab pa ni/_/byang chub sems dpa'i spyod par ldan/_/zhes tshigs su bcad pa 'di smras ma thag tu me dong du mchongs pa las/_brgya byin dang tshangs pa'i rgyal pos lag pa ya re nas zin te/_'di skad ces smras so/_/'dzam bu'i gling gi 'gro ba thams cad ni rgyal po khyod kyi 
[\[135a.5\]]bka' drin gyis mi bde ba'i bag med na da me dong du mchong na/_'bangs thams cad kyi pha ma tshe 'phos pa dang 'dra bas/_ci'i phyir 'gro ba thams cad yongs su btang ste/_me dong du mchong zhes smras pa dang /_rgyal bu des lha'i rgyal po dang 'khor mang po la bltas te/_khyod kyis 
[\[135a.6\]]bdag bla na med pa'i byang chub tu sems bskyed pa'i bar du gcod pa'i las ma byed cig ces smras pa dang /_thams cad cang mi smra ba dang /_de ma thag tu me dong du mchongs so/_/de'i tshe gnam sa rab tu g.yos so/_/bar snang gi lha rnams kyang ngus nas mchi ma char bzhin bab bo/_/
[\[135a.7\]]me dong de yang me tog gi rdzing bur gyur to/_/rgyal bu de yang pad ma'i steng du 'dug par gyur nas/_lha thams cad kyis me tog gi char pus mo nub pa tsam du phab bo/_/de'i tshe de'i dus na rgyal po tshangs pa lha ni/_rgyal po yab zas gtsang ma lags so/_/de'i tshe de'i dus na 
[\[135b\]]
[\[135b.1\]]de'i ma ni yum lha mdzes lags so/_/de'i tshe de'i dus na rgyal bu rgyal tshab de ni bcom ldan 'das lags so/_/bcom ldan 'das de'i tshe de'i dus na yang /_'gro ba mang po bskyab pa'i slad du chos btsal na/_da yongs su rdzogs par gyur pa na/_ci'i slad du shin tu gdung bar 
[\[135b.2\]]gyur pa'i sems can mang po la chos kyi char mi 'bebs par mya ngan las 'das par dgongs/_bcom ldan 'das gzhan yang bskal pa grangs med tshad med pa 'das pa'i pha rol na/_de'i tshe de'i dus na yul bA rA Na sI 'dir drang srong lnga brgya zhig gnas te/_drang srong de dag gis ston pa 
[\[135b.3\]]ud pa la zhes bya ba de dam pa'i chos slob cing bsgom pa la dga' bas kun tu rgyu zhing /_su la dam pa'i chos yod pa de bdag la smra na/_ci dang ci 'dod pa yid bzhin du sbyin zhing de'i g.yog bya'o zhes bya bar bsgrags pa dang /_bram ze zhig der 'ongs nas de la 'di skad ces smras 
[\[135b.4\]]so/_/bdag la dam pa'i chos yod de/_thos par 'dod na bstan par bya'o zhes smras pa dang /_drang srong des thos nas thal mo sbyar te/_'di skad ces gsol to/_/bdag la thugs brtse ba'i slad du dam pa'i chos bstan du gsol/_zhes smras pa dang /_bram ze des smras pa/_
[\[135b.5\]]chos lobs pa yang shin tu dka' ste/_sdug bsngal mang po myong bas chos lobs pa yin gyis/_'di tsam gyis chos thos par 'dod par rigs pa ma yin no/_/khyod snying nas thos par 'dod na/_kho bos bsgo ba bzhin du byos shig_/drang srong gis smras pa/_ston pa 
[\[135b.6\]]chen po'i bka' bzhin du mi 'gal bar bgyi'o/_/zhes smras pa dang /_de la 'di skad ces bsgo'o/_/gal te khyod kyi pags pa bshus te shog shog tu byas la/_rus pa ni smyu gur byas/_khrag ni snag tsar byas te/_ngas bstan pa'i chos yi ger bris na/_khyod la chos 
[\[135b.7\]]bstan to/_/zhes smras so/_/de nas drang srong des de skad ces smras pa thos nas/_rab tu dga' mgu rangs te/_de bzhin gshegs pa'i bstan pa la bkur stir bya ba'i phyir/_pags pa bshus nas shog shog tu byas/_rus pa ni smyu gur byas/_khrag la snag tsar byas nas/_
[\[136a\]]
[\[136a.1\]]dus la bab kyi myur du gsungs shig ces smras pa dang /_bram zes tshigs su bcad pa 'di dag smras so/_/lus kyi spyod pa rab bsdams shing /_/srog gcod rku dang g.yem mi bya/_/phra ma [{]brdzun [,]rdzun [}]dang tshig rtsub dang /_/'khyal ba smra bar mi bya'o/_/'dod pa 
[\[136a.2\]]rnams la mi chags shing /_/zhe sdang sems kyang med par bya/_/ngan par blta ba kun spangs na/_/byang chub sems dpa'i spyod pa'o/_/zhes tshigs su bcad pa 'di dag smras ma thag tu/_yi ger bris nas 'dzam bu'i gling kun tu bsgrags te/_mi mang po thams cad kyis de la 
[\[136a.3\]]slob cing ci ltar bstan pa bzhin du nan tan byed du bcug go/_/bcom ldan 'das de'i tshe de'i dus na yang /_sems can mang po'i slad du chos tshol ba la 'gyod pa'i thugs mi mnga' na/_da ci'i slad du chos kyang ma bstan par thams cad yongs su btang ste/_mya ngan las 'da' bar 
[\[136a.4\]]dgongs/_bcom ldan 'das gzhan yang sngon 'das pa'i bskal pa grangs ma mchis tshad ma mchis pa'i pha rol na/_'dzam bu'i gling 'dir rgyal po shi bi zhes bgyi ba zhig byung ba dang /_rgyal po de bzhugs pa'i pho brang ni de ba brta zhes bgyi ste/_'byor pa/_bde ba/_lo legs pa/_
[\[136a.5\]]longs spyod dpag tu med pa dang ldan no/_/de'i tshe na rgyal po de 'dzam bu'i gling 'di la dbang mdzad de/_rgyal phran ni brgyad khri bzhi stong /_ljongs ni stong phrag drug cu'i nang na/_grong khyer khri phrag brgyad cu dang /_btsun mo dang pho brang gi slas stong phrag nyi shu dang /_rgyal bu lnga 
[\[136a.6\]]brgya tsam dang /_blon po chen po stong phrag bcu mnga' ba la dbang mdzad de/_thams cad la byams pa dang /_snying rjes ma khyab pa med do/_/de'i tshe na brgya byin lha'i dbang po lus kyi yon tan lnga dang bral te/_tshe'i dus byed du nye bas shin tu mi dga' ste/_mya ngan byed pa bi shwa karmas 
[\[136a.7\]]mthong nas/_brgya byin la ci'i slad du mya ngan mdzad cing mi dgyes ces gsol ba dang /_brgya byin gyis smras pa/_nga ni tshe'i dus byed du nye bas tshe 'phos pa'i ltas mngon du byung na/_'jig rten 'dir sangs rgyas kyi chos ni nub par gyur te/_byang chub sems dpa' yang 'jig rten na mi 
[\[136b\]]
[\[136b.1\]]bzhugs na/_kho bo gang la skyabs su 'gro ba mi shes pas mya ngan byed do/_/bi shwa karmas smras pa/_lha'i dbang po 'dzam bu'i gling na rgyal po chen po byang chub sems dpa'i spyad pa spyod pa shi bi zhes bya ba zhig bzhugs te/_shin tu yi dam la brtan zhing brtson 'grus brtsams 
[\[136b.2\]]pas gdon mi za bar mngon par 'tshang rgya ste/_de la skyabs su song na gdon mi za bar dpung gnyen du 'gyur te/_bgegs las rnam par thar bar 'gyur ro/_/brgya byin gyis smras pa/_gal te byang chub sems dpa' yin na/_sngar bgam dgos kyis sad du 'dong ngo /_/
[\[136b.3\]]khyod kyis ni phug ron zhig tu sprul cig_/nga ni khra bzhin du sprul te/_mgyogs par khyod kyi phyi bzhin du 'ong gi rgyal po de gang na bzhugs par song la/_skyabs btsal nas bgam ste/_de sgyu yod dam/_bden pa rtogs par 'gyur ro/_/bi shwa karmas smras pa/_lha'i dbang po 
[\[136b.4\]]skyes bu chen po byang chub sems dpa' la 'tshe ba mi sha'i mchod pa'i rigs kyis/_shin tu dka' ba'i dngos po 'di lta bus gtse ba'i mi rigs so zhes smras pa dang /_brgya byin lha'i dbang pos tshigs su bcad pa 'di dag smras so/_/bdag ni de la ngan sems min/_/gser ltar 
[\[136b.5\]]sad nas mngon par 'gyur/_/bden pa rtogs par 'dod pa na/_/byang chub sems dpa' sad par bya/_/zhes tshigs su bcad pa de skad smras nas/_bi shwa karma ni phug ron du sprul/_brgya byin ni khra ru sprul/_phug ron gyi phyi bzhin du 'brangs te/_bzung la thug pa ltar 
[\[136b.6\]]byas pa dang /_phug ron skrag dngangs nas/_rgyal po'i mchan khung du zhugs te/_rgyal po la srog gi skyabs gsol to/_/khra yang mod la phyin te/_pho brang gi drung gang na ba der 'dug nas/_rgyal po la 'di skad ces gsol to/_/phug ron 'di ni bdag gi zas lags te/_
[\[136b.7\]]'dir rgyal po la babs kyis myur du bdag la stsol cig_/bdag ni bkres pas rab tu nyen to zhes smras pa dang /_rgyal pos smras pa/_kho bos ni gang bdag la skyabs su 'ongs so cog la phyir mi gtong bar dam bcas pas/_'di yang mi sbyin no zhes smras pa dang /_yang 
[\[137a\]]
[\[137a.1\]]khras smras pa/_rgyal pos gsungs pa ltar thams cad kyi skyabs mdzad do zhe na/_gal te bdag gi zas mi stsal na bdag kyang 'tsho ba dang bral na/_ci bdag kyang thams cad kyi nang du ma gtogs sam/_rgyal pos smras pa/_khyod la sha gzhan zhig sbyin na za'am/_
[\[137a.2\]]khras smras pa/_bdag ni gsar du bkum pa'i sha rlon pa mchis na 'tshal lo zhes smras pa dang /_rgyal po des 'di snyam du bsams so/_/bdag gis gsar du bsad pa'i sha rlon pa zhig sbyar na ni/_gcig bsad de gcig gso bar rigs pa ma yin te/_don med do snyam du 
[\[137a.3\]]bsams nas yang 'di snyam du sems so/_/bdag 'ba' zhig gis lus ma gtogs par gzhan ci tsam srog dang bcas pas thams cad ni srog phangs so snyam bsams nas/_gri rnon po thogs nas brla'i sha bcad nas khra la byin te/_phug ron gyi srog blus so/_/khras 
[\[137a.4\]]smras pa/_rgyal po khyod sbyin bdag du gyur te/_thams cad la snyoms na/_bdag bya chung ngu zhig lags kyang snyoms par mdzad 'tshal bas/_gal te phug ron gyi srog blu na srang gis btsal te/_mnyam par mdzad du gsol zhes smras pa dang /_rgyal pos srang long shig 
[\[137a.5\]]ces bka' stsal te/_srang gi khu ler ni phug ron bzhag_/srang gi gzhir ni sha bcad de spungs na/_brla'i sha zad kyang phug ron bas yang ngo /_/phrag pa gnyis dang /_rtsib logs g.yas g.yon dang /_lus kyi sha zad par bcad kyang /_phug ron dang mnyam par ma gyur 
[\[137a.6\]]nas/_rgyal po nyid bzhengs te/_srang gi nang du 'gro bar gzas pa las nyams kyis ma nus te/_sa la 'gyel nas brgyal lo/_/de nas ring zhig lon pa dang /_dran par gyur nas/_bdag gi sems la 'di skad ces smad do/_/thog ma med pa'i dus nas khyod kyis ma nus 
[\[137a.7\]]nas/_khams gsum du 'khor zhing sdug bsngal sna tshogs myong bar gyur kyang /_bsod nams kyi tshogs su ma gyur to/_/brtson 'grus brtsams pa'i dus la bab ste/_le lo bya ba'i dus ma yin no zhes rnam pa sna tshogs kyi sgo nas brgyad bkag ste/_de nas 'bad 'bungs nas 
[\[137b\]]
[\[137b.1\]]srang gi gzhi'i nang du phyin pa dang /_da ni legs so zhes rab tu dga' ba'i sems skyes so/_/de'i tshe gnam sa rnam pa drug tu g.yos nas/_lha rnams kyi pho brang yang 'gul zhing ldeg par gyur te/_gzugs kyi khams kyi lha man cad lhags nas steng gi bar snang la 'khod 
[\[137b.2\]]do/_/byang chub sems dpas shin tu dka' ba spyad cing lus dang gtan ma rung bar byas te/_chos kyi phyir lus dang srog la mi lta bar gyur pa'i dngos po de dag mthong nas/_mchi ma char bzhin du zag cing ngus te/_lha rdzas kyi me tog char bzhin du bab nas mchod pa byas so/_/
[\[137b.3\]]de'i tshe brgya byin gyis sngon gyi lus su bsgyur te/_rgyal po la 'di skad ces smras so/_/rgyal pos 'di lta bu'i shin tu dka' ba mdzad pa 'dis ci zhig bzhed/_'khor los sgyur ba'i rgyal po bzhed dam/_brgya byin nam/_bdud kyi rgyal po'am/_khams gsum gyi dbang po bzhed 
[\[137b.4\]]dam/_ci zhig bzhed ces smras pa dang /_byang chub sems dpas smras pa/_bdag 'dod pa ni khams gsum gyi che ba can gyi longs spyod 'dod pa ma yin te/_bsod nams ci byed kyang bla na med pa'i byang chub 'dod do zhes smras pa dang /_brgya byin gyis smras pa/_'di ltar lus 
[\[137b.5\]]zhig cing ma rung bar byas te/_rus pa la thug pa'i sdug bsngal myong bar gyur pa 'di la mi 'gyod dam zhes smras pa dang /_rgyal pos 'gyod pa med do zhes smras so/_/brgya byin gyis smras pa/_'gyod pa med ces smras mod kyis/_de ltar lus 'dar zhing rdag la dbugs chad pa tsam du 
[\[137b.6\]]smra yang mi nus pa la bltas na/_'gyod pa med par cis yid ches par 'gyur/_rgyal pos smras pa/_bdag thog ma nas tha ma'i bar du ba spu'i nyag ma tsam gyi 'gyod pa'i sems med na/_bdag ci dang ci 'dod pa gdon mi za bar 'gyur te/_smras pa'i tshig 'di bden na bden pa'i 
[\[137b.7\]]tshig smras pas/_bdag gi lus 'di snga mkho bzhin du rma med par gyur cig ces smras ma thag tu rgyal po'i lus sngon bas kyang lhag par bzang por gyur te/_lha dang mi'i 'jig rten du bcas pa thams cad dga' mgu rangs nas/_ngo mtshar rmad du gyur to/_/de'i tshe de'i dus na/_rgyal 
[\[138a\]]
[\[138a.1\]]po shi bi ni da ltar sangs rgyas lags te/_bcom ldan 'das sngon 'das pa'i dus na yang /_sems can mang po'i slad du/_sku tshe la ma gzigs na/_da bcom ldan 'das chos kyi rgya mtsho ni yongs su rdzogs/_chos kyi rgyal mtshan dag bsgrengs/_chos kyi rnga yang rab tu 
[\[138a.2\]]brdungs/_chos kyi sgron ma yang rab tu gsal bar mdzad de/_phan pa dang bde ba'i don mdzad pa'i dus la bab na/_ci'i slad du chos kyang ma bstan par sems can thams cad yongs su btang ste/_mya ngan las 'da' bar dgongs/_de'i tshe na tshangs pa'i rgyal pos de bzhin gshegs 
[\[138a.3\]]pa'i spyan sngar thal mo sbyar te/_de bzhin gshegs pas sngon gyi sku tshe la chos ci ltar btsal ba dang /_sems can gyi slad du dbu stong tsam yang btang bar gyur to/_/zhes bstod cing bsngags pa byas so/_/de'i tshe bcom ldan 'das kyis tshangs pa'i rgyal pos gsol pa bzhin 
[\[138a.4\]]du gnang bar mdzad nas/_yul bA rA Na sI na [{]ri dgas [,]ri dwags [}]la mi 'jigs pa byin pa'i gnas su gshegs nas/_chos kyi 'khor lo bskor to/_/de ltar chos kyi 'khor lo bskor bas dkon mchog gsum yang 'jig rten na mngon sum du gyur to/_/de'i tshe de skad ces gsungs nas lha 
[\[138a.5\]]dang /_mi dang /_klu dang /_gnod sbyin dang /_lha ma yin sde brgyad la [{]stsogs [,]sogs [}]pa thams cad mngon par dga' nas rjes su spyod do/_/dpe sna tshogs bstan pa'i le'u ste dang po'o//_//'di skad bdag gis thos pa'i dus gcig na/_bcom ldan 'das mnyan du yod pa na 
[\[138a.6\]]rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe bcom ldan 'das bsod snyoms kyi dus la bab nas/_sham thabs dang chos gos bgos nas lhung bzed bsnams te/_kun dga' bo dang bsod snyoms la gshegs so/_/de'i tshe na 
[\[138a.7\]]grong khyer de na rgan mo zhig la bu rtag tu rku ba gnyis shig yod de/_nor bdag gis zin nas zhal che ba'i mdun du khrid de/_khrims dang sbyar nas bsad pa la thug nas/_rigs ngan skrag ste gsod pa'i gnas su khrid pa las/_bcom ldan 'das rgyang ma nas gshegs pa rgan mo ma 
[\[138b\]]
[\[138b.1\]]smad gsum gyis mthong nas/_sangs rgyas gshegs pa'i phyogs su phyag 'tshal nas/_lha'i nang na gtso bo thugs brtse bar dgongs te/_bdag gi bu 'gum pa la thug pa 'di'i skyabs mdzad du gsol zhes smras pa/_bcom ldan 'das kyis gsan nas/_de bzhin gshegs pa 
[\[138b.2\]]thugs rje chen pos de dag la thugs brtse bar dgongs te/_de dag gi srog bskyab pa'i slad du bcom ldan 'das kyis kun dga' bo la bka' stsal te/_rgyal po la gsol ba 'debs su btang ba dang /_rgyal pos kyang bcom ldan 'das kyi bka' bzhin du de dag btang ngo /_/de 
[\[138b.3\]]dag bcom ldan 'das kyi bka' drin dran zhing rab tu dga' ba skyes nas/_bcom ldan 'das gang na ba der song ste phyin pa dang /_zhabs la spyi bos phyag 'tshal nas thal mo sbyar te bcom ldan 'das la 'di skad ces gsol to/_/bcom ldan 'das kyi bka' drin chen pos bdag 
[\[138b.4\]]cag gi tshe srog lhag ma tsam zhig lus par gyur na/_lha'i gtso bo thugs brtse bar dgongs te/_bdag cag la chos rab tu 'byung bar ci gnang zhes gsol ba dang /_bcom ldan 'das kyis legs par 'ongs so zhes bka' stsal pa na/_skra dang kha spu rang byi ste/_gos kyang ngur smrig tu 
[\[138b.5\]]gyur to/_/de dag shin tu dang ba'i sems brtan par gyur nas/_bcom ldan 'das kyis ci rigs pa'i chos bstan nas rdul dang dri ma zad de/_dgra bcom par gyur to/_/de'i ma rgan mo de yang chos thos pas lan cig phyir mi ldog par gyur to/_/de'i tshe kun dga' bos de lta 
[\[138b.6\]]bu'i dngos po ngo mtshar che ba dag mthong nas/_de bzhin gshegs pa'i yon tan de snyed cig mnga'o zhes bsngags te/_yang 'di snyam du rgan mo ma smad gsum po 'dis sngon legs pa ci zhig bgyis na/_da ltar bcom ldan 'das dang phrad de/_nyes pa chen po las kyang thar la/_
[\[138b.7\]]mya ngan las 'das pa'i bde ba thob nas lus gcig gis phan pa dang /_bde ba'i don thob pa legs so snyam du bsam pa dang /_bcom ldan 'das kyis mkhyen nas kun dga' bo la 'di skad ces bka' stsal to/_/ma smad gsum po 'di ni ngas da ltar 'di 'ba' zhig gi dus su gsos 
[\[139a\]]
[\[139a.1\]]par ma zad kyi/_sngon 'das pa'i dus na yang nga'i bka' drin gyis gsos so/_/kun dga' bos gsol pa/_bcom ldan 'das sngon 'das pa'i dus na yang ma smad gsum po 'di dag ci ltar gsos pa bcom ldan 'das kyis bstan du gsol/_
[\[139a.2\]]bcom ldan 'das kyis kun dga' bo la bka' stsal pa/_sngon 'das pa'i dus bskal pa grangs med pa'i pha rol na/_'dzam bu'i gling 'di na rgyal po shing rta chen po zhes bya ba zhig yod de rgyal po des rgyal phran lnga stong snyed la dbang byed do/_/rgyal po de la sras gsum 
[\[139a.3\]]mnga' ste/_rab ni sgra chen po zhes bya'o/_/'bring po ni lha chen po zhes bya'o/_/tha [{]chungs [,]chung [}]ni sems can chen po zhes bya ste/_sras tha [{]chungs [,]chung [}]de chung ngu nas byams pa dang snying rjer ldan te/_thams cad la bu gcig pa dang 'dra'o/_/de'i tshe rgyal po de blon po dang bcas/_btsun 
[\[139a.4\]]mo dang sras su bcas te/_phyi rol tu 'chag cing dong ba las/_cung zad cig ngal bso ba'i bar du sras gsum po tshal gyi nang du song ba las/_stag mo zhig bu byung nas zhag du ma lon pa bkres shing skom pas nyen te/_phyir yang bu zos la thug pa zhig mthong nas/_rgyal 
[\[139a.5\]]bu tha [{]chungs kyis [,]chung gis [}]phu bo gnyis la smras pa/_stag mo 'di ni shin tu sdug bsngal gyis gzir te/_nyam chung la rid pas shi la thug pa 'di lta bu/_bu byung ma thag pa yang zos su 'dod do zhes smras pa dang /_phu bo gnyis kyis khyod zer ba bden no zhes zer ro/_/nu bos yang phu bo 
[\[139a.6\]]gnyis la smras pa/_stag mo 'dis zas su ci za zhes dris na/_phu bo gnyis kyis smras pa/_'di bsad ma thag pa'i sha rlon pa dang /_khrag dron mos de'i yid tshim par 'gyur ro zhes smras so/_/yang smras so/_/yang smras pa/_gang su yang rung ste de lta bu'i dngos pos 'di'i srog skyabs te/_
[\[139a.7\]]mi nyams par byed nus pa yod dam/_phu bo gnyis kyis smras pa/_de ni shin tu yang dka' bas med do/_/de nas rgyal bu tha [{]chungs [,]chung [}]des yid la 'di snyam du bsams so/_/bdag yun ring po nas 'khor ba na 'khor zhing /_lus srog grangs med pa zhig chud gsan te/_
[\[139b\]]
[\[139b.1\]]bar 'ga' ni 'dod chags kyi phyir/_bar 'ga' ni zhe sdang gi phyir/_bar 'ga' ni gti mug gi phyir/_lus btang yang chos kyi phyir bsod nams kyi zhing dang /_lan 'ga' yang ma phrad pa'i lus 'di ci rung snyam bsams nas/_gsum kar 'grogs te song ba las/_ring por ma 
[\[139b.2\]]phyin par phu bo gnyis la 'di skad ces smras so/_/mched gnyis sngar gshegs shig dang /_bdag don zhig gnyer te/_slad bzhin par mchi'o/_/zhes smras so/_/lam de nyid du zhugs te stag mo'i tshang gang na yod par myur du song nas/_stag mo'i drung du nyal ba dang /_stag 
[\[139b.3\]]mo kha thams pas za ma nus so/_/de'i tshe rgyal bus shing gi tshal pa rnon pos lus la khrag phyung nas/_stag mo la bldag tu bcug pa dang /_kha yang phyes nas lus kyi sha ma lus par zos so/_/phu bo gnyis kyis bltas na/_ring zhig tu ma 'ongs pas/_phyir rjes bzhin du 
[\[139b.4\]]tshol du dong ba las sngar smras pa'i tshul brtags na gdon mi za bar stag mo ltogs pas bsad do bsams nas der phyin te bltas na/_nu bo tha [{]chungs [,]chung [}]stag gis zos te/_sha dang khrag gis kun tu bsgos nas/_rtsog rtsog pa ltar 'dug par mthong ngo /_/lus sa la brdabs te 
[\[139b.5\]]brgyal lo/_/ring zhig lon pa dang /_dbugs phyir byung nas/_cho nges 'debs te sa la 'gre zhing khams par gyur to/_/de'i tshe na btsun mo yum mnal ba'i rmi lam na/_phug ron gsum zhig kun tu 'phur zhing rtse ba las/_nang gi chung ngu gcig khras khyer ba snyam rmis ma 
[\[139b.6\]]thag tu sad nas/_skrag dngangs te rgyal po la bsnyad do/_/bdag gis gtam du thos na/_phug ron ni bu pho'i bla ste/_phug ron nang gi chung ngu khras khyer ba na/_bdag gi bu nang gi sdug pa la bkra mi shis nges kyis zhes de ma thag tu kun tu tshol ba btang ba las/_ring por ma lon 
[\[139b.7\]]par rgyal bu gnyis ni 'ongs kyis/_bu nang gi sdug pa cang ma nyes sam ga re zhes dris na/_phu bo gnyis skad kyis brnangs te/_ring shig tu dbugs kyang ma phyin smra yang ma nus nas/_de'i 'og tu dbugs phyin pa dang /_stag gis zos so zhes smras so/_/lha mo des de skad 
[\[140a\]]
[\[140a.1\]]smras pa thos nas khams te/_sa la 'gyel nas ring zhig lon pa dang /_dbugs phyin te/_bu gnyis dang btsun mo dang /_pho brang gi slas su bcas te myur bar rgyal bu gang du tshe 'phos pa'i gnas su song ngo /_/de'i tshe stag mos rgyal bu'i sha ni zad par zos zin 
[\[140a.2\]]gyis/_rus pa dang khrag 'ba' zhig gis sa la rtsog rtsog pa ltar 'dug pa mthong ngo /_/btsun mos ni mgo nas bzung ngo /_/rgyal pos ni lag pa nas bzung ste/_cho nges btab nas ngus pa dang /_der yang khams nas ring zhig lon te/_phyir sangs so/_/rgyal bu 
[\[140a.3\]]sems can chen po de der tshe 'phos nas/_dga' ldan lha'i gnas su skyes so/_/de ci'i phyir bdag ci spyad pas 'dir skyes snyam bsams te/_lha'i mig gis rgyud lnga kun tu bltas na/_bdag tshe 'phos pa'i rus bu tshal na 'dug pa la pha mas bskor te/_shin tu yid la 
[\[140a.4\]]gcags pas/_mya ngan gyi zug rngus sdug bsngal zhing cho nges 'debs pa mthong nas/_lhas bsams pa/_bdag gi pha ma 'di ltar mi dga' ba'i rkyen gyis gal te na lus dang srog gi bar chad du 'gyur gyis/_de la spro ba bskyed cing gtam byar 'gro'o snyam bsams 
[\[140a.5\]]nas/_nam mkha' las babs te steng gi nam mkha' las tshig snyan pa rnam pa sna tshogs kyis pha ma gnyis la spro ba bskyed do/_/pha ma gnyis kyis nam mkha' la bltas nas/_lha khyod su zhig lags pa bdag la smros shig ces smras pa dang /_lhas smras pa/_
[\[140a.6\]]bdag ni rgyal bu sems can chen po zhes bya ba yin te/_bdag gis lus stag mo ltogs pa bsnyod pas dga' ldan gyi lha'i gnas su skyes so/_/rgyal po chen po 'di ltar mkhyen par mdzod cig_/ci tsam sred pa dang bcas pa'i chos ni mthar 'jig par 'ong ngo /_/skye ba 
[\[140a.7\]]yod na nges par 'jig go/_/sdig pa byas na sems can dmyal bar ltung ngo /_/dge ba byas na mtho ris su skye ste/_skye ba dang 'jig pa kun la srid na/_ci'i slad du dga' ba 'ba' zhig gi phyir mya ngan gyi rgya mtshor ltung ba mi tshor ram/_dge ba'i chos la brtson 'grus mdzod 
[\[140b\]]
[\[140b.1\]]ces pa dang /_de'i pha mas smras pa/_khyod ni snying rje chen pos stag mo bsnyod de thams cad la snying brtse ba yin na/_bdag cag btang ste/_tshe'i dus byas pas/_deng ni khyod dran pa'i phyir sha yang dum bu dum bur chad pa tsam du sdug bsngal gyis gdungs te/_snying rje chen po 
[\[140b.2\]]spyod pa khyod 'di ltar bya ba'i rigs sam/_de nas yang lha des tshig snyan pa rnam pa sna tshogs kyi sgo nas bzhams te/_spro ba bskyed pas de'i pha ma yang spro ba cung zad skyes nas/_rin po che sna bdun gyi sgrom byas te/_rus bu de'i nang du bcug ste sbas pa'i steng du mchod rten byas so/_/
[\[140b.3\]]lha yang phyir gnas su song ngo /_/rgyal po dang 'khor mang po rnams kyang phyir pho brang du song ngo /_/bcom ldan 'das kyis kun dga' bo la bka' stsal pa/_khyod kyi yid la ci snyam du sems/_de'i tshe de'i dus na rgyal po shing rta chen po de su yin snyam du sems/_de ni da ltar 
[\[140b.4\]]nga'i yab rgyal po zas gtsang ma yin no/_/de'i tshe de'i dus na rgyal po de'i btsun mo de ni da ltar nga'i yum sgyu ma lha mdzes yin no/_/de'i dus na sras rab sgra chen po de ni byams pa yin no/_/sras 'bring po lha chen po ni ba mi su tra yin no/_/de'i tshe de'i dus na rgyal bu tha [{]chungs [,]chung [}]
[\[140b.5\]]sems can chen po ni de gzhan du ma sems shig_/da ltar nga yin no/_/de'i tshe de'i dus na stag phrug ni mi 'di gnyis yin te/_ngas sngon yang yun ring po nas bgegs las thar bar byas te srog bskyabs nas bde bar byas so/_/da mngon par sangs rgyas nas kyang bgegs 
[\[140b.6\]]las thar bar mdzad nas/_'khor ba'i sdug bsngal chen po las yongs su grol lo/_/de'i tshe na kun dga' bo dang /_'khor mang po thams cad bcom ldan 'das kyis gsungs pa la yi rangs te mngon par bstod do/_/sems can chen pos stag mo la lus byin pa'i le'u ste 
[\[140b.7\]]gnyis pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe nam gyi cha stod la lha gnyis shig sangs rgyas gang na ba der 'ongs so/_/
[\[141a\]]
[\[141a.1\]]lha de'i lus kyi 'od kyis rgyal bu rgyal byed kyi tshal gser gyi mdog ltar gcig tu snang bar byas so/_/de la bcom ldan 'das kyis ci rigs su dam pa'i chos bstan pas sems rnam par grol te/_gnyi gas byang chub kyi 'bras bu thob nas bcom ldan 'das kyi 
[\[141a.2\]]zhabs la mgo bos phyag 'tshal te/_phyir yang lha'i gnas su dong ngo /_/phyi de nyin nam nangs ma thag tu/_kun dga' bos bcom ldan 'das la 'di skad ces gsol to/_/mdang lha gnyis shig mchis te/_bcom ldan 'das la bsnyen bkur bgyis na/_de'i lus kyi 
[\[141a.3\]]'od kyis kun tu snang zhing mdzes par bgyis pa 'di sngon las ci zhig bgyis pas de 'dra'i 'bras bu thob par gyur ces gsol pa dang /_bcom ldan 'das kyis kun dga' bo la 'di skad ces bka' stsal to/_/sngon sangs rgyas 'od srung mya ngan las 'das nas dam pa'i chos 'jig 
[\[141a.4\]]par nye ba na/_bram ze gnyis shig gis nyin zhag gcig pa'i tshul khrims brgyad mnos te/_de dag la gcig gis ni lhar skye bar shog cig ces smon lam btab bo/_/gcig gis ni rgyal por gyur cig ces smon lam btab nas/_phyir khyim du 'ong ngo /_/de la gcig khyim 
[\[141a.5\]]du 'ongs nas/_chung mas zan la bos nas khyos 'di skad ces smras so/_/bdag sangs rgyas kyi chos las phyi dro kha zas mi za'i khrims mnos pas mi 'dod do zhes pa dang /_chung mas smras pa/_khyod ni kun tu rgyu yin te/_bdag cag gi chos kyi tshul khrims yod na/_ci'i phyir ston 
[\[141a.6\]]pa gzhan gyi tshul khrims mnos/_gal te bdag dang lhan cig zan mi za na khyod ci skad smras pa bzhin du kun tu rgyu gzhan dag la bsnyad de/_khyod dang lhan cig tu 'du shing gtam zer du mi gnang bar skrod du gzhug go/_/de skad ces smras pa dang /_khyos ma bzod de dngangs 
[\[141a.7\]]skrag nas chung ma dang lhan cig tu dus ma yin par zan zos so/_/mi de gnyis tshe'i dbang thang ci tsam du thub pa bzhin du so so nas tshe'i dus byas so/_/rgyal por smon pa de ni tshul khrims bsrungs pas rgyal po'i rigs su skyes so/_/lhar skye bar smon pa de ni tshul khrims zhig 
[\[141b\]]
[\[141b.1\]]pas klu zhig tu skyes so/_/de'i tshe na rgyal por skyes pa de'i bza' shing gi ra ba bsrung ba zhig_/nyin gcig bzhin du shing thog rnam pa sna tshogs skyel skyel ba las/_phyis dus gzhan zhig na/_chu mig cig gi nang nas ku shu kha dog dang dri bsung dang ldan pa zhig rnyed nas/_'di 
[\[141b.2\]]snyam du sems so/_/bdag shing thog skyel zhing phan tshun 'gro ba'i tshe/_rtag tu sgo bas bkag ste/_legs par 'gro mi ster gyis/_ku shu 'di sgo ba 'di la sbyin no snyam nas/_rgyal po'i chab sgo ba la sbyin no/_/chab sgo bas kyang shing thog de blangs nas/_'di snyam du bsams 
[\[141b.3\]]so/_/zhu zhing gsol ba la 'gro ba'i tshe/_rtag tu nyug rum gyis bkag nas/_nyams 'phags su 'gror med kyis/_ku shu 'di ni nyug rum de la sbyin snyam du bsams nas/_nyug rum la byin no/_/nyug rum gyis kyang blangs nas/_btsun mo la phul lo/_/btsun mos 
[\[141b.4\]]thogs nas rgyal po la phul lo/_/rgyal pos ku shu de zos nas/_rab tu mngar zhing lhag par dri bsung dang ldan pa zhig nas/_btsun mo la ku shu 'di gang nas rnyed ces dris pa dang /_btsun mos kyang ji ltar rnyed pa'i gtam zhib tu byas nas/_gcig nas gcig tu thug ste/_
[\[141b.5\]]tha mar ra ba bsrung ba la thug nas/_rgyal pos ra ba bsrung ba bkug nas/_de la 'di skad ces bka' stsal to/_/nga'i bza' shing gi ra ba na shing thog 'di lta bu yod na/_ci'i phyir nga la mi 'bul bar gzhan dag la sbyin zhes bka' stsal pa dang /_ra ba bsrung ba des thog ma ji ltar 
[\[141b.6\]]rnyed pa zhib tu gsol to/_/de nas rgyal pos ra ba bsrung ba de la deng phyin cad ku shu 'di lta bu rtag tu phul cig ces bka' stsal pa dang /_ra ba bsrung ba des 'di skad ces gsol to/_/ku shu 'di ni 'bras bu las skyes pa ma lags te/_chab mig cig gi nang nas rnyed pas slan cad ni 
[\[141b.7\]]bdag gis mi rnyed de/_mi 'byor to zhes gsol pa dang /_de la yang rgyal pos khyod kyis phyin cad ma rnyed na/_khyod kyi lus dum bur bcad do zhes bka' stsal pa dang /_ra ba bsrung ba de phyir gnas su song nas mya ngan byed cing ngus pa dang /_ngu ba'i sgra chen po de klu zhig gis 
[\[142a\]]
[\[142a.1\]]thos nas/_klu de mi zhig tu sprul nas de la 'di skad du khyod ci'i phyir mi dga' zhing ngu zhes dris so/_/ra ba bsrung ba des ci ltar gyur ba'i gtam klu la zhib tu smras pa dang /_klu de mi snang bar gyur nas ring po ma lon par gser gyi gzhong ba cig gi nang shing tog bzang 
[\[142a.2\]]pos bkang ste/_mi de la byin nas khyod kyis shing tog 'di khyer la rgyal po la phul la phrin du yang 'di skad gyis shig_/rgyal po dang bdag tu bshes te/_sngon tshe snga ma la gnyi ga kun tu rgyu ba yin pa las nyin zhag gcig pa'i khrims brgyad mnos te/_so sor smon lam 
[\[142a.3\]]btab pa las/_rgyal po ni tshul khrims bsrung bas rgyal por gyur te/_bdag ni tshul khrims nyams pas klur skyes kyi/_da yang khrims bsrung zhing lus 'di las thar bar dga'o/_/nyin zhag gcig pa'i khrims brgyad kyi cho ga bdag la stsal du gsol/_ci ste ma gnang na 
[\[142a.4\]]rgyal po'i yul yang rgya mtshor bsgyur ro zhes 'phrin spring ngo /_/de nas ra ba bsrung ba des shing tog khyer te/_rgyal po la phul nas/_klus spring pa'i 'phrin yang rgyal po la rdzogs par bsnyad pa dang /_rgyal po de mi dga' bar gyur to/_/de ci'i phyir zhe na/_de'i tshe na 'jig rten 
[\[142a.5\]]na sangs rgyas kyang mi bzhugs/_dam pa'i chos kyang nub nas nyin zhag gcig pa'i khrims brgyad kyi dpe yang mi rnyed do/_/don de ma bsgrubs na ni gnod pa mngon du byed kyis dogs pas/_rtog pa la zhugs te/_mi dga' bar sems shing 'dug pa las/_rgyal po des 
[\[142a.6\]]blon po mchog gcig yod pa la 'di skad ces bka' stsal to/_/klu zhig nga la khrims brgyad kyi dpe slong gis/_mi snyed du mi gnang ngo zhes bka' stsal nas/_blon pos gsol pa/_'jig rten na chos kyang ma mchis na bdag gis gang nas rnyed ces gsol pa dang /_rgyal 
[\[142a.7\]]po des blon po de la khyod kyis ma rnyed na bsad do zhes bka' stsal to/_/blon po de shin tu mi dga' bzhin du song nas khyim du phyin pa dang /_blon po de la pha rgas 'khogs pa zhig yod do/_/phas bltas na sngon cad ni bdag gi bu 'dzum mul te mdangs dang bcas pas gtam zer na/_
[\[142b\]]
[\[142b.1\]]deng ci'i phyir sngon cad dang mi 'dra bar ngo 'dzum nag ste gtam zer ces byas pa dang /_des ji ltar gyur pa pha la zhib tu gtam byas so/_/de'i phas smras pa/_bdag gi khyim na ka ba zhig las rtag par 'od 'byung ste/_de'i nang na ci yod ltos shig ces bsgo ba dang /_ka ba phyung ste 
[\[142b.2\]]gshags na de'i nang nas rten cing 'brel par 'byung ba bcu gnyis kyi mdo dang /_nyin zhag gcig pa'i khrims brgyad kyi dpe byung nas/_blon po des rgyal po la phul lo/_/rgyal pos thob nas rab tu dga' mgu rangs te/_khrims brgyad kyi dpe gser gyi sgrom bur bcug nas klu 
[\[142b.3\]]la bskur to/_/klu des thob nas shin tu dga' bas rgyal po de la rin po che yang mang du phul lo/_/nyin zhag gcig pa'i khrims brgyad bsrungs nas gzhan dag kyang bsrung bar bskul to/_/de nas de'i tshe 'phos nas lhar skyes so/_/rgyal po de yang de bzhin du/_khrims 
[\[142b.4\]]bsrungs pas 'chi ba'i dus byas nas gnas lhan cig tu lhar skyes te/_de gnyis mdang nam gyi cha stod la nga'i spyan sngar 'ongs te/_ci rigs par chos bstan pas rgyun du zhugs pa'i 'bras bu thob nas/_ngan song gsum dang yongs su bral te/_lha dang mi'i longs 
[\[142b.5\]]spyod myong zhing mthar mya ngan las 'das pa'i bar du thob par gyur to/_/bcom ldan 'das kyis de skad ces gsungs pa la 'khor mang po thams cad rjes su yi rangs nas mngon par dga'o/_/kun tu rgyus tshul khrims bsrungs pa'i le'u ste gsum pa'o//_//
[\[142b.6\]]'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul de na khyim bdag cig la bu khye'u zhig btsas na/_khye'u de dbyibs legs shing blta na 
[\[142b.7\]]sdug pa bzang ba zhig ste/_btsas nas ring po ma lon par smra yang shes so/_/khye'u des pha ma la bcom ldan 'das da ltar bzhugs sam zhes dris pa dang /_da ltar bzhugs so zhes smras pa dang /_'o na btsun pa shA ri'i bu dang /_kun dga' bo la sogs pa bzhugs sam zhes dris 
[\[143a\]]
[\[143a.1\]]pa dang /_de yang bzhugs so zhes smras so/_/khye'u de'i pha mas bu btsas ma thag tu smra shes pa 'di ni mi ma yin no snyam nas/_ngo mtshar ba dang ya mtshan du gyur pas bcom ldan 'das la zhus so/_/bcom ldan 'das kyis kyang khyod kyi bu 'di mtshan dang ldan te/_
[\[143a.2\]]the tsom ma byed cig ces bka' stsal pa dang /_khye'u de'i pha ma rab tu dga' mgu rangs te phyir khyim du 'ongs so/_/de nas khye'u des pha ma la sangs rgyas dang dge slong gi dge 'dun rnams spyan drongs shig ces gsol pa dang /_de'i pha mas sangs rgyas dang dge 'dun spyan drangs nas/_
[\[143a.3\]]yo byad sbyar dgos te/_'phral du 'byor pa yang ma yin no zhes bsgo ba dang bus smras pa/_khang pa'i nang phyag dar dang chag chag byos te/_gdan thing la/_gdan mthon po gsum zhig sgrigs te thing shig dang /_zhal zas ro brgya dang ldan par yang rang 'ong ngo /_/bdag gi tshe 
[\[143a.4\]]snga ma'i pha ma yang da ltar yul bA rA Na sIr mchis kyi/_de yang bos shig ces smras so/_/de'i pha mas kyang bus smras pa bzhin du mi zhig glang po che la bskyon te/_de'i pha ma yang bos nas 'ongs so/_/gdan mthon po gsum bshams pa de gcig la ni sangs rgyas 
[\[143a.5\]]bzhugs su gsol cig_/gcig la ni tshe snga ma'i pha ma bzhugs cig_/gcig la ni da ltar lus bskyed pa'i pha ma bzhugs shig skad pa dang /_de nas sangs rgyas kyang dge slong gi 'khor dang bcas te gshegs nas/_gdan bting ba la rim bzhin du bzhugs te/_
[\[143a.6\]]zhal zas bzang pos kyang thams cad khyed cing chog par gyur nas/_de la bcom ldan 'das kyis chos bstan nas/_khye'u de'i pha ma gnyis dang khyim gang gi mi chen po dang /_chung ngu thams cad kyis kyang chos thos nas rab tu dga' ste/_kun gyis 'bras bu dang po thob par 
[\[143a.7\]]gyur to/_/khye'u de yang phyis cher skyes nas rab tu byung ste/_brtson 'grus brtsams pas dgra bcom pa yang thob par gyur to/_/de nas bcom ldan 'das la kun dga' bos gsol pa/_dge slong 'dis sngon legs pa ci zhig bgyis na/_che zhing mtho ba'i rigs su skyes te 
[\[143b\]]
[\[143b.1\]]chung ngu nas smra yang 'tshal la/_rab tu byung nas kyang mngon par shes pa myur du thob par gyur/_bcom ldan 'das kyis kun dga' bo la bka' stsal pa/_mi 'di tshe snga ma la yul bA rA Na sI'i khyim bdag gi bu las khyim bdag tshe 'phos nas/_so chis zhig ste dbul phongs 
[\[143b.2\]]par gyur to/_/sangs rgyas bcom ldan 'das 'jig rten na bzhugs pa dang 'phrad kyang /_mchod pa bya ba'i longs spyod med pas/_de mi dga' nas rigs che zhing mtho ba tsam la gla za bar khas blangs nas/_lo gcig lon pa dang gser srang stong tsam rnyed do/_/de la 
[\[143b.3\]]rigs che zhing mtho ba zhig gis khyod chung ma mi len nam zhes dris pa dang /_nga mi 'dod do zhes smras so/_/des yang dris pa/_'o na gser 'di ci zhig bya zhes dris pa dang /_des sangs rgyas dang 'phags pa'i dge 'dun la bsod snyoms zhig gsol bar dgos so zhes smras 
[\[143b.4\]]so/_/rigs che zhing mtho ba des smras pa/_khyod sangs rgyas dang 'phags pa'i dge 'dun spyan drang 'dod na/_kho bos gser sbyar te/_zhal zas la sogs pa'i g.yos kyang bshams kyis/_kho bo'i khyim du spyan drongs shig ces smras pa dang /_dbul po des kyang de 
[\[143b.5\]]bzhin du bya'o zhes smras pa dang /_zhal zas bshams te/_sangs rgyas dang 'phags pa'i dge 'dun spyan drangs so/_/de'i rgyu de'i rkyen gyis tshe'i dus byas nas kyang khyim bdag de'i khyim du skyes te/_da yang sangs rgyas spyan drangs nas chos thos nas kyang byang chub thob par 
[\[143b.6\]]gyur to/_/bcom ldan 'das kyis kun dga' bo la bka' stsal pa/_sngon gyi mi dbul po de ni khyim bdag gi khye'u dge slong 'di yin no/_/bcom ldan 'das kyis de skad ces gsungs pa la 'khor mang po thams cad rjes su yi rangs nas mngon par dga'o/_/lus btsongs nas 
[\[143b.7\]]mchod pa byas pa'i le'u ste bzhi pa'o//_//'di skad bdag gis thos pa'i dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul de nyid na tshong pa lnga brgya tsam zhig rgya mtshor rin po 
[\[144a\]]
[\[144a.1\]]che len du 'gro ba de dag gis 'di ltar bgros so/_/bdag cag gis mi'i nang na mkhas shing shes pa zhig ded dpon du bkri'o zhes bgros nas/_dge bsnyen khrims lnga pa zhig khrid de/_rgya mtshor zhugs so/_/rgya mtsho'i dbus su phyin pa dang /_rgya mtsho'i lha de 
[\[144a.2\]]srin po zhig tu sprul nas/_lus gzugs shin tu mi sdug cing /_sngo la gnag pa/_mche ba gyen du byung ba/_mgo la me 'bar ba zhig drung du 'ongs nas gru 'di nga la byin cig ces smras te/_tshong pa la 'di skad ces dri'o/_/'jig rten na gang dag 'jigs su rung ba nga las 
[\[144a.3\]]'da' ba yod dam zhes dris pa dang /_dge bsnyen gyis smras pa/_khyod bas shin tu lhag par 'jigs pa yod do/_/rgya mtsho'i lhas smras pa/_de lta bu su zhig_/dge bsnyen gyis smras pa/_'jig rten na glen pa gti mug can/_mi dge ba'i las rnams bag med par byed pa 
[\[144a.4\]]srog gcod pa dang /_ma byin par len pa dang /_'dod pas log par g.yem pa dang /[ {]brdzun [,]rdzun [}]du smra ba dang /_tshig 'khyal pa smra ba dang /_phra ma dang /_zhe gcod pa'i tshig smra ba dang /_'dod chags dang /_zhe sdang che ba dang /_ngan par lta ba dag tshe 'phos nas sems can dmyal 
[\[144a.5\]]bar skye ste/_sdug bsngal rnam pa sna tshogs myong ba rnams sems can dmyal ba'i srung mas khrid de/_la la ni mtshon gyis dmyal zhing gtubs/_la la ni shing rtas phan tshun du drangs nas khams tshad du bcad/_la la ni gtun gyis brdungs/_la la ni rang thag gis btags/_la la ni 
[\[144a.6\]]ral gri'i ri la 'dzegs/_la la ni mi'i shing rta dang zangs khol ba dang chab rom dang ngan skyugs kyi nang du bskol ba la sogs pa/_sdug bsngal shin tu mi bzad pa rnam pa sna tshogs de lta bu dag lo brgya stong gi bar du myong ba de ni/_khyod bas shin tu yang lhag par 'jigs su rung ngo 
[\[144a.7\]]zhes smras pa dang /_rgya mtsho'i lhas thos nas de ma thag tu mi snang bar gyur to/_/yang rgya mtsho'i nang du song ba las/_rgya mtsho'i lha de mi'i nang nas shin tu rid cing nyam thag pa rtsa dang rus pa tsam 'brel pa zhig tu sprul nas gru 'di nga la byin cig ces smra zhing de la 'di skad ces dri'o/_/
[\[144b\]]
[\[144b.1\]]'jig rten na rid cing nyam thag pa nga las lhag pa yod dam zhes dris pa dang /_dge bsnyen gyis smras pa/_khyod pas shin tu lhag par nyam thag cing rid pa yod do/_/rgya mtsho'i lhas smras pa/_de lta bu de su yin/_dge bsnyen gyis smras pa/_gang glen zhing gti mug can rang 
[\[144b.2\]]bzhin gyis 'jungs zhing ser sna byed la/_'dod pas phrag dog byed la sbyin pa mi shes pa dag tshe 'phos nas/[ {]yi dgas [,]yi dwags [}]su skyes te/_lus ni ri bo tsam/_mgrin pa ni mo khab tsam du gyur te/_skra 'dzings pa gnag cing rid pa/_lo brgya stong gi bar du chu'i ming yang mi 
[\[144b.3\]]thos pa de ni khyod bas kyang shin tu lhag par rid do zhes smras ma thag tu mi snang bar gyur to/_/de nas yang song song ba las rgya mtsho'i lha de mi'i nang nas gzugs byad shin tu bzang po zhig tu sprul nas/_gru 'di nga la byin cig ces smras te/_tshong pa dag la 'jig rten mi'i nang na nga 
[\[144b.4\]]tsam du gzugs byad bzang la mdzes pa yod dam/_dge bsnyen gyis smras pa/_khyod bas brgya 'gyur stong 'gyur gyis lhag par bzang ba yod do/_/rgya mtsho'i lhas smras pa/_bdag bas lhag par bzang ba de su zhig_/dge bsnyen gyis smras pa/_'jig rten na 
[\[144b.5\]]mkhas pa blo dang ldan pa/_dge ba bcu phun sum tshogs par spyod pa/_lus dang ngag dang yid kyi las yongs su dag pas/_dkon mchog gsum la shin tu dad pa/_ci 'byor pa des mchod pa byed pa'i blo can de ni/_tshe 'phos nas mtho ris kyi lhar skyes te/_
[\[144b.6\]]gzugs byad legs par shin tu sdug pa shin tu mdzes pa/_de ni khyod bas brgya 'gyur stong 'gyur gyis lhag ste/_khyod dang de gnyis bskrun na/_spre'u zhar ma dang bkra shis ma bskrun pa dang 'dra'o/_/de nas rgya mtsho'i lhas chu snyim pa gang bcus nas dge bsnyen de la snyim 
[\[144b.7\]]pa gang gi chu mang ngam/_rgya mtsho'i chu mang /_zhes dris pa dang /_dge bsnyen gyis snyim pa gang gi chu mang gi rgya mtsho'i chu ni mang ba ma yin no zhes smras so/_/rgya mtsho'i lhas smras pa/_khyed 'di skad du smras pa'i tshig de bden pa yin nam/_dge bsnyen gyis smras pa/_tshig 
[\[145a\]]
[\[145a.1\]]'di ni bden pa yin gyis [{]brdzun [,]rdzun [}]pa ma yin no/_/bden par cir mngon/_smras pa rgya mtsho'i chu mang mod kyi/_gdon mi za bar skam pa'i dus yod do/_/bskal pa mes 'jig tu nye ba na nyi ma gnyis shar te chu mig dang lteng ka kun bskams so/_/nyi ma gsum 
[\[145a.2\]]shar ba na/_chu bran thams cad bskams so/_/nyi ma bzhi shar ba na chu bo thams cad bskams so/_/nyi ma lnga shar ba na rgya mtsho chen po yang snga ma las 'grib bo/_/nyi ma drug shar ba na sum nyis 'grib bo/_/nyi ma bdun shar ba na rgya mtsho chen po yang bskams te/_
[\[145a.3\]]ri rab lhun po yang rnyil rdo rje'i mtha' la thug pa'i bar du tshig cing 'bar bar 'gyur ro/_/gang zhig shin tu dad pa'i sems kyis chu snyim pa gang tsam sangs rgyas la mchod dam/_dge 'dun la phul lam/_pha ma la phul lam/_dbul phongs la byin nam/_gcan 
[\[145a.4\]]gzan la byin na/_bsod nams 'di ni bskal pa du mar yang mi zad de/_de bas na rgya mtsho'i chu ni nyung gis/_snyim pa gang gi chu ni mang bar rig par bya'o/_/de nas rgya mtsho'i lha rab tu dga' ste/_des dge bsnyen de la rin po che mang du phul nas/_rin po che dam pa dag 
[\[145a.5\]]sangs rgyas dang dge 'dun la yang bskur ro/_/dge bsnyen dang tshong pa rnams rin po ches chog par gyur nas/_phyir yang bde bar yul du phyin to/_/de'i tshe dge bsnyen de dang /_tshong pa lnga brgya tsam sangs rgyas gang na ba der 'ongs nas bcom ldan 'das kyi zhabs la spyi bos 
[\[145a.6\]]phyag 'tshal te/_so so nas rin po che thogs pa dang /_rgya mtsho'i lhas bskur ba yang sangs rgyas dang dge 'dun la phul te/_de dag pus mo sa la btsugs nas thal mo sbyar te/_bcom ldan 'das la 'di skad ces gsol to/_/bdag kyang ston pa'i bstan pa la rab 
[\[145a.7\]]tu 'byung ngo zhes smras pa dang /_bcom ldan 'das kyis dge bsnyen dag legs par 'ongs so zhes bka' stsal pa dang /_skra dang kha spu rang byi ste/_chos gos gyon pa'i dge slong du gyur to/_/de la bcom ldan 'das kyis ci rigs pa'i chos bstan cing phyis 'dod pa kun zad de/_
[\[145b\]]
[\[145b.1\]]dgra bcom par gyur to/_/'khor mang po de dag bcom ldan 'das kyis gsungs pa la yi rangs nas mngon par dga'o/_/rgya mtsho'i lhas dris pa'i le'u ste lnga pa'o//_//bam po gnyis pa/_'di skad bdag gis thos pa'i dus gcig na/_bcom ldan 'das bya 
[\[145b.2\]]ka lan da ka gnas pa 'od ma'i tshal na bzhugs so/_/de'i tshe na yul de na blon po chen po shin tu phyug pa zhig la bu tsa med do/_/de'i tshe na chu klung gang gA'i 'gram na/_ma Ni b+ha dra zhes bya ba'i lha rten zhig yod de/_thams cad de la phyag 'tshal zhing mchod pa byed de/_blon po 
[\[145b.3\]]chen po de yang lha rten de'i gan du song nas/_'di skad ces gsol to/_/bdag la bu tsa med de/_lha khyod yon tan tshad med pa dang ldan pa zhes thos kyis/_'gro ba kun la skyobs pa khyod gzhan gyi smon lam bskang bar nus na/_bdag kyang bskyab tu gsol lo/_/gal 
[\[145b.4\]]te bdag la khyod kyis bu cig stsal na/_gser dang dngul gyis lha khyod kyi sku yang g.yogs shing /_bzhugs pa'i rten yang spos dang byug pas byug go/_/ci ste mngon par rtags med na/_lha khyod kyi rten yang bshig la/_khyod kyi lus la mi gtsang ba dang bshang gcis kyang 
[\[145b.5\]]bsku'o zhes smras pa dang /_lha des thos nas 'di snyam du bsams so/_/blon po de ni phyug cing btsan la mthu che bas/_smad rigs tsam gyis 'di'i bur mi 'gyur te/_bdag mthu chung bas 'di'i smon lam bskang mi nus so/_/gal te smon pa bzhin du ma byas na gdon mi za 
[\[145b.6\]]bar mi sdug par tho 'tshams so bsams nas/_rten bsrung ba'i lha des ma Ni b+ha dra la gsol pa dang /_de yang de lta bu'i mthu med pas/_rnam thos kyi bu gang na ba der song nas/_rnam thos kyi bu la gsol to/_/rnam thos kyi bus kyang bdag gi mthu tsam gyis bu yod par mi 
[\[145b.7\]]nus so snyam bsams nas/_rnam thos kyi bu de brgya byin gang na ba der song ste 'di skad ces gsol to/_/bdag gi blon po ma Ni b+ha dra zhes bgyi bas bdag la 'di skad ces mchi'o/_/rgyal po'i khab na blon po zhig bdag la bu slong ste/_smon pa bzhin du byas na ni mchod pa dang rim gro 
[\[146a\]]
[\[146a.1\]]yang byed do/_/smon pa bzhin du ma byas na rten yang bshig ste mi sdug par bya'o zhes dam bcas pas/_de ni dam bcas pa bzhin du gdon mi 'tshal bar bgyid na/_brgya byin lha'i dbang po khyod kyis de la bu zhig mchis par mdzad du gsol zhes gsol pa dang /_
[\[146a.2\]]brgya byin gyis smras pa/_'di ni shin tu yang dka' mod kyis/_da ltar rgyu zhig snang ngo /_/de'i tshe na lha'i sras po zhig yon tan lnga dang bral nas tshe'i dus byed du nye ba zhig yod de/_de la 'di skad ces smras so/_/khyod ni tshe'i dus byed par nges pas/_dus byas na blon po de'i bur 
[\[146a.3\]]skyes shig ces smras so/_/lha'i sras pos smras pa/_bdag ni rab tu 'byung zhing dam pa'i chos spyod par dad de/_gal te rigs che zhing mtho bar skyes na/_rab tu 'byung bar dka'o/_/rigs tha mal par gyur na sla'o zhes gsol pa dang /_brgya byin gyis yang smras pa/_lha 
[\[146a.4\]]khyod der skyes shig dang /_rab tu 'byung bar dad na/_ngas kyang grogs bya'o zhes smras so/_/lha'i sras po de der tshe 'phos nas/_blon po de'i rigs su de'i btsun mo'i rum du skyes te/_phyis btsas na dbyibs legs shing blta na sdug pa bzang ba zhig btsas te/_mtshan 
[\[146a.5\]]mkhan la bstan nas/_mtshan mkhan gyis kyang bltas te/_bu 'di thog ma gang nas rnyed ces dris nas/_chu klung gang gA'i lha las bslangs so/_/zhes byas pa dang /_bu de'i ming yang gang gA dar zhes bya bar btags so/_/phyis tshad du phyin par skyes pa dang /_des 
[\[146a.6\]]pha ma la bdag ni rab tu byung bar gsol lo zhes smras so/_/de la pha mas smras pa/_kho bo ni 'di lta bur phyug cing btsan te/_longs spyod chen po dang ldan la/_bu ni khyod gcig pur zad de/_nga'i rigs bsab cing pha ma gso dgos kyi mi gnang ngo zhes bsgo ba dang /_
[\[146a.7\]]khye'u des bsams pa bzhin du ma 'grub pas shin tu mi dga' ste/_'di snyam du lus 'di med par byas la/_rigs tha mal pa cig tu skyes te/_rab tu 'byung bar gsol na/_'di las sla yang srid snyam du bsams nas/_song ste phyi rol tu byung nas/_brag mthon po zhig la 
[\[146b\]]
[\[146b.1\]]mchongs so/_/brag la mchongs te sa la lhung na yang snad pa'am nyams pa med do/_/de nas chu chen po'i 'gram du song ste/_chur mchongs na yang chus g.yengs te mnyes par phyir byung ngo /_/btsan dug zos na yang dug gis ma thub cing /_gnod par ma gyur nas/_
[\[146b.2\]]yang 'di snyam du bsams so/_/bdag gis rgyal po'i khrims dang 'gal ba zhig byas na/_rgyal pos bsad kyang srid snyam bsams nas/_rgyal po'i btsun mo dang slas rnams pho brang gi phyi rol du byung ste/_skyed mos tshal gyi rdzing bur khrus byed du dong nas/_de dag gis 
[\[146b.3\]]gos dang rgyan bkrol te shing la bzhag go/_/de ltar gos dang rgyan shing la bzhag pa gang ga dar song bas mthong ba dang /_skyed mos tshal du zhugs te/_btsun mo de dag gi gos dang rgyan pang pas btab nas/_sgor byung ba dang /_sgo srung gis bzung ste/_rgyal po ma skyes dgra 
[\[146b.4\]]la phul lo/_/rgyal pos de skad ces thos nas rab tu khros te/_mda' gzhu blangs nas rgyal po nyid lag dar te khye'u la 'phangs nas mda' 'phangs pa khye'u la ma song gi phyir yang rgyal po'i drung du lhung ngo /_/lan gsum gyi bar du de ltar gyur nas/_rgyal po dngangs te/_
[\[146b.5\]]gzhu yang bor nas khye'u la khyod lha'am klu'am/[ {]yi dgas [,]yi dwags [}]sam/_gnod sbyin nam/_ci zhig zhes smras so/_/khye'us gsol pa/_bdag la gsol ba sna cig mchis/_de gnang na legs par smra zhes gsol pa dang /_rgyal pos kyang de bzhin du bya'o zhes smras 
[\[146b.6\]]so/_/khye'us gsol pa/_bdag ni lha yang ma lags klu yang ma lags te/_rgyal po'i khab kyi blon po'i bu lags so/_/bdag rab tu byung bar dad na/_bdag gi pha mas ma gnang na/_bdag gi lus 'di gzhan du skye bar bgyi ba'i slad du rang 'chi'o snyam nas/_brag 
[\[146b.7\]]mthon po la mchongs/_chur yang mchongs/_btsan dug kyang 'tshal na 'gum du ma btub nas/_rgyal po'i khrims las 'gal ba zhig bgyis na 'gum par 'gyur snyam bsams te/_rgyal pos 'gum par bgyi ba pas kyang 'di ltar ma 'gum ste/_da 'di 'dra bar gyur na rgyal 
[\[147a\]]
[\[147a.1\]]pos thugs rje bar dgongs te/_bdag rab tu 'byung bar gnong shig ces gsol pa dang /_rgyal pos kyang khyod rab tu byung bar gnang ngo zhes bka' stsal nas/_khye'u de khrid de bcom ldan 'das kyi spyan sngar lhags nas/_ci ltar gyur ba bcom ldan 'das la zhib tu 
[\[147a.2\]]gsol to/_/de nas bcom ldan 'das kyis kyang rab tu 'byung bar gnang nas lus la chos gos gyon cig ces pa dang dge slong du gyur to/_/bcom ldan 'das kyis ci rigs par chos bstan nas/_sems rnam par grol te dgra bcom par gyur nas/_rig pa gsum dang /_mngon 
[\[147a.3\]]par shes pa drug dang /_rnam par thar pa brgyad dang ldan par gyur to/_/de nas rgyal po ma skyes dgras bcom ldan 'das la 'di skad ces gsol to/_/bcom ldan 'das khye'u gzhon nu 'dis sngon dge ba'i rtsa ba ci zhig bsgrub na/_brag la mchongs kyang ma gum la chab tu mchongs 
[\[147a.4\]]kyang gnod par ma gyur/_btsan dug 'tshal kyang ma gum/_mda' 'phangs kyang smas par ma gyur to/_/bcom ldan 'das dang mjal nas 'khor ba'i mtha' las grol bar gyur ces gsol ba dang /_bcom ldan 'das kyis rgyal po la 'di skad ces bka' stsal to/_/sngon 
[\[147a.5\]]'das pa'i dus bskal pa grangs med pa 'das pa na/_yul bA rA Na sI zhes bya ba na/_rgyal po tshangs pas byin zhes bya ba zhig yod de/_rgyal po de'i btsun mo dang pho brang gi slas su bcas nas/_skyed mos tshal du rol du gshegs so/_/skyed mos tshal de na pho brang gi slas dag 
[\[147a.6\]]gis glu blangs pa dang /_ra ba'i phyi rol du mi zhig gis skad chen pos ram bu bteg pa rgyal pos thos so/_/rgyal pos de thos nas khros te mi de zung la sod cig ces bka' stsal to/_/de'i tshe blon po zhig phyi rol nas nang du 'ongs pa las/_mi btson du bzung ba mthong ba dang /_
[\[147a.7\]]g.yog 'khor rnams la 'dis ci nyes te bzung zhes dris na/_de dag gis ci'i phyir bzung ba'i gtam zhib tu smras pa dang /_blon po des de dag la re zhig ma bsad par sdod cig kho bos rgyal po la gsol zhes smras nas pho brang gi nang du song ste/_rgyal po la 'di skad ces gsol to/_/
[\[147b\]]
[\[147b.1\]]'gum du khrid pa'i mi des 'gum la thug pa'i las ma bgyis so/_/glu blangs pa'am ram bu bteg pa ni gzugs su mi snang bas/_mi rigs pa'i glo ba rings pa dang /_btsun mo la ngan du bgyi ba ma lags kyis/_de'i srog la thugs brtse bar dgongs te btang bar rigs so zhes 
[\[147b.2\]]gsol pa dang /_rgyal pos kyang ma bsad par thong shig ces bka' stsal pa dang /_mi de yang blon po'i g.yog byed pa la zhugs te/_phyis lo mang zhig lon pa dang /_'di snyam du sems so/_/'dod chags kyis smas pa ni ral gri bas rno ste/_bdag 'di ltar nyam thag pa yang 
[\[147b.3\]]'dod chags kyi phyir ro snyam bsams nas/_blon po de la bdag rab tu 'byung zhing thar pa'i lam bsgom du ci gnang zhes gsol nas/_blon po des kyang khyod thar pa'i lam bsgom na bdag kyang bgegs mi byed kyis/_khyod thar bar gyur nas yang phyir bdag dang phrad par shog shig 
[\[147b.4\]]ces bsgo'o/_/de nas mi de yang dben par song nas don dam pa yid la byas te/_brtson 'grus brtsams pas rang sangs rgyas su gyur nas/_phyir yang grong khyer du song ste/_blon po chen po gang na ba der 'ongs so/_/blon po chen po de rab tu dga' nas bsod snyoms dang /_
[\[147b.5\]]'tsho ba'i yo byad rnam pa bzhi mi brel bar phul lo/_/de nas rang sangs rgyas de steng gi nam mkha' la 'phags nas/_sku la chu 'bab pa dang /_me byung ba dang /_'od zer cher gtong ba la sogs te/_cho 'phrul rnam pa [{]bcwa [,]bco [}]brgyad bstan to/_/blon po chen po des de lta bu dag 
[\[147b.6\]]mthong nas tshad med pa'i spro ba skyes pas 'di skad du dam bcas so/_/mi 'di bdag gi drin gyis 'tsho bar gyur gyis/_bdag gar skyes kyang btsan cing phyug pa dang /_tshe ring ba dang /_gzhan pas brgya 'gyur stong 'gyur du shin tu 'phags shing /_ye shes dang bsod nams kyang 
[\[147b.7\]]'di dang mnyam par gyur cig ces smon lam btab bo/_/bcom ldan 'das kyis rgyal po la bka' stsal pa/_de'i tshe de'i dus na blon po des mi cig srog bskyabs te/_'bras bu thob par byas pa de ni 'di yin no/_/de'i rgyu de'i rkyen gyis gang nas gang du skyes kyang srog gi bar 
[\[148a\]]
[\[148a.1\]]chad du ma gyur te/_da nga dang 'phrad nas 'bras bu mchog thob par gyur to/_/bcom ldan 'das kyis gsungs pa la 'khor mang po thams cad yi rangs nas mngon par dga'o lha'i bu gang gA dar zhes bya ba'i le'u ste drug pa'o//_//'di skad bdag gis thos 
[\[148a.2\]]pa'i dus gcig na/_bcom ldan 'das mnyan du yod pa na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe na rgyal po gsal rgyal gyi btsun mo chen po 'bar li zhes bya ba la bu mo zhig btsas nas/_bu mo de'i ming ni rdo rje 
[\[148a.3\]]zhes bya ba btags so/_/bzhin rab tu mi sdug pa/_lus kyi sha shin tu rtsub pa stag lpags ltar sra ba/_skra yang rta rngog ltar bshor ba zhig ste/_rgyal pos kyang bu mo de mi sdug pas mi dga' nas pho brang gi nang du sus kyang ma mthong ba'i gnas zhig tu bskyed do/_/
[\[148a.4\]]bu mo de de ltar bzhin du mi sdug kyang /_btsun mo chen po la btsas pas mi sdug bzhin du sus kyang mi mthong bar bskyed de/_phyis cher skyes nas bag mar btang ran pa dang /_rgyal po rab tu mi dga' nas/_blon po la 'di skad ces bka' stsal to/_/thog ma cho 
[\[148a.5\]]rigs mtho bas rje'u rigs su gtogs pa las da 'khyams te/_nor dang longs spyod mi bdog pa cig tshol la khrid de shog ces bsgo'o/_/de nas blon po des kyang cho rigs kyis mtho zhing rje'u rigs kyi bu las 'khyams nas dbul phongs pa zhig rnyed de/_rgyal po la phul 
[\[148a.6\]]lo/_/rgyal pos kyang de dang mi med par dben pa'i gnas zhig tu gsang ste/_nga la bu mo byad bzhin mi sdug pa zhig yod de/_bag mar btang ran na/_gnyen zla ma rnyed kyis cho rigs che zhing mtho ba khyod dbul zhing ci yang med mod kyi/_khyod kyi chung mar sbyin gyi long shig 
[\[148a.7\]]ces bka' stsal pa dang /_de nas khye'u des pus mo sa la btsugs nas rgyal po'i bka' bzhin du bgyi'o/_/rgyal po chen pos bdag la khyi mo zhig stsal na yang blang bar 'tshal na/_rgyal po'i sku gdung la gtogs pa sras mo stsal na lta ci smos te/_bka' bzhin du blang bar 
[\[148b\]]
[\[148b.1\]]'tshal lo zhes gsol to/_/rgyal pos kyang sras mo de dbul po'i chung mar byin te/_de'i gnas khang la sogs pa byas nas/_sgo rim pa bdun du byas te/_dmag pa la 'di skad ces bsgo'o/_/khyod gang du 'gro ba'i tshe/_khyod nyid kyis sgo chod la lde mig kyang khyer cig_/
[\[148b.2\]]nga'i bu mo rab tu mi sdug pa 'di ni ci nas kyang phyi mi gzhan gyis mi mthong bar sgo rab tu sdoms shig ces bsgo nas/_nor dang longs spyod la sogs pa yo byad thams cad ci dgos pa chog par byin te/_blon por bcug go/_/de nor bu rin po che dang longs spyod mang po dang ldan 
[\[148b.3\]]par gyur pas/_dus phyi ma zhig na rigs che zhing mtho ba gzhan dang ston mo bya bar thams te/_ston mo la khyo shug dang /_bu tsha yang 'dus te rtse bar byas pa las/_gzhan kun ni chung ma dang 'grogs te 'ongs na blon po de 'ba' zhig gi chung ma ma 'ongs pas grogs po dag the 
[\[148b.4\]]tsom du gyur te/_yang na ni mi 'di'i chung ma mnga' byad shin tu mdzes shing bzang mo zhig go/_/yang na ni shin tu mi sdug cing gzhan gyis mthong du mi rung ba zhig yin pas/_khrid de ma 'ongs so snyam nas the tsom za bas/_de dag de'i chung ma blta bar bgros nas/_yid 'thun par 
[\[148b.5\]]gsang ste/_mi 'di chang gis ra ro bar byas te mi dran pa'i 'og tu lde mig brkus te/_mi lnga tsam zhig de'i chung mar blta bar btang ngo zhes bgros so/_/de'i tshe na mi de'i chung mas sngon bdag gis sdig pa ci bgyis na khyim thab sdang ste/_'di 'dra'i mun khung du bcug nas nyi ma dang zla ba tsam 
[\[148b.6\]]yang bltar med de/_mi gzhan yang mi mthong snyam ste/_shin tu mi dga' nas yang 'di snyam du bsams so/_/sangs rgyas bcom ldan 'das 'jig rten na bzhugs te/_sems can gang sdug bsngal gyis gdungs pa dag gi mgon dang skyabs mdzad de thar bar mdzad do zhe na/_
[\[148b.7\]]bcom ldan 'das la bdag rgyang ma nas phyag 'tshal lo/_/thugs brtse bar dgongs te/_bdag gi mdun du mngon sum du gshegs shing /_bdag la cung zad cig zhal ston par gyur kyang ci ma rung snyam bsams so/_/bu mo de'i bsam pa shin tu dag cing mos par mkhyen nas 
[\[149a\]]
[\[149a.1\]]bcom ldan 'das de'i khyim du gshegs te/_bu mo de'i mdun du sngon gyi las kyis dbu mthon mthing gis mtshan pa mngon par bstan pa bu mo des mthong bar mdzad do/_/bu mo des bcom ldan 'das kyi dbu mthon mthing mthong nas/_lhag par yang dga' zhing mgu rangs 
[\[149a.2\]]te/_bsam pa shin tu dag par gyur to/_/bsam pa shin tu dag pas bu mo de'i skra yang shin tu 'jam zhing mthon mthing gi kha dog tu gyur to/_/bcom ldan 'das kyis yang zhal mngon sum du bstan pa bu mo des mthong nas/_mthong ma thag tu dga' mgu rangs pas bu mo de bzhin 
[\[149a.3\]]yang bzang zhing mdzes par gyur te/_mi sdug pa dang rtsub pa yang med par gyur to/_/bcom ldan 'das kyis sku sta zur yan cad mngon par bstan te/_gser gyi mdog lta bu'i 'od lham mer snang bar mdzad pa bu mo des mthong nas/_sangs rgyas la lhag par dga' zhing dga' 
[\[149a.4\]]mgu rangs par gyur to/_/de ltar dga' mgu rangs pas mi sdug pa thams cad med par gyur te/_shin tu mdzes shing sdug pa ni lha'i bu mo ltar 'jig rten na dpe zla med par gyur to/_/bcom ldan 'das kyis bu mo de la thugs brtse ba'i phyir/_sku rdzogs par bstan pas/_
[\[149a.5\]]bu mo de mig mi 'dzums par blta zhing sngar bas kyang lhag par dga' mgu rangs nas/_lus kyi mtshan thams cad 'jig rten na dpe zla med par shin tu bzang zhing /_mi sdug pa'i bag chags kyi lhag ma cung zad tsam yang ma lus so/_/bcom ldan 'das kyis ci rigs su chos bstan 
[\[149a.6\]]nas/_sdig pa kun zad de/_rgyun du zhugs pa'i 'bras bu thob par gyur nas/_bcom ldan 'das kyang slar gshegs so/_/de nas de ma thag tu mi lnga pos kyang sgo phyes te/_nang du lhags na de'i chung ma rab tu mdzes shing bzang ba zla med par mthong nas/_gcig la gcig 
[\[149a.7\]]'di skad du mi 'di'i chung ma ni shin tu bzang zhing mdzes pas mi khrid do zhes smras te/_de dag gis de'i chung ma mthong nas phyir yang sgo bcad de/_de dag gang na 'dug par 'ongs nas/_mi des ma tshor bar lde mig kyang phyir lus la btags so/_/mi de ra ro ba las sangs nas kun 
[\[149b\]]
[\[149b.1\]]gyis te phyir khyim du 'ongs pa dang /_bdag gi chung ma mnga' byad shin tu bzang zhing mdzes te/_mi'i nang nas shin tu dkon par gyur pa mthong nas rab tu dga' ste/_chung ma la khyod su yin zhes smras pa dang /_chung mas kyang bdag na khyed kyi chung ma'o zhes smras so/_/khyos smras pa/_
[\[149b.2\]]khyod ni rab tu yang mi sdug pa zhig na/_ci'i phyir 'di ltar bzang zhing mdzes par gyur ces dris pa dang /_chung mas smras pa/_bdag gis sangs rgyas mthong bas lus 'di ltar gyur to zhes gtam zhib tu smras so/_/chung mas yang smras pa/_bdag gi yid la da ni bdag 
[\[149b.3\]]yab rgyal po dang 'phrad 'dod kyis/_rgyal po la bdag 'di skad mchi'o zhes gsol cig_/khyos kyang rgyal po la de bzhin du gsol pa dang /_rgyal pos dmag pa la de skad ma zer bar myur du song la phyir 'byung du mi gnang bar sdoms shig ces bka' stsal to/_/dmag 
[\[149b.4\]]pas yang gsol pa/_rgyal po'i sras mo ni bcom ldan 'das kyi thugs rje'i byin rlabs kyis lha mo dang 'dra bar bzang zhing mdzes mar gyur to/_/rgyal pos dmag pa la bka' stsal pa/_khyod bden pa de ltar gyur na/_myur du khrid de shog cig ces bsgo nas/_shing rta 
[\[149b.5\]]brgyan te sras mo pho brang gi nang du bsu'o/_/rgyal pos bu mo de de ltar bzang zhing mdzes par gyur pa mthong nas rab tu dga' mgu rangs te/_rgyal po dang /_btsun mo dang /_dmag pa dang /_bu mor bcas te/_bcom ldan 'das gang na ba der phyin pa dang /_sangs rgyas la phyag 
[\[149b.6\]]'tshal te phyogs gcig tu 'khod do/_/de nas rgyal po gsal rgyal gyis pus mo g.yas pa'i lha nga sa la btsugs nas/_bcom ldan 'das la 'di skad ces gsol to/_/bu mo 'dis sngon bsod nams ci zhig bgyis na/_rigs che zhing mtho la longs spyod mang po nor dbyig 
[\[149b.7\]]dang ldan pa'i rigs su skyes la/_sdig pa'i las ci bgyis na/_byad gzugs shin tu mi sdug cing pags pa dang skra yang dud 'gro'i lta bur gyur ces gsol pa dang /_de la bcom ldan 'das kyis bka' stsal pa/_rgyal po chen po'i sras mo mnga' byad bzang zhing mdzes pa 
[\[150a\]]
[\[150a.1\]]dang /_mi sdug pa la tshe rabs snga ma la bsod nams dang /_sdig pa'i las byas pa las gyur to/_/sngon 'das pa'i dus yun ring po na/_yul bA rA Na sI zhes bya ba de'i yul mi khyim bdag rab tu phyug pa nor da byig tshad med pa dang ldan pa zhig byung ste/_khyim a ro/_khong khro 'dra langs gi med la/_
[\[150a.2\]]bdag des/_khyim na ci bdog pa thams cad rang sangs rgyas cig la mchod cing 'bul lo/_/rang sangs rgyas de'i sku shin tu rtsub la ngan pa mi sdug pa skems pa zhig ste/_khyim bdag de la bu mo chung ngu zhig yod pa des/_nyin gcig bzhin du rang sangs rgyas de gshegs 
[\[150a.3\]]pa mthong ba dang /_bu mo des kha na ma tho ba'i sems skyes te/_brnyas smad de/_'di skad du byad bzhin mi sdug la lus kyi pags pa rtsub pa 'di re mi sdug ces kha na ma tho ba byas so/_/rang sangs rgyas de rtag tu de'i khyim du gshegs shing mchod pa bzhes nas yun ring po 
[\[150a.4\]]zhig lon pa dang /_mya ngan las 'da' bar bsams te/_yon bdag de'i phyir steng gi nam mkha' la 'phags nas sku la me 'bar ba dang /_chu 'bab pa dang /_shar phyogs nas mi snang bar gyur nas nub phyogs su 'byung ba dang /_nub phyogs nas mi snang nas shar 
[\[150a.5\]]phyogs su 'byung ba dang /_lho phyogs nas mi snang nas byang phyogs su 'byung ba dang /_byang phyogs nas mi snang nas lho phyogs su 'byung ba dang /_nam mkha' stong pa la nyal ba dang 'dug pa la sogs pa'i cho 'phrul rnam pa sna tshogs bstan te/_khyim de'i mi thams cad kyis cho 
[\[150a.6\]]'phrul de dag mthong bar byas nas/_nam mkha' las babs te/_de'i khyim du gshegs so/_/khyim bdag de yang lhag par dga' mgu rangs par gyur to/_/bu mo de yang shin tu 'gyod pa skyes nas/_rang sangs rgyas de la 'di skad du/_bdag gis sngar kha na ma tho ba'i 
[\[150a.7\]]nyes pa yang dang yang bgyis pa de dag bdag gis dngos sdig tu mi 'gyur bar 'gyod tshangs gsol nas/_rang sangs rgyas des kyang 'gyod tshangs byed par gnang ngo /_/bcom ldan 'das kyis bka' stsal pa/_rgyal po chen po de'i tshe de'i dus na/_bu mo de ni da ltar rgyal po'i bu mo 
[\[150b\]]
[\[150b.1\]]'di yin te/_de'i tshe mi dge ba'i sems kyis/_'phags pa rang sangs rgyas la smad pa'i ngag gi nyes pas/_de phyin cad rtag tu mi sdug pa'i lus myong bar gyur to/_/phyis cho 'phrul mthong nas/_'gyod pas ni phyis mnga' byad shin tu bzang ba dang /_blo dang ldan par gyur 
[\[150b.2\]]to/_/rang sangs rgyas la mchod pa byas pas/_gang nas gang du skyes kyang rigs che zhing longs spyod 'byor pa dang /_mthar yang rnam par grol bar gyur to/_/de bas na rgyal po chen po ji tsam du sems can gyi rigs su gtogs pa thams cad ni lus dang ngag gi nyes pa shin 
[\[150b.3\]]tu bsrung zhing /_gzhan la brnyas pa dang smad par mi bya'o/_/de'i tshe na rgyal po gsal rgyal 'khor dang bcas pa dang /_'khor mang po thams cad bcom ldan 'das kyis rnam par smin pa'i 'bras bu bstan pa thos nas/_bsam pa shin tu rnam par dag pa'i dad pa dang ldan 
[\[150b.4\]]par gyur to/_/de ltar bsam pa shin tu rnam par dag pas/_la la ni 'bras bu dang po nas 'bras bu bzhi pa'i bar du thob par gyur to/_/la la ni bla na med pa'i byang chub tu sems bskyed do/_/la la ni phyir mi ldog pa'i sa la gnas par gyur te/_'khor de dag thams cad 
[\[150b.5\]]bcom ldan 'das kyis gsungs pa la rjes su yi rangs nas mngon par dga'o/_/rgyal po gsal rgyal gyi bu mo rdo rje'i le'u ste bdun pa'o//_//'di skad bdag gis thos pa'i dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin 
[\[150b.6\]]gyi kun dga' ra ba na/_dge slong gi dge 'dun brgya phrag phyed dang bcu gsum dang thabs cig tu bzhugs so/_/de'i tshe grong khyer de na khyim bdag cig gi chung ma la bu zhig btsas te/_ming yang gser dbyig ces btags nas/_byad gzugs legs pa/_bzang zhing shin tu mdzes 
[\[150b.7\]]pa 'jig rten na zla med pa/_khye'u de sngon gyi las kyis lag pa gnyis khu tshur bcang nas byung ngo /_/khye'u de'i pha ma yang shin tu ya mtshan du gyur te/_bkra shis so snyam nas khye'u de'i khu tshur gnyis phyes te bltas na/_khye'u'i lag mthil nas gser gyi dong tse re re yod de/_
[\[151a\]]
[\[151a.1\]]pha ma gnyis rab tu dga' ste/_gser gyi dong tse gnyi ga blangs te/_blangs pa'i shul du da rung yang yod par gyur nas yang nas yang blangs so/_/de bzhin du pha ma gnyis kyis gser gyi dong tse lag mthil nas blangs pas bang mdzod gang yang bu'i lag nas dong tse 
[\[151a.2\]]zad par ma gyur to/_/khye'u de phyis cher skyes nas pha ma la bdag rab tu 'byung ngo zhes gsol pa dang /_pha mas kyang yid bzhin du gnang ngo zhes smras so/_/de nas khye'u gser dbyig_/bcom ldan 'das gang na ba der song ste/_zhabs la spyi bos phyag 'tshal nas/_sangs 
[\[151a.3\]]rgyas la 'di skad ces gsol to/_/bcom ldan 'das bdag la thugs brtse ba'i slad du/_ston pas bdag la rab tu 'byung bar ci gnang zhes gsol pa dang /_bcom ldan 'das kyis khye'u gser dbyig khyod rab tu 'byung bar gnang ngo zhes bka' stsal to/_/de ltar sangs 
[\[151a.4\]]rgyas kyis gnang nas khye'u gser dbyig skra dang kha spu bregs te/_chos gos gyon nas dge sbyong du gyur to/_/phyis lo grangs tshang ste/_bsnyen par rdzogs ran nas dge 'dun la dad pa gsol te/_bsnyen par rdzogs par gsol to/_/bsnyen par rdzogs pa'i dge 'dun la 
[\[151a.5\]]rim gyis phyag 'tshal te/_mthar gyis phyag 'tshal ba na/_lag pa gnyis sa la gar reg par gser gyi dong tse re re yod de/_de bzhin du mthar gyis phyag 'tshal ba thams cad du gser gyi dong tse yod par gyur to/_/bsnyen par rdzogs nas brtson 'grus bsgoms pas dgra 
[\[151a.6\]]bcom par gyur to/_/kun dga' bos bcom ldan 'das la gsol pa/_bcom ldan 'das dge slong gser dbyig 'di sngon bsod nams ci zhig bgyis na/_thog ma btsas nas da tsam gyi bar du gser gyi dong tse thogs pa/_bcom ldan 'das kyis bstan du gsol/_
[\[151a.7\]]bcom ldan 'das kyis kun dga' bo la bka' stsal pa/_rtag par nyon la shin tu yid la zung shig dang khyod la bstan par bya'o zhes bka' stsal pa dang /_kun dga' bos de bzhin du thos par 'tshal lo zhes gsol to/_/bcom ldan 'das kyis bka' stsal pa/_sngon 
[\[151b\]]
[\[151b.1\]]'das pa'i dus na bskal pa dgu bcu rtsa gcig gi pha rol tu sangs rgyas gser thub ces bya ba 'jig rten du gshegs te/_dam pa'i chos kyis sems can gyi don byed pa ni brjod cing dpag tu med do/_/sangs rgyas de dge 'dun dang bcas nas yul rgyu zhing gshegs pa 
[\[151b.2\]]las/_khyim bdag rigs che zhing mtho ba 'byor pa dang /_longs spyod dang ldan pa rnams kyis zhal zas rnam pa sna tshogs bshams te/_sangs rgyas dang nye gnas 'phags pa'i dge 'dun la mchod pa byas so/_/de'i tshe na mi dbul po longs spyod ci yang mi bdog pa cig 
[\[151b.3\]]rtag tu ri la shing 'thu zhing 'tshong ngo /_/phyis shing btsongs pa'i rin du dong tse gnyis shig rnyed nas mi dbul po des sangs rgyas dang /_dge 'dun du bcas pa rgyal po'i pho brang du spyan drangs nas gshegs pa mthong nas/_rab tu dga' mgu rangs te/_dong tse gnyis bdog 
[\[151b.4\]]pa de sangs rgyas dang dge 'dun la phul nas/_bcom ldan 'das kyis thugs brtse bar dgongs te/_dong tse gnyis bzhes so/_/bcom ldan 'das kyis kun dga' bo la bka' stsal pa/_de'i tshe na mi dbul po des dong tse gnyis shig_/sangs rgyas dang dge 'dun la 
[\[151b.5\]]phul bas/_bskal pa dgu bcu rtsa gcig gi bar du/_lag na gser gyi dong tse rtag tu thogs par gyur te/_nor dang rin po che dang /_'tsho ba'i longs spyod zad mi shes par gyur to/_/de'i tshe de'i dus na mi dbul po de ni dge slong gser dbyig 'di yin te/_mi 'di ci 
[\[151b.6\]]ste dgra bcom pa'i 'bras bu ma thob pa na yang ma 'ongs pa'i 'bras bu rnam par smin pa yang tshad dpag tu med do/_/de bas na kun dga' bo sems can thams cad kyis sbyin pa sbyin pa'i las la brtson par bya'o/_/de'i tshe na kun dga' bo dang /_'khor mang po rnams sangs rgyas 
[\[151b.7\]]kyis gsungs pa 'di thos nas dad cing mos par gyur nas/_la la ni rgyun du zhugs pa'i 'bras bu thob/_la la ni lan cig phyir 'ong ba dang /_phyir mi 'ong ba dang dgra bcom pa thob bo/_/la la ni bla na med pa yang dag par rdzogs pa'i byang chub tu sems bskyed do/_/la la ni phyir 
[\[152a\]]
[\[152a.1\]]mi ldog pa'i sa la gnas te/_'khor thams cad sangs rgyas kyis gsungs pa la mngon par dga'o/_/gser dbyig gi le'u ste brgyad pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal 
[\[152a.2\]]mgon med zas sbyin gyi kun dga' ra ba na/_dge slong gi dge 'dun brgya phrag phyed dang bcu gsum dang thabs cig tu bzhugs so/_/de'i tshe yul de na khyim bdag rigs che zhing mtho ba'i chung ma la bu zhig btsas nas/_byad gzugs legs pa/_blta na sdug pa/_bzang ba/_
[\[152a.3\]]mdzes pa zhig btsas so/_/btsas ma thag tu nam mkha' las lha rdzas kyi me tog char bzhin du bab ste/_khang pa kun gang ba las bu'i ming yang lha'i me tog ces btags so/_/khye'u de phyis cher skyes nas sangs rgyas gang na ba der song ste phyin pa dang /_sangs rgyas kyi sku 
[\[152a.4\]]mdog dang /_mtshan dang dpe byad bzang po dpe med pa mthong nas/_rab tu dga' ba skyes te 'di snyam du sems so/_/bdag 'jig rten 'dir skyes kyang 'phags pa'i gtso bo dang phrad kyis sangs rgyas dang 'phags pa'i dge slong gi dge 'dun spyan drang ngo snyam bsams nas/_
[\[152a.5\]]sangs rgyas la 'di skad ces gsol to/_/bcom ldan 'das 'phags pa'i dge 'dun dang bcas te/_sang gi gdugs la bdag gi mchis brang du bsod snyoms ngan pa zhig sbyar gyis/_bsod snyoms bzhes pa'i slad du gshegs par ci gnang zhes gsol pa dang /_de'i 
[\[152a.6\]]bsam pa dag par mkhyen pas gshegs par gnang ngo /_/de nas lha'i me tog phyir khyim du 'ongs pa dang /_phyi nyin sangs rgyas dang dge 'dun rnams kyang de'i khyim du gshegs so/_/lha'i me tog gis lha'i khang [{]bzangs kyi [,]bzang gi [}]nang du rin po che'i gdan mang po sprul te/_rgyan gyis brgyan 
[\[152a.7\]]pa las/_sangs rgyas dang /_dge 'dun rnams gdan de las rim gyis bzhugs su gsol nas/_lha'i me tog gis zhal zas rnam pa sna tshogs dgos par bsams pa dang /_de'i bsod nams kyis bsams pa bzhin du 'byor te/_sangs rgyas dang dge 'dun rnams la bsod 
[\[152b\]]
[\[152b.1\]]snyoms kyi bya ba byas so/_/lhung bzed blangs te/_lha'i me tog la chos mang po rgyas par bstan nas/_lha'i me tog gi khyim gang gi mi kun gyis rgyun du zhugs pa'i 'bras bu thob par gyur to/_/de nas lha'i me tog gis pha ma la rab tu 'byung zhing sangs rgyas kyi nye gnas su mchi 
[\[152b.2\]]bar gsol pa dang /_pha mas kyang de bzhin du gnang nas/_khye'u des sangs rgyas gang na ba der song ste phyin pa dang /_sangs rgyas kyi zhabs la mgo bos phyag 'tshal nas/_sangs rgyas kyi bstan pa la rab tu 'byung bar gsol to/_/bcom ldan 'das kyis kyang dge slong 
[\[152b.3\]]legs par 'ongs so zhes bka' stsal nas/_skra dang kha spu rang byi ste/_ngur smrig gyon par gyur nas/_sangs rgyas kyi bka' bzhin du nan tan du byas nas dgra bcom par gyur to/_/de nas kun dga' bos de ltar gyur pa mthong nas/_sangs rgyas gang na ba der song ste/_
[\[152b.4\]]phyin nas pus mo sa la btsugs nas/_bcom ldan 'das la 'di skad ces gsol to/_/dge slong lha'i me tog 'dis sngon bsod nams ci zhig bgyis na/_lha'i me tog rang 'bab cing /_rin po che'i gdan dang zhal zas sna tshogs yid bzhin du sprul pa/_bcom ldan 
[\[152b.5\]]'das kyis bstan du gsol/_bcom ldan 'das kyis kun dga' bo la bka' stsal pa/_thos par 'dod na legs par nyon cig_/sngon 'das pa'i dus na sangs rgyas gser thub ces bya ba 'jig rten du gshegs te/_sems can gyi don rgyas par mdzad do/_/de'i tshe na 
[\[152b.6\]]dge 'dun mang po grong rgyu zhing gshegs pa las/_khyim bdag rigs che zhing mtho bdag gis mchod pa byas so/_/de'i tshe na mi dbul po zhig la longs spyod ci yang mi bdog pas/_dge 'dun de la rab tu dga' ba'i sems skyes so/_/bdag gis ni ci nas kyang mchod 
[\[152b.7\]]du med do snyam nas/_spang dang ne'u gsing las me tog rnam pa sna tshogs btus te/_dge 'dun la gtor nas bsam pa dag pas phyag dar byas te song ngo /_/bcom ldan 'das kyis kun dga' bo la bka' stsal pa/_de'i tshe de'i dus na mi dbul po me tog gis 'thor ba de ni dge 
[\[153a\]]
[\[153a.1\]]slong lha'i me tog 'di yin no/_/de ltar sngon 'das pa'i dus na bsam pa dag pa'i dad pas me tog bsdus te/_dge 'dun la gtor nas smon lam btab pas/_bskal pa dgu bcu rtsa gcig gi bar du gang dang gang du skyes kyang byad gzugs legs shing bzang ba dang /_
[\[153a.2\]]blta na sdug pa dang /_ci ltar bsam pa bzhin du bza' ba dang /_btung ba dang /_khri stan la sogs pa yid bzhin du 'byor cing ldan te/_bsod nams des 'bras bu'i bar du thob par gyur to/_/de bas na kun dga' bo sems can thams cad kyis kyang sbyin pa chung ngu la bsod 
[\[153a.3\]]nams med snyam nas ma brnyas shig_/lha'i me tog ltar ci yang 'byor cing 'grub par 'gyur ro/_/de nas kun dga' bo dang 'khor mang po rnams bcom ldan 'das kyis gsungs pa la yi rangs nas mngon par dga'o/_/lha'i me tog gi le'u ste dgu pa'o//_//
[\[153a.4\]]'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i dus na khyim bdag cig gi chung ma zhig la bu btsas nas/_khye'u de btsas pa'i tshe nam mkha' las rin 
[\[153a.5\]]po che sna bdun char bzhin du bab ste/_de'i khyim yongs su gang ngo /_/de nas mtshan mkhan bos te/_bu'i mtshan bltas na/_bu'i mtshan rab tu bzang ngo zhes khyim bdag la smras nas/_khyim bdag de rab tu dga' ste/_mtshan mkhan de la bu'i ming btags par gsol ba dang 
[\[153a.6\]]khye'u 'di btsas pa'i tshe ltas ji lta bu byung zhes dris pa dang /_khyim bdag gis kyang khye'u 'di btsas pa'i tshe na nam mkha' las rin po che sna bdun char bzhin du bab nas/_khyim yongs su gang bar byas so zhes smras pa dang /_mtshan mkhan gyis bsod nams las ming 
[\[153a.7\]]btags te/_khye'u de'i ming lha'i rin chen zhes bya bar gdags so/_/phyis chen por skyes nas mang du thos shing shes pa mang ba dang /_sgyu rtsal yang zla med par gyur te rab tu 'byung bar dad pas pha ma la phyi phyag 'tshal nas/_sangs rgyas gang na ba der song ste/_phyin pa dang 
[\[153b\]]
[\[153b.1\]]sangs rgyas kyi zhabs la spyi bos phyag 'tshal te/_bcom ldan 'das la 'di skad ces gsol to/_/bcom ldan 'das bdag rab tu 'byung ngo zhes gsol ba dang /_bcom ldan 'das kyis dge slong legs par 'ongs so zhes bya ba gnang nas/_skra dang kha spu rang byi ste/_lus 
[\[153b.2\]]la chos gos gyon par gyur nas/_bcom ldan 'das kyis chos bstan pas dgra bcom par gyur to/_/kun dga' bos bcom ldan 'das la gsol pa/_bcom ldan 'das dge slong lha'i rin chen 'dis/_sngon bsod nams ci zhig bgyis na thog ma btsas pa'i tshe na nam 
[\[153b.3\]]mkha' las rin po che char bzhin bab cing /_bgo ba dang bza' ba lhun gyis grub nas/_cis kyang mi brel bar gyur/_sangs rgyas kyis kun dga' bo la bka' stsal pa/_sngon 'das pa'i dus na sangs rgyas gser thub ces bya ba 'jig rten du gshegs te/_'jig rten na 
[\[153b.4\]]sems can gyi don mdzad pa ni brjod kyis mi lang ngo /_/de'i tshe na dge 'dun mang po grong rgyu zhing gshegs pa las/_de'i tshe grong khyer na gnas pa'i khyim bdag mang pos dge 'dun spyan drangs te/_mchod pa rnam pa sna tshogs byas so/_/de'i tshe na mi dbul po zhig dad pas rjes su 
[\[153b.5\]]yi rangs pa'i sems skyes kyang /_longs spyod dang mchod pa'i yo byad ci yang med pas rde'u dkar ru las byas pa'i nor bu spar gang gis dge 'dun la gtor nas/_smon lam chen po btab bo/_/bcom ldan 'das kyis kun dga' bo la bka' stsal pa/_de'i tshe de'i dus na mi dbul po 
[\[153b.6\]]nor bu spar gang gis dge 'dun la gtor ba de ni/_dge slong lha'i rin chen 'di yin no/_/'das pa'i dus na bsam pa dag pa'i dad pas rde'u dkar ru'i nor bu spar gang gis/_dge 'dun la gtor ba tsam gyis bskal pa dgu bcu rtsa gcig gi bar du bsod nams tshad med pas/_nor 
[\[153b.7\]]bu rin po che mang ba dang /_bgo ba dang bza' ba lhun gyis grub cing /_longs spyod cis kyang mi brel bar gyur to/_/de'i tshe na bsam pa dag pa'i dad pa tsam gyis/_nga 'jig rten na gshegs pa dang /_'phrad nas 'bras bu'i bar du thob par gyur to/_/de'i tshe 'khor mang po rnams kyang 
[\[154a\]]
[\[154a.1\]]sangs rgyas kyis gsungs pa thos nas bsam pa dag pa'i dad pa skyes te/_la la ni 'bras bu dang po nas 'bras bu bzhi pa'i bar du thob par gyur/_la la ni phyir mi ldog pa'i sa la gnas pa'i sems bskyed par gyur to/_/'khor mang po de dag thams cad/_bcom 
[\[154a.2\]]ldan 'das kyis gsungs pa la yi rangs nas mngon par dga'o/_/lha'i rin chen gyi le'u zhes bya ste bcu pa'o//_//'di skad bdag gis thos pa'i dus gcig na/_bcom ldan 'das rgyal po'i khab 'od ma'i tshal bya ka lan da ka gnas pa na bzhugs so/_/de'i tshe bcom ldan 
[\[154a.3\]]'das mngon par rdzogs par sangs rgyas nas ring po ma lon pa zhig na/_thog mar kauN+Di n+ya la sogs te dge slong lnga rab tu byung ngo /_/de'i 'og tu chu bo 'od srung spun la sogs pa dge slong stong rab tu byung ngo /_/de nas de ma yin pa rab tu phyung zhing chos la gnas pa yang mang bar 
[\[154a.4\]]gyur nas/_rgyal po'i khab kyi mi rnams dga' ba tshad med pa skyes te/_de bzhin gshegs pa 'jig rten du gshegs pa ni ngo mtshar rmad de so so'i skye bo mang po'i don mdzad do zhes bstod cing bsngags so/_/gzhan yang 'di skad du kauN+Di n+ya dang /_chu bo 'od srung gi 'khor la 
[\[154a.5\]]sogs pa thog ma rab tu byung ba de dag_/sngon de bzhin gshegs pa dang 'phrin las gang 'thun na/_nang gi thog mar chos kyi bdud rtsi myong bar gyur ces smras so/_/dge slong de dag gis de skad ces smras pa thos nas/_de bzhin du bcom ldan 'das la rgyas par gsol pa dang /_
[\[154a.6\]]bcom ldan 'das kyis de la 'di skad ces bka' stsal to/_/sngon 'das pa'i dus na 'di dag gi phyir/_ngas yi dam chen po bcas te/_nam mngon par rdzogs par sangs rgyas nas/_sngar 'di dag gi don bya bar shog shig ces dam bcas so/_/dge slong rnams kyis de skad 
[\[154a.7\]]thos nas/_bcom ldan 'das kyis sngon thugs dam ci ltar bcas pa thugs brtse bar dgongs te/_rgyas par bstan du gsol/_bcom ldan 'das kyis dge slong rnams la bka' stsal pa/_khyed rtag par nyon la yid la zung shig dang khyed la bstan par bya'o/_/sngon 'das 
[\[154b\]]
[\[154b.1\]]pa'i dus na bskal pa tshad med pa/_grangs med pa/_dpag tu med pa/_bsam gyis mi khyab/_brjod kyis mi lang ba 'das pa'i pha rol na/_yul bA rA Na sI zhes bya bar rgyal po rtsod byung zhes bya ba zhig byung ste/_de'i tshe yul de na drang srong bzod pa can zhes bya ba 'khor slob ma lnga 
[\[154b.2\]]brgya dang ri'i gnas na gnas shing /_bzod pa bsgom mo/_/de'i tshe rgyal po des btsun mo dang /_pho brang gi slas dang /_blon por bcas te/_ri la rol tu gshegs pa las/_gnas shin tu mnyel te/_gzims pa dang /_pho brang gi slas rnams sngon du dong nas/_gnas 
[\[154b.3\]]dang me tog rnams lta zhing song song ba las/_drang srong bzod pa can lus drang por bzhag ste/_shin tu sems bzhin du 'dug pa mthong nas/_de la dad pa'i sems skyes te/_me tog sna tshogs kyis gtor to/_/btsun mo de dag de'i mdun du 'khod de chos nyan to/_/rgyal 
[\[154b.4\]]po gzims pa las sad nas/_btsun mo rnams mi snang ba dang /_blon po bzhi dang /_btsun mo btsal ba las btsun mo rnams/_drang srong gi mdun du 'khod pa mthong nas/_drang srong de la 'di skad ces smras so/_/khyod skye mched mtha' yas kyi ting nge 'dzin bzhi thob pa'am/_
[\[154b.5\]]smras pa ma thob bo/_/smras pa/_'o na tshad med pa bzhi thob pa'am/_ma thob bo/_/smras pa 'o na khyod bsam gtan bzhi thob pa'am/_de yang ma thob bo zhes smras pa dang /_rgyal po de khros te/_yon tan de dag khyod kyis ma thob na/_khyod ni ma rabs tha mal pa yin te/_
[\[154b.6\]]bud med rnams dang dben pa skyabs yod pa'i gnas na 'dug pa de ji ltar yid ches su rung /_rtag tu 'di na gnas pa khyod su zhig lags/_las ci zhig byed ces smras pa dang /_drang srong gis rgyal po de la bdag ni 'di na bzod pa bsgom mo zhes smras so/_/de nas rgyal pos 
[\[154b.7\]]ral gri phyung nas khyod bzod pa bsgom zhe na/_bzod dam mi bzod sad do zhes drang srong gi lag pa gnyis bcad de khyod su yin zhes dris na/_bdag ni bzod pa can no zhes smras so/_/de nas rkang pa gnyis bcad na 'on kyang bzod pa can no zhes smras so/_/de'i tshe na 
[\[155a\]]
[\[155a.1\]]gnas rnam pa drug tu g.yos nas nye gnas lnga brgya tsam yang nam mkha' la 'phur te der lhags nas/_slob dpon de la de lta bu'i sdug bsngal nyams su myong na bzod pa'i sems nyams par ma gyur tam zhes smras so/_/drang srong gis smras pa/_bdag gi 
[\[155a.2\]]sems ma gyur/_ma nyams so zhes smras so/_/rgyal po yang dngangs skrag nas drang srong la smras pa/_khyod bzod pa can yin par cis yid ches par 'gyur/_drang srong gis smras pa/_bdag gis smras pa'i tshig [{]brdzun [,]rdzun [}]pa ma yin te/_bden na bden pa des khrag 'o mar 
[\[155a.3\]]'gyur zhing yan lag bcad pa yang sos te/_snga ma kho na bzhin du gyur cig ces smras ma thag tu/_khrag 'o mar gyur nas yan lag sos te/_snga ma kho na bzhin du gyur to/_/rgyal pos de ltar bzod pa dang ldan pa mthong nas/_lhag par 'jigs skrag ste/_bdag 
[\[155a.4\]]ci'i slad du drang srong chen po la gnod pa bgyis/_bdag la thugs brtse bar dgongs te/_'gyod tshangs bya bar gnang shig ces gsol to/_/drang srong gis smras pa/_khyod ni bud med kyi phyir mtshon thogs nas/_bdag gi yan lag gcod mod kyi/_bdag bzod pa ni sa dang 
[\[155a.5\]]'dra bas/_phyis mngon par sangs rgyas pa na/_shes rab kyi ral gris khyod kyi dug gsum chod par shog shig ces smras so/_/de'i tshe na ri de'i klu dang /_lha rnams kyis drang srong de la rgyal po des 'tshe zhing gnod pa byas pa mthong nas so so nas khros te sprin bsdus nas 'brug dang 
[\[155a.6\]]ser ba dang /_gnam lcags phab ste/_rgyal po 'khor dang bcas pa bsad par byas pa las/_drang srong gis khyod nga'i phyir/_'di lta bus 'di la 'tshe ba dang /_gnod pa ma byed cig ces bsgo'o/_/rgyal po des der 'gyod tshangs byas te/_drang srong de rtag tu pho brang du 
[\[155a.7\]]spyan drangs te/_mchod pa byas so/_/de'i tshe na slob dpon gzhan la zhugs pa kun tu rgyu stong tsam zhig_/drang srong bzod pa can la rgyal po de dad cing mos pa mthong nas/_phrag dog skyes te/_bden pa mi snang ba'i gnas nas sa rdul dang btsog cing sme ba'i bag gis drang srong 
[\[155b\]]
[\[155b.1\]]de la gtor to/_/de'i tshe kun tu rgyu nga la sas gtor ba brgya phrag bcu po de ni/_da ltar chu bo 'od srung la sogs pa'i dge slong brgya phrag bcu yin te/_de'i tshe na yi dam bcas pa las/_bdag bzod pa bsgom pa rgyun mi chad pa 'dis/_nam mngon par sangs rgyas pa na/_bdud 
[\[155b.2\]]rtsi'i chus khyod kyi rdul dang dri ma bkrus te/_'dod pa'i btsog pa yongs su dag par shog shig ces dam bcas so/_/dge slong dag de'i tshe na drang srong bzod pa can de shes par 'dod na/_gzhan du ma sems shig_/de ni da ltar nga yin no/_/rgyal po rtsod byung dang blon po bzhi ni kauN+Di n+ya 
[\[155b.3\]]la sogs pa dge slong lnga sde yin no/_/de'i tshe bzod pa bsgoms pa ni/_'di dag gi don sngar bya'o zhes dam bcas pas/_mngon par sangs rgyas nas/_sngar 'di dag sdug bsngal las yongs su grol bar mdzad do/_/dge slong rnams sangs rgyas kyis gsungs pa la rjes su 
[\[155b.4\]]yi rangs nas mngon par dga'o/_/bzod pa'i le'u ste bcu gcig pa'o//_//'di skad bdag gis thos pa'i dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe kun dga' bos 
[\[155b.5\]]bsod snyoms kyi bya ba byas nas/_tshal zhig gi nang na bsam gtan du 'dug ste/_'di snyam du rtog pa skyes te/_sangs rgyas bcom ldan 'das 'jig rten du gshegs pa ngo mtshar che ste/_sems can mang po yang rab tu bde ba la bkod/_kauN+Di n+ya la sogs pa'i dge slong lnga 
[\[155b.6\]]sde dge ba'i rtsa ba ci bsags na/_chos kyi sgo rnam par phye ma thag tu 'jug par gyur/_chos kyi rnga brdungs ma thag tu thog mar thos par gyur/_chos kyi bdud rtsis thog mar ngoms par gyur/_snyam du rtog pa skyes nas/_'dug pa las langs te sangs rgyas gang na ba der song ste 
[\[155b.7\]]phyin pa dang /_ci ltar bsam pa bzhin du bcom ldan 'das la gsol to/_/bcom ldan 'das kyis bka' stsal pa/_dge slong kauN+Di n+ya la sogs pa ni sngon 'das pa'i dus na yang ngas sha dang khrag gis bkres skom pa las chog par byin te/_bde bar byas pas de bas na nga 
[\[156a\]]
[\[156a.1\]]mngon par rdzogs par sangs rgyas nas kyang /_sngar rnam par grol ba la bkod de rgyu dang rkyen med pa ma yin no/_/tshe dang ldan pa kun dga' bos bcom ldan 'das la gsol pa/_sngon 'das pa'i dus na ci lta bur bkres pa dang skom pa las bde bar mdzad pa bstan du 
[\[156a.2\]]gsol/_'khor mang po 'di dag gis thos nas rtogs par 'gyur/_bcom ldan 'das kyis bka' stsal pa/_sngon 'das pa'i dus na bskal pa grangs med pa'i pha rol na/_'dzam bu'i gling 'dir rgyal po byams pa'i stobs zhes bya ba 'dzam bu'i gling gi rgyal phran brgyad khri bzhi 
[\[156a.3\]]stong snyed la dbang byed pa zhig byung ngo /_/rgyal po de la btsun mo stong phrag nyi shu yod do/_/blon po ni stong phrag bcu yod do/_/rgyal po de byams pa dang snying rjer ldan te/_tshad med pa bzhi spyod cing 'gro ba thams cad la snying brtse bas/_dge ba bcu'i srid 'dzin te/_thams 
[\[156a.4\]]cad kyis bkur ba/_yul na dgra med cing lo legs par 'byor ba bde ba skyid pa dang ldan pa ste/_rims gtong ba'i [{]yi dgas [,]yi dwags [}]dag_/mi'i khrag dang mdangs 'phrog cing za ba las/_de'i tshe na yul mi thams cad lus dang ngag dang yid bsrung ste/_dge ba bcu la gnas pas/_yi 
[\[156a.5\]]dgas ma rungs pa dag bza' ba ma rnyed nas/_kun ltogs te mthu med par gyur to/_/de'i tshe na gnod sbyin lnga zhig rgyal po'i gan du 'ong zhing 'di skad ces smras so/_/bdag cag gi zas ni mi'i mdangs dang khrag la ltos te/_lus dang srog 'tsho ba las rgyal pos bkar btags 
[\[156a.6\]]te/_thams cad dge ba bcu la gnas pas/_bdag cag zas dang skom ma rnyed de/_nyam thag nas srog la bab bo/_/rgyal po bdag cag la yang thugs mi brtse'am zhes gsol nas/_rgyal pos kyang de dag la snying brtse ba'i phyir/_lus kyi yan lag lnga las rtsa lnga bcad nas/_
[\[156a.7\]]gnod sbyin rnams so so nas snod bzed de khrag las ngoms par 'thung du bcug go_/de dag khrag gis ngoms nas shin tu dga' mgu rangs par gyur to/_/de dag khrag gis ngoms nas/_dge ba bcu la ci nus su spyod cig ces bskul to/_/da ltar nga'i lus las khrag phyung ste/_khyod 
[\[156b\]]
[\[156b.1\]]ngoms shing bde bar byas pa ltar/_phyis mngon par rdzogs par sangs rgyas nas/_chos kyi sku'i tshul khrims dang ting nge 'dzin dang /_shes rab kyis khyod kyi dug gsum bsal te/_'dod pas gdungs pa las shin tu bde ba'i mya ngan las 'das pa la 'god par shog shig ces smras so/_/
[\[156b.2\]]kun dga' bo de'i tshe de'i dus na rgyal po byams pa'i stobs de ni da ltar nga yin no/_/gnod sbyin lnga po de ni kauN+Di n+ya la sogs pa dge slong lnga yin no/_/ngas gang nas gang du skyes par de dag thog mar bsgral bar smon lam btab bo/_/de bas na ngas thog mar chos bstan ma thag tu rnam 
[\[156b.3\]]par grol bar gyur to/_/tshe dang ldan pa kun dga' bo dang /_'khor mang po rnams sangs rgyas kyis gsungs pa la yi rangs nas mngon par bstod do/_/rgyal po byams pa'i stobs kyi sbyin pa'i le'u ste bcu gnyis pa'o//_//bam po gsum pa/_'di skad bdag gis thos 
[\[156b.4\]]pa'i dus gcig na/_bcom ldan 'das rgyal po'i khab/_bya ka lan da ka gnas pa 'od ma'i tshal na dge slong gi dge 'dun chen po brgya phrag phyed dang bcu gsum dang thabs cig tu bzhugs so/_/de'i tshe na rgyal po gzugs can snying po 'bras bu dang po thob nas/_dad pa dang bsnyen bkur 
[\[156b.5\]]bya bar sems sngon bas kyang lhag par gyur pas/_bcom ldan 'das dang dge slong gi dge 'dun la mchod pa'i yo byad rnam pa bzhi rtag tu 'bul te/_skye bo mang po dag kyang 'thun par dge ba la spro'o/_/yul de na rdzogs byed la sogs pa'i ston pa drug sngar byung bas/_ngan par lta ba log 
[\[156b.6\]]par ston te/_'gro ba mang po bslus pas/_de la gang bslad par mthong ba dag ni ngan par lta ba dag la yid ches pas/_sdig can gyi phyogs mang zhing rgyas par gyur to/_/rgyal po de'i gcung zhig kyang ston pa drug la yid ches pas ngan par lta ba la yid zhen te/_thar pa'i lam lam ma 
[\[156b.7\]]yin par bzung nas/_longs spyod ci bdog pa gtor nas de la 'bul te/_sangs rgyas bcom ldan 'das nyi ma shar ba lta bu shes rab kyis kun tu lham mer mdzad kyang /_ngan par lta bas glags pas de la mos pa'i sems med do/_/rgyal po gzugs can snying po de de la lhag par 
[\[157a\]]
[\[157a.1\]]sdug par 'dzin pas thabs kyis sangs rgyas la bsnyen bkur bya bar bskul na yang /_ngan par lta ba la zhen pas bsgo ba bzhin du ma byas so/_/sangs rgyas la mchod pa gyis shig ces yang dang yang bskul na/_bdag la yang ston pa yod de/_gau ta ma la bsnyen bkur mi 
[\[157a.2\]]byed do/_/'on kyang rgyal po'i bka' tshul gyis bcag par rigs pa ma yin pas/_mchod ston chen po bshams nas/_ma bos par gang rang 'ong ba la bsod snyoms sbyin no zhes byas nas mchod pa'i yo byad bshams te/_stan bting nas ston pa drug gi 'bod pa btang nas/_de ma 
[\[157a.3\]]thag tu lhags te gral gyi thog ma la 'dug go/_/sangs rgyas dang dge 'dun rnams rang ma byon pas/_rgyal po gang na ba der phyin nas 'di skad ces gsol to/_/dge sbyong gau ta ma spyan drongs shig ces yang dang yang du bka' stsal te/_bdag gis mchod pa bshams nas/_gdugs 
[\[157a.4\]]tshod la bab na/_ci'i slad du mi gshegs/_rgyal pos bka' stsal pa/_khyod nyid spyan 'dren du 'gro mi nus na yang mi zhig gdugs tshod la bab bo zhes spyan 'dren pa thong shig_/rgyal po'i gcung gis kyang spyan 'dren du btang ba las/_bcom ldan 'das 'phags pa'i dge 'dun dang 
[\[157a.5\]]bcas te gshegs nas/_gral rim bzhin du bzhugs so/_/bcom ldan 'das kyi byin gyis ston pa drug gral gyi ltag na 'dug pa yang gral gyi tha mar song ngo /_/ston pa drug ngo tsha zhing skyengs nas/_langs te gral gyi ltag tu 'dug na yang /_ma tshor bar gral gyi mjug tu song ste/_
[\[157a.6\]]de bzhin du lan gsum gyi bar du gral gyi gong du song yang da dung gral gyi 'og tu 'dug par gyur na/_mthu med par gyur nas/_skyengs bzhin du gral gyi tha mar 'dug go/_/yon bdag gis gnas brtan la chu brims nas/_bcom ldan 'das kyis sngar khyod kyi ston pa la brims shig_/
[\[157a.7\]]ces bka' stsal pa dang /_yon bdag gis chu snod thogs te ston pa drug la chu brims nas/_chu snod kyi kha 'gags te chu 'byung du ma btub pas/_phyir yang sangs rgyas la mthar gyis gsol na/_chu yang byung ste lag pa bkrus so/_/lag pa bkrus nas sbyin bdag gis bsod 
[\[157b\]]
[\[157b.1\]]snyoms thogs te smon lam btab par gsol na/_bcom ldan 'das kyis yon bdag la 'di skad ces bka' stsal pa/_thog ma yang nged kyi phyir ma yin pas/_yang khyod nyid kyi ston pa la smon lam btab par gsol cig ces bka' stsal pas/_sbyin bdag chen po ston pa drug gi 
[\[157b.2\]]mdun du song ste smon lam btab par gsol na/_ston pa drug kha thams nas smra ma nus te/_sangs rgyas la gsol cig ces lag brda byas so/_/de nas bcom ldan 'das kyis kyang tshangs pa'i dbyangs lta bu'i gsung gis smon lam btab bo/_/smon lam btab nas sbyin bdag 
[\[157b.3\]]gis bsod snyoms gnas brtan la brims pa las/_bcom ldan 'das kyis sngar khyod nyid kyi ston pa nas brims shig ces bka' stsal pa dang /_'brim pa rnams kyis ston pa drug la brims na/_zhal zas kyi rnam pa steng gi nam mkha' la 'phags te/_brim du med par gyur to/_/
[\[157b.4\]]de nas sangs rgyas logs su brim du chas pa dang /_zhal zas kyang so so'i lag tu 'ongs so/_/mthar gyis brims te sangs rgyas dang dge 'dun bsod snyoms kyi bya ba byas nas kha lag bkrus te/_phyir yang gdan la bzhugs nas chos bstan par gsol to/_/de la yang 
[\[157b.5\]]bcom ldan 'das kyis khyod nyid kyi ston pa drug la ston par gsol cig ces bka' stsal to/_/ston pa drug kyang kha thams nas/_sangs rgyas la gsol cig ces lag brda byas so/_/de nas bcom ldan 'das kyis shin tu mnyen zhing 'jam pa'i gsung phyung ste/_'khor mang 
[\[157b.6\]]po la chos kyi mtshan nyid rnam par phye zhing bstan pas/_'khor mang po yid tshim par gyur te/_sangs rgyas kyis gsungs pa thos nas/_thams cad kyis rtogs shing khong du chud do/_/gzugs can snying po'i gcung ni chos la chos kyi mig rnam par dag par gyur to/_/
[\[157b.7\]]'khor gzhan dag ni 'bras bu dang po nas 'bras bu gsum pa'i bar du thob nas rab tu byung ste/_zag pa zad do/_/la la ni bla na med pa'i byang chub tu sems bskyed de/_phyir mi ldog pa'i sa la gnas par gyur nas ci ltar smon pa bzhin du yongs su rdzogs pas so so nas yang dag 
[\[158a\]]
[\[158a.1\]]pa gang yin pa shes shing rtogs te/_dkon mchog gsum la dad cing mos kyi ston pa drug la mi dad de/_de la bsnyen bkur mi byed par gyur to/_/de nas ston pa drug po shin tu sems 'khrugs nas khros te/_dben pa'i sa phyogs su song nas rtog pa la zhugs so/_/
[\[158a.2\]]de nas bdud sdig to can 'di snyam du sems par gyur te/_bdag gis yun ring mo zhig nas dge sbyong gau ta ma la bgegs byas nas/_skabs ma rnyed kyis da ni bdag gis ci nas kyang bgegs bya'o snyam bsams nas/_bdud sdig can gyis rdzogs byed lta bur bdag mngon par sprul 
[\[158a.3\]]nas/_phyugs lhas kyi bu ma ska ri dang /_rnam par smra ba'i bu kun nas rgyal ba dang /_skra'i lwa ba can mi pham pa dang /_kA t+yA ya na nog can dang /_gnyen gyi bu gcer bu pa gang na ba der song ste phyin pa dang /_de dag gi mdun du me 'bar ba dang /_chu 'bab pa dang /_glog 'gyu bar 
[\[158a.4\]]cho 'phrul ston pa la zhugs pa dang /_de dag gis rdzogs byed khyod kyi yon tan rnam pa mang po 'di lta bu 'thob bam/_smras pa thob bo/_/de rnams kyis so so nas 'di snyam du bsams so/_/bdag gcig pu ma gtogs par 'di dag thams cad ni rdzu 'phrul che ba mthu che bar 
[\[158a.5\]]so sor ston to snyam bsams so/_/de nas dus phyi zhig na rdzogs byed la sogs pa ston pa drug 'dun khang du 'dus te lhags nas/_gtam 'di lta bu dag skabs su smra ste/_bdag cag rnams la sngon gyi rgyal po dang /_blon po dang /_bram ze dang /_khyim bdag phyug po dang /_tshong dpon 
[\[158a.6\]]dang /_ded dpon dag gis rim gror byas/_bkur stir byas/_mchod pa byas shing /_bdag cag gi gos dang /_zas dang /_mal stan dang /_nad kyi rkyen sman dang /_yo byad rnams rnyed par gyur na/_da ni dge sbyong shAkya'i bu 'di la rim gro dang /_bkur stir byed do/_/
[\[158a.7\]]gos dang /_zas dang /_mal stan dang /_nad kyi rkyen rtsi dang /_yo byad rnams ma rnyed par gyur gyis/_da ni bdag cag rnams kyis dge sbyong gau ta ma mi'i bla ma'i chos kyi cho 'phrul la 'jug go/_/de ste dge sbyong gau ta mas mi'i bla ma'i chos kyi cho 'phrul gcig ston pa la zhugs na/_
[\[158b\]]
[\[158b.1\]]bdag cag gis gnyis bstan to/_/dge sbyong gau ta mas gnyis na bdag cag gis bzhi'o/_/dge sbyong gau ta mas bzhi na bdag cag gis brgyad do/_/dge sbyong gau ta mas brgyad na bdag cag gis bcu drug go/_/dge sbyong gau ta mas bcu drug na bdag cag gis sum cu rtsa 
[\[158b.2\]]gnyis so/_/dge sbyong gau ta mas ci snyed du mi'i bla ma'i chos kyi cho 'phrul bstan pa la bdag cag gis nyis 'gyur sum 'gyur lta bur mi'i bla ma'i chos kyi cho 'phrul bstan par bya'o/_/de nas rdzogs byed la sogs pa ston pa drug_/rgyal po gzugs can snying po gang na ba der song 
[\[158b.3\]]ste drung du phyin pa dang /_rgyal po gzugs can snying po la rgyal ba dang /_tshe ring bar shog shig ces brjod nas 'di skad ces smras so/_/lha bdag cag rnams ni cho 'phrul dang ldan zhing shes par smra ba lags na/_dge sbyong gau ta ma yang bdag nyid cho 'phrul dang ldan zhing shes par 
[\[158b.4\]]smra'o zhes mchis na/_shes par smra ba ni shes par smra ba dang /_lhan cig mi'i bla ma'i chos kyi cho 'phrul 'gran du gzhug pa'i rigs kyis/_bdag cag sprod cig ces smras pa dang /_rgyal po gzugs can snying pos bgad de 'di skad ces smras so/_/khyod rnams re glen/_sangs 
[\[158b.5\]]rgyas ni yon tan che ba/_rdzu 'phrul che ba/_cho 'phrul thogs pa med pa yin na/_khyed 'dra ba ni srin bu me khyer nyi ma la 'gran pa'am/_ba rmig gi chu rgya mtsho la bsgrun pa'am/_wa sdar ma seng ge la 'gran pa'am/_byi brun gyis ri rab lhun po la 'phang mthon dman 'gran pa dang 'dra ste/_
[\[158b.6\]]che chung khyad zhugs par mngon pas/_ngan par lta ba khyed ha cang glen ches so/_/ston pa drug gis yang smras so/_/mngon par rtags phyir 'byung ba rgyal pos ma gzigs te/_bdag cag gis cho 'phrul chen po 'gran na mngon te/_bsgrun pa'i 'og tu gang rgyal ba mngon no/_/rgyal 
[\[158b.7\]]pos smras pa/_'gran 'dod na lta 'gran la rag ste/_khyed skyengs kyi dogs so/_/khyed cho 'phrul 'gran par gyur na/_ded kyis kyang khyod kyi cho 'phrul mthong bar gyis shig_/ston pa drug gis smras pa/_da ste zhag bdun na cho 'phrul 'gran gyis/_gar 'gran pa'i sa phyogs phyi bdar 
[\[159a\]]
[\[159a.1\]]mdzod cig ces smras so/_/ston pa drug gis de skad smras nas/_phyir 'ong ba'i 'og tu rgyal po gzugs can snying po sangs rgyas gang na ba der song ste phyin pa dang /_'di skad ces gsol to/_/ston pa drug gis ni bcom ldan 'das la cho 'phrul 'gran zhes mchi ste/_
[\[159a.2\]]bdag gis bkag na yang ma thub kyis/_bcom ldan 'das kyis cho 'phrul gyi mthu bstan te/_ngan par lta ba las bzlog nas/_dge ba la bkod du gsol/_cho 'phrul bstan pa yang bdag cag gis mthong bar mdzad du gsol/_/bcom ldan 'das kyis rgyal po gzugs can snying po 
[\[159a.3\]]la 'di skad ces bka' stsal to/_/nga bdag dus mkhyen gyis gang du 'gran pa'i gnas yangs pa zhig tu byi dor gyis shig ces bka' stsal nas/_rgyal po gzugs can snying pos blon po mang po la bka' stsal te/_gnas yangs pa bde ba zhig tu phyag dar byas nas/_seng ge'i khri bshams 
[\[159a.4\]]rgyal mtshan dang /_ba dan btsugs te shin tu mdzes par brgyan to/_/de ltar cho 'phrul 'gran par byas pa'i dus su de'i nyin par thams cad mthong du re'o/_/de'i tshe na de bzhin gshegs pa dge 'dun dang bcas pa rgyal po'i khab nas gshegs te/_yangs pa can du bzhud do/_/yangs 
[\[159a.5\]]pa can na lits+tsha bI dang /_mi mang pos de bzhin gshegs pa bsu'o/_/rgyal po'i khab kyi mi rnams kyis bcom ldan 'das yangs pa can du gshegs pa yang gdod shes shing /_rtogs pas ston pa drug kyang 'di skad du/_dge sbyong gau ta ma'i cho 'phrul gyis bdag cag la ni mi thub bo zhes byas na 
[\[159a.6\]]khyod yid mi ches te/_cho 'phrul 'gran pa'i dus byas pa las byol nas/_yangs pa can du byol lo zhes bsgrags te/_ston pa drug kyang nga rgyal lhag par skyes nas/_so so nas spro ba skyes te/_de bsnyag tu dong ngo /_/de'i tshe na rgyal po gzugs can snying po yang theg pa lnga brgya bshams 
[\[159a.7\]]te/_rgyal po dang blon po'i 'khor khri phrag bcu bzhi snyed kyang 'tsho ba'i rgyags khyer nas/_bcom ldan 'das kyi rjes su yul yangs pa can du dong ngo /_/ston pa drug kyang yul yangs pa can du phyin nas lits+tsha bI rnams la 'di skad ces smras so/_/bdag cag dge sbyong gau ta ma dang cho 'phrul 
[\[159b\]]
[\[159b.1\]]'gran par gnang na/_da ste zhag bdun na cho 'phrul 'gran par bgyi'o/_/de nas lits+tsha bI rnams bcom ldan 'das gang na ba der song ste 'di skad ces gsol to/_/glen pa chen po ston pa drug ni yon tan dang ldan snyam ste/_de bzhin gshegs pa dang cho 'phrul 'gran no zhes mchis 
[\[159b.2\]]na/_bcom ldan 'das kyis tshar bcad du gsol/_bcom ldan 'das kyis bka' stsal pa/_nga nyid dus mkhyen to/_/de nas lits+tsha bI rnams yul mi rnams dang /_yo byad rgyal po gzugs can snying po bzhin du sbyar te/_sang lta bur 'gran pa las/_de ring lta bu bcom ldan 
[\[159b.3\]]'das dge 'dun dang bcas pa yul kau shAM bIr gshegs so/_/kau shAM bI'i rgyal po u dra ya na zhes bya bas kyang blon por bcas te/_de bzhin gshegs pa bsu'o/_/yangs pa can gyi mi rnams sang lta bur de bzhin gshegs pa la phyag 'tshal du 'ongs pa las/_kau shAM bIr 
[\[159b.4\]]gshegs so zhes thos pa dang /_ston pa drug pos kyang bcom ldan 'das gshegs so zhes thos nas/_sngar bas kyang lhag par nga rgyal skyes te/_yang bcom ldan 'das gang na ba der dong ngo /_/yang de'i tshe li ts+tsha bI rnams kyang theg pa lnga brgya bshams nas/_'khor khri phrag 
[\[159b.5\]]bdun dang gzugs can snying po'i 'khor dang bcas te/_kau shAM bIr sangs rgyas dang ston pa drug cho 'phrul 'gran pa la bltar dong ngo /_/ston pa drug po kau shAM bIr phyin nas/_rgyal po u dra ya na la gtam snga ma byas te/_dge sbyong gau ta ma 'di sdod du ma btub nas bdag cag la 
[\[159b.6\]]byol gyis/_rgyal pos bdag cag dang cho 'phrul 'gran par dus thob cig ces gsol pa dang /_u dra ya nas sangs rgyas la 'di skad ces gsol to/_/ston pa drug ni bcom ldan 'das dang cho 'phrul 'gran no zhes mchis na mkhyen tam/_bcom ldan 'das kyis bka' 
[\[159b.7\]]stsal pa/_nga nyid dus mkhyen to/_/de nas u dra ya nas rgyal po gzugs can snying po bzhin du sbyar te/_bshams pa dang /_bcom ldan 'das dge slong gi dge 'dun dang bcas te/_yul war gyir gshegs so/_/war gyi'i rgyal po shun tsid las kyang mi mang po dang de 
[\[160a\]]
[\[160a.1\]]bzhin gshegs pa bsu'o/_/kau shAM bI'i mi rnams kyis kyang de bzhin gshegs pa yul war gyir gshegs pa gzod thos kyis/_ston pa drug kyang phyi bzhin song ngo /_/de'i tshe rgyal po u dra ya na 'khor stong phrag brgyad khri dang rgyal po gzugs can snying po la sogs 
[\[160a.2\]]pa thams cad dang 'grogs te yul war gyir gshegs so/_/de nas ston pa drug pos rgyal po shun tsi da la la bdag cag dge sbyong gau ta ma la cho 'phrul 'gran par gyis shig ces gsol pa dang /_rgyal po des kyang de bzhin du gsol nas/_bcom ldan 'das kyis nga nyid dus 
[\[160a.3\]]mkhyen to zhes bka' stsal to/_/rgyal po des kyang yo byad sbyar te bshams pa dang /_bcom ldan 'das dge slong gi dge 'dun dang bcas te/_yul ti ki tsa shi rir gshegs so/_/yul ti ki tsa shi ri'i rgyal po in dra ba mi zhes bya bas/_'khor mang po dang de bzhin 
[\[160a.4\]]gshegs pa bsu'o/_/de'i tshe rgyal po shun tsi da la 'khor khri phrag lnga dang /_rgyal po gzugs can snying po la sogs pa thams cad dang 'grogs te/_yul ti ki tsa shi rir dong ngo /_/ston pa drug po yang yul der phyin nas/_rgyal po in dra ba mi la skad chen por dge sbyong gau 
[\[160a.5\]]ta ma dang /_bdag cag cho 'phrul 'gran par gyis shig ces zlog ma thub bo/_/de'i tshe in dra ba mis/_bcom ldan 'das gang na ba der song nas de bzhin du gsol pa dang /_bcom ldan 'das kyis nga nyid dus mkhyen to zhes bka' stsal to/_/de nas rgyal po des kyang yo byad bshams 
[\[160a.6\]]te/_dus la bab pa dang /_bcom ldan 'das dge slong gi dge 'dun dang bcas te/_yul bA rA Na sIr gshegs so/_/yul de'i rgyal po tshangs sbyin zhes bya bas kyang /_'khor mang po de dag dang de bzhin gshegs pa bsu'o/_/ti ki tsa shi ri'i mi dag de bzhin gshegs pa bzhud par 
[\[160a.7\]]gdod shes nas/_ston pa drug kyang de'i rjes su song ngo /_/rgyal po in dra ba mis kyang 'khor khri phrag drug dang bcas te/_rgyal po gzugs can snying po la sogs pa rgyal po thams cad dang 'grogs te gnas der song ngo /_/ston pa drug kyang de'i phyir phyin te/_de bzhin du rgyal po de la gsol nas 
[\[160b\]]
[\[160b.1\]]rgyal po des de bzhin du gsol pa dang /_nga nyid dus mkhyen to zhes bka' stsal to/_/de nas rgyal po des kyang yo byad sbyar te bshams pa las/_bcom ldan 'das dge slong gi dge 'dun dang bcas te yul ser skyar gshegs so/_/yul ser skya'i shAkya'i rigs rnams gcig gis gcig 
[\[160b.2\]]sbran nas/_thams cad 'dus te de bzhin gshegs pa bsu'o/_/yul bA rA Na sI'i mi rnams kyis kyang /_de bzhin gshegs pa bzhud par gzod rtogs nas ston pa drug po yang rjes su song ngo /_/rgyal po tshangs sbyin 'khor khri phrag brgyad cu dang /_gzugs can snying po la sogs te 
[\[160b.3\]]rgyal po drug char yang 'khor dang bcas te/_bcom ldan 'das gang du gshegs pa'i rjes su dong ngo /_/ston pa drug kyang der phyin pa dang /_shAkya'i rigs rnams la dge sbyong gau ta ma dang /_cho 'phrul 'gran par byas pa las nged kyi mthu che ba las byol lo zhes yengs ma gtam du byas 
[\[160b.4\]]so/_/de nas shAkya'i rigs rnams kyis de bzhin du bcom ldan 'das la gsol pa dang /_bcom ldan 'das kyis nga nyid dus mkhyen to zhes bka' stsal to/_/de nas shAkya'i rigs rnams kyis kyang yo byad sbyar cing bshams pa dang /_bcom ldan 'das dge slong gi dge 'dun dang 
[\[160b.5\]]bcas pa/_yul mnyan du yod par gshegs so/_/de'i tshe mnyan du yod pa'i rgyal po gsal rgyal yang 'khor dang bcas pas de bzhin gshegs pa bsu'o/_/shAkya'i rigs rnams kyang de bzhin gshegs pa bzhud par gzod rtogs te/_ston pa drug pos kyang rjes bzhin du 
[\[160b.6\]]bsnyags so/_/shAkya'i rigs rnams kyang 'khor khri phrag dgu dang rgyal po gzugs can snying po la sogs te/_rgyal po rnams dang /_'khor rnams kyis mnyan du yod pa'i ljongs yongs su gang ngo /_/ston pa drug po yang der phyin nas/_rgyal po gsal rgyal la 'di skad du dge sbyong 
[\[160b.7\]]gau ta ma dang /_bdag cag cho 'phrul 'gran par dus byas pa las dus la bab pa dang byol zhing 'bros te/_da ni 'khor mang po yang rgyal po'i yul du tshogs kyis/_rgyal po chen po bdag cag 'gran du chug cig ces gsol pa dang /_rgyal po gsal rgyal gyis bgad de/_'di skad du bcom 
[\[161a\]]
[\[161a.1\]]ldan 'das kyi yon tan ngo mtshar che ba ni bsam gyis mi khyab na/_ci'i phyir khyod lta bu'i ma rabs ci yang mi shes pa/_chos kyi rgyal po chen po dang cho 'phrul 'gran par byed ces bsgo'o/_/'on kyang ston pa drug po dag drod mi thub ste/_nga rgyal bsnyems pas/_rgyal po gsal 
[\[161a.2\]]rgyal gyis/_bcom ldan 'das gang na ba der song nas 'di skad ces gsol to/_/ston pa drug po dag cho 'phrul 'gran par yang dang yang du bskul gyis/_bcom ldan 'das kyis tshar bcad de/_cho 'phrul gyi bye brag dbye bar gsol/_bcom ldan 'das kyis nga nyid dus mkhyen to 
[\[161a.3\]]zhes bka' stsal pa dang /_rgyal po gsal rgyal gyis blon po rnams la bka' stsal nas/_cho 'phrul 'gran pa'i gnas mnyam zhing phyag dar byas te/_me tog dang spos mang du bshams shing seng ge'i khri btsugs nas ba dan dang /_rgyal mtshan la sogs pas brgyan te/_'khor 
[\[161a.4\]]mang po 'dus so/_/de'i tshe dpyid zla ra ba tshes gcig gi nyin bar bcom ldan 'das cho 'phrul 'gran pa'i gnas su gshegs pa dang /_rgyal po gsal rgyal gyis mchod pa'i yo byad dang zhal zas bshams te/_bcom ldan 'das la phyag dar phul lo/_/bcom ldan 'das kyis tshems 
[\[161a.5\]]shing gsol nas/_tshems shing sa la btsugs so/_/sa la btsugs ma thag tu skyes nas yal ga dang /_lo ma rgyas pa mtho khyad dpag tshad lnga brgya bar gyur to/_/yal ga dang /_lo ma kho ra khor yug kyang dpag tshad lnga brgya khebs so/_/de ma thag tu me tog shing rta'i 'phang 
[\[161a.6\]]lo tsam skyes nas 'bras bu yang bre lnga shong ba'i bum pa tsam du gyur to/_/rtsa ba dang /_yal ga dang /_'dab ma la sogs pa thams cad rin po che sna bdun du gyur nas/_kha dog rnam pa sna tshogs su 'tshar zhing 'bar te/_nyi zla'i 'od kyang zil gyis gnon to/_/gang gis 'bras bu de 
[\[161a.7\]]zos na/_bdud rtsi'i ro bas kyang lhag par gyur te/_dri bsung gis kun tu mngad pa'i dris phog pa thams cad kyang bde zhing tshim par gyur to/_/rlung bsung can gyis yal ga dang /_lo ma la reg na shin tu yid du 'ong ba'i chos kyi sgra byung ngo /_/mi thams cad kyis shing de la shin tu dad pa'i sems 
[\[161b\]]
[\[161b.1\]]skyes te/_de nas bcom ldan 'das kyis chos bstan pas/_thams cad kyi yid dang 'thun ste/_'bras bu thob pa dang /_lhar skye ba yang rab tu mang ngo /_/de'i phyi nyin rgyal po u dra ya nas spyan drangs nas mchod pa sbyar ro/_/de'i tshe de bzhin gshegs pas sku'i g.yas g.yon du rin po 
[\[161b.2\]]che'i ri gnyis sprul te/_shin tu mtho ba/_mdzes pa/_rin po che rnam pa sna tshogs kyi kha dog ltar 'tsher ba/_shing rnam pa sna tshogs ri de la skyes pa/_me tog dang /_'bras bu rab tu rgyas pa/_sgra skad shin tu snyan pa 'byung ba/_ri gcig gi rtse mo la 'bras bu ro brgya dang ldan pa/_
[\[161b.3\]]'jam zhing mngar ba rab tu 'byung ba ste/_mi mang po de la yid bzhin du tshim par za'o/_/ri gcig gi rtse mo la rtswa shin tu mngar ba dang /_'jam pa skyes te/_dud 'gro'i skye gnas rnams de la yid bzhin du za zhing tshim par sprul te/_bcom ldan 'das kyis de dag la ci rigs 
[\[161b.4\]]su chos bstan pas sems rnam par grol te/_bla na med pa'i byang chub tu sems bskyed pas/_mtho ris kyi lhar skyes pa'i grangs kyang rab tu mang ngo /_/de'i phyi nyin rgyal po shun tsi da las spyan drangs te mchod pa sbyar ro/_/bcom ldan 'das kyis zhal bsil nas/_zhal bsil 
[\[161b.5\]]ba'i chu slar sa la bor ba rin po che'i rdzing du gyur nas/_kho ra khor yug tu dpag tshad nyis brgya yod pa/_rin po che sna bdun gyis rnam par spras pa/_kha dog rnam pa sna tshogs su 'tsher ba rdzing bu de'i chu yon tan brgyad dang ldan pa/_rdzing gi zhabs kyang rin po che sna bdun gyi bye mas bdal ba/_
[\[161b.6\]]pad ma che khyad shing rta'i 'phang lo tsam rnam pa sna tshogs kyis gang ba la 'di lta ste/_pad ma sngon po dang /_ser po dang /_dkar po dang /_dmar po dang /_le brgan dang /_mar gdal sogs pa'o/_/pad ma de'i dri yang kun tu mngad cing bro la/_pad ma dam pa'i kha dog ci lta ba bzhin du 
[\[161b.7\]]'od zer 'tsher te/_de'i 'od zer gyis gnam sa kun snang bar byas te/_'khor mang po thams cad kyang rin po che'i rdzing de la blta zhing /_kun tu dga' nas bstod do/_/de nas bcom ldan 'das kyis 'khor mang po'i yo byad sbyar nas/_chos rnam pa mang po bstan te/_go zhing rtogs par mdzad 
[\[162a\]]
[\[162a.1\]]nas/_la la ni bla na med pa'i byang chub tu sems bskyed do/_/la la ni 'bras bu thob nas mtho ris kyi lhar skyes pa dang /_bsod nams kyi las bskyed pa yang dpag tu med do/_/de'i phyi nyin rgyal po in dra ba mis mchod pa'i yo byad bshams te/_sangs 
[\[162a.2\]]rgyas spyan drangs so/_/bcom ldan 'das kyis de'i nyin par rin po che'i rdzing bu de'i ngos bzhin/_yur ba chen po brgyad brgyad yod pa la/_phyir yang 'khor zhing rdzing de nyid du 'bab pa dang /_chu 'bab pa'i sgra las dbang po lnga dang stobs lnga dang /_byang chub kyi yan lag bdun dang /_
[\[162a.3\]]'phags pa'i lam yan lag brgyad pa dang /_rnam par thar pa gsum dang /_mngon par shes pa drug dang /_pha rol tu phyin pa drug dang /_snying rje chen po dang /_byams pa chen po dang /_tshad med pa bzhi la sogs te/_chos rnam pa sna tshogs kyi sgra 'byung zhing chos kyi sgra de las chud 
[\[162a.4\]]cing rtogs nas sangs rgyas su 'gyur ba'i 'bras bu dang /_mtho ris kyi lhar skye ba dang /_bsod nams kyi las bskyed pa yang rab tu mang ngo /_/de'i phyi nyin rgyal po tshangs sbyin gyis spyan drangs te/_mchod pa'i yo byad bshams so/_/de'i nyin par bcom ldan 'das kyi zhal gyi sgo nas gser 
[\[162a.5\]]gyi mdog lta bu'i 'od zer bkye nas/_stong chen po'i 'jig rten gyi khams kun tu snang bar byas te/_'od des reg pa'i sems can thams cad gdug pa gsum dang /_sgrib pa lnga dang bral te lus dang sems rab tu bde ba ni ji ltar dge slong dag bsam gtan gsum pa dang 'dra'o/_/'khor mang 
[\[162a.6\]]po rnams sangs rgyas kyi yon tan la mos pas/_bcom ldan 'das kyis chos bstan te/_bla na med pa'i byang chub tu sems bskyed pa dang mtho ris kyi lhar skyes pa dang /_bsod nams kyi las bskyed pa yang grangs med do/_/de'i phyi nyin li ts+tsha bI rnams kyis spyan drangs nas mchod pa'i 
[\[162a.7\]]yo byad sbyar ro/_/de'i nyin par bcom ldan 'das kyis 'khor mang po de dag thams cad gcig gi bsam pa gcig gis shes par byas te/_so so'i dge ba dang /_mi dge ba'i las kyang rtogs par byas nas so so nas dga' ste/_sangs rgyas kyi yon tan bsngags so/_/de dag 
[\[162b\]]
[\[162b.1\]]gis bcom ldan 'das la dam pa'i chos nyan pas/_khong du chud cing rtogs nas sangs rgyas su smon lam 'debs pa dang /_'bras bu thob pa dang /_mtho ris kyi lhar skye bar smon pa yang grangs med do/_/de'i phyi nyin shAkya'i rigs rnams kyis sangs rgyas spyan drangs nas/_
[\[162b.2\]]bcom ldan 'das kyis de'i nyin par 'khor de dag thams cad so so nas/_'khor los sgyur ba'i rgyal por bsgyur te/_rin po che sna bdun dang bu stong dang ldan par sprul nas/_rgyal phran dang /_blon po rnams kyis bsti stang du byas par mthong ste/_so so nas ngo mtshar rmad du byung 
[\[162b.3\]]ba'i spro ba skyes nas/_spro ba de la bcom ldan 'das kyis chos rnam par phye zhing bstan pas/_so so'i yid tshim par gyur te/_bla na med pa'i byang chub tu sems bskyed pa dang /_la las 'bras bu thob pa dang /_lha dang mir skyes pa grangs med par gyur to/_/de'i phyi 
[\[162b.4\]]nyin brgya byin gyis sangs rgyas spyan drangs te/_seng ge'i khri bshams nas/_bcom ldan 'das de la bzhugs pa dang /_brgya byin gyis g.yon nas mchod pa byed/_tshangs pa'i rgyal pos ni g.yas nas mchod pa byed do/_/'khor mang po rnams kyang cang mi smra bar 'khod pa la/_
[\[162b.5\]]bcom ldan 'das kyis phyag gis seng ge'i khri la mnan pa dang /_seng ge'i khri las glang po che'i skad lta bu'i sgra chen po zhig byung ba dang /_de ma thag tu srin po chen po lnga zhig byung nas/_ston pa drug gi khri drangs nas bshig go/_/phyag na rdo rje ni rdo rje'i rtse mo la me 'bar ba thogs 
[\[162b.6\]]te/_ston pa drug gi mgor gzas so/_/ston pa drug po 'jigs skrag nas byer zhing bros te skyengs nas/_kha cig ni chur mchongs nas tshe 'phos so/_/ston pa drug gi 'khor las stong phrag dgu bcu ni/_sangs rgyas la skyabs su gsol nas/_rab tu 'byung bar gsol pa 
[\[162b.7\]]dang /_bcom ldan 'das kyis legs par 'ongs so/_/zhes bka' stsal pa dang /_skra dang kha spu rang byi ste dge slong du gyur to/_/bcom ldan 'das kyis de dag la ci rigs par chos bstan pas zag pa kun zad de/_nyon mongs pa las rnam par grol nas dgra bcom par 
[\[163a\]]
[\[163a.1\]]gyur to/_/de nas bcom ldan 'das kyis sku'i ba spu'i bu ga brgyad khri nas 'od zer bkye nas/_nam mkha' yongs su gang bar mdzad de/_'od zer de dag re re'i thog ma la pad ma chen po re re sprul nas/_pad ma de dag re re'i steng na sprul pa'i sangs rgyas 'khor 
[\[163a.2\]]dang bcas pa dam pa'i chos ston pa re re sprul te/_'khor mang po kun gyis sprul pa de lta bur mthong bar byas pas/_lhag par dad pa'i sems skyes te/_de la bcom ldan 'das kyis ci rigs par chos bstan nas/_de la kha cig ni bla na med pa'i byang chub tu sems bskyed pa nas/_kha 
[\[163a.3\]]cig ni 'bras bu thob pa dang /_lha dang mir skye ba'i bsod nams kyi tshogs bskyed pa yang grangs med do/_/de'i phyi nyin tshangs pa'i rgyal pos sangs rgyas spyan drangs te/_bcom ldan 'das sku tshangs lha la thug gi bar du shin tu mtho ba/_lham me lhang nger bzhugs pa sprul nas/_
[\[163a.4\]]'od zer chen pos gnam sa kun tu snang zhing gsal bar mdzad do/_/de thams cad kyis mthong ba dang gsung yang thos par gyur nas/_de la bcom ldan 'das kyis ci rigs su chos rnam pa sna tshogs phye zhing bstan pas/_'khor mang po bla na med pa'i byang chub tu sems bskyed pa 
[\[163a.5\]]nas 'bras bu thob pa dang /_lha dang mir skye ba'i dge ba'i rtsa ba bskyed pa yang grangs med do/_/de'i phyi nyin rgyal chen bzhi'i rgyal pos spyan drangs te/_de'i tshe na bcom ldan 'das kyis 'khor mang po de dag thams cad kyis bcom ldan 'das kyi sku rgyal chen bzhi'i ris nas srid pa'i rtse mo 
[\[163a.6\]]la thug gi bar du skus yongs su gang bar mthong bar mdzad nas/_sku de dag las 'od zer chen po bzhi 'byung zhing /_'khor rnams la ci rigs su dam pa'i chos ston pa'ang gsal bar thos shing mthong bar mdzad nas/_'khor de dag lhag par dga' ba skyes te/_ci rigs su chos 
[\[163a.7\]]bstan pas/_bla na med pa'i byang chub tu sems bskyed pa nas/_'bras bu thob pa dang /_lha dang mir skye ba'i dge ba'i rtsa ba bskyed pa yang grangs med do/_/de'i phyi nyin khyim bdag mgon med zas sbyin gyis/_sangs rgyas spyan drangs te/_bcom ldan 'das de'i nyin par byams 
[\[163b\]]
[\[163b.1\]]pa'i ting nge 'dzin la zhugs nas/_gser gyi mdog ltar seng ge'i khri la bzhugs bzhin du sku mi snang bar mdzad nas/_'od zer chen po bkye ste/_shin tu 'jam pa'i gsung gis dam pa'i chos rnam par phye zhing bstan te/_'khor mang po de dag gis thos par byas nas/_bla na 
[\[163b.2\]]med pa'i byang chub tu sems bskyed de/_phyir mi ldog pa'i sa la gnas/_la la ni 'bras bu thob/_la la ni lha dang mir skye ba'i bsod nams bskyed pa yang grangs med do/_/de'i phyi nyin khyim bdag tsin das sangs rgyas spyan drangs te/_bcom ldan 'das de'i nyin par byams 
[\[163b.3\]]pa'i ting nge 'dzin la zhugs nas/_gser gyi mdog lta bu'i 'od zer bkye ste/_stong chen po'i 'jig rten gyi khams de kun 'od zer gyis gang bar byas nas/_'od kyis reg pa'i sems can de dag thams cad gdug pa gsum gyi sems kun zhi nas/_snying rje'i sems skyes te/_
[\[163b.4\]]sems can thams cad gcig la gcig pha ma lta bu'am/_phu bo lta bu'am/_nu bo lta bu mdza' zhing sdug par gyur te/_de'i 'og tu chos rnam pa sna tshogs bstan pas/_bla na med pa'i byang chub tu sems bskyed de/_phyir mi ldog pa'i sa la gnas pa dang /_'bras bu thob pa dang /_
[\[163b.5\]]lha dang mir skye ba'i dge ba'i rtsa ba bskyed pa yang grangs med do/_/de'i phyi nyin rgyal po shun tsi da las sangs rgyas spyan drangs te/_bcom ldan 'das de'i nyin par seng ge'i khri la bzhugs nas/_sku'i lte ba nas 'od zer gnyis shig phyung ste/_sku las 'dom bdun tsam 'phags nas/_
[\[163b.6\]]de'i steng na pad ma re re yod de/_pad ma la sprul pa'i sangs rgyas sprul te/_sprul pa'i sangs rgyas de dag gi lte ba nas 'od zer byung ste/_rnam pa gnyis su gyes nas 'dom bdun tsam du 'phags te/_pad ma yang yod la pad ma'i steng na sprul pa'i sangs rgyas bzhugs te/_de 
[\[163b.7\]]bzhin du mthar gyis stong chen po'i 'jig rten gyi bar du de dang 'dra ba dag sprul te/_'khor mang po thams cad de lta bu dag mthong nas ngo mtshar du gyur nas/_bcom ldan 'das kyis de la ci rigs su chos bstan pas bla na med pa'i byang chub tu sems bskyed pa dang /_phyir mi ldog pa'i sa 
[\[164a\]]
[\[164a.1\]]la gnas pa dang /_'bras bu thob pa dang /_lha dang mir skye ba yang grangs med do/_/de'i phyi nyin rgyal po u dra ya nas sangs rgyas spyan drangs te/_bcom ldan 'das la rgyal po u dra ya nas me tog gis gtor ba dang /_gtor ba'i me tog rnams de ma thag tu rin po 
[\[164a.2\]]che'i shing rta stong nyis brgya lnga bcus stong gsum gyi stong chen po'i 'jig rten gyi khams kun tu snang zhing /_thams cad kyis mthong bar byas so/_/de la bcom ldan 'das kyis ci rigs par nad pa la sman btang ba bzhin du dam pa'i chos bstan pas/_kha cig ni bla na med pa'i byang chub 
[\[164a.3\]]tu sems bskyed de/_phyir mi ldog pa'i sa la gnas pa dang /_lha dang mir skye ba yang grangs med do/_/de'i phyi nyin rgyal po gzugs can snying pos sangs rgyas spyan drangs te/_bcom ldan 'das kyis rgyal po de la sngar 'di skad ces bka' stsal to/_/rgyal po zhal zas kyi 
[\[164a.4\]]snod sbyor cig_/gdugs tshod kyi dus la bab na/_snod kun zhal zas ro brgya dang ldan par rnam pa sna tshogs rang gang ste/_'khor mang po thams cad la chog par gyur te/_de dag zos nas lus sems rab tu bde bar gyur to/_/de nas bcom ldan 'das kyis phyag sa la brdabs 
[\[164a.5\]]pa dang /_sems can dmyal ba [{]bcwa [,]bco [}]brgyad dag na/_sems can tshad med pa sdug bsngal myong bar mthong ba dang /_de dag so so nas 'di skad ces smras so/_/bdag cag gis sngon sdig pa ci lta bu zhig byas pas/_sdug bsngal 'di lta bu myong bar gyur to zhes smras te/_'khor 
[\[164a.6\]]mang po thams cad kyis thos shing mthong bar byas nas/_thams cad snying brtse ba'i sems skyes te/_dngangs nas ba spu langs pa tsam du skrag par gyur te/_de la bcom ldan 'das kyis ci rigs su chos bstan te/_de dag gi sems tshim par gyur nas/_la la ni bla na med pa'i byang chub 
[\[164a.7\]]tu sems bskyed do/_/la la ni phyir mi ldog pa'i sa la gnas te/_lha dang mir skye ba'i dge ba'i rtsa ba bskyed pa yang grangs med do/_/sems can dmyal ba de dag gis sangs rgyas mthong zhing chos thos pa'i rkyen gyis shin tu dad pa'i sems skyes te/_de dag tshe'i dus byas nas 
[\[164b\]]
[\[164b.1\]]thams cad lha dang mir skyes so/_/de nas rgyal po gzugs can snying pos pus mo gnyis sa la btsugs te/_bcom ldan 'das la 'di skad ces gsol to/_/bcom ldan 'das ngo mtshar che ba'i mtshan sum cu rtsa gnyis mnga' ba/_sku'i mtshan gzhan bltar snang na de bzhin gshegs 
[\[164b.2\]]pa'i zhabs kyi mthil na 'khor lo'i mtshan mnga' ba 'khor rnams la bstan du gsol/_zhes gsol pa dang /_bcom ldan 'das kyis zhabs brkyang ste/_'khor mang po thams cad la zhabs kyi mthil na 'khor lo'i mtshan mnga' ba thams cad la bstan to/_/'khor thams cad kyis 
[\[164b.3\]]zhabs kyi 'og gi 'khor lo'i mtshan ri mo bris pa lta bur shin tu gsal ba mthong nas skyo mi shes par blta 'dod do/_/lhag par dga' ba'i sems skyes te/_yang bcom ldan 'das la 'di skad ces gsol to/_/sngon bcom ldan 'das kyis bsod nams ci zhig mdzad na/_'di lta bu'i 
[\[164b.4\]]'khor lo'i mtshan dang ldan par gyur/_bcom ldan 'das kyis bka' stsal pa/_ngas sngon 'das pa'i dus na dge ba bcu'i las dag kyang byas/_gzhan dag byed par yang bskul bas 'di lta bu'i mtshan shin tu gsal bar ldan par gyur to/_/de nas rgyal pos yang bcom ldan 
[\[164b.5\]]'das la gsol pa/_bcom ldan 'das kyis dge ba bcu'i las ji ltar mdzad pa dang /_gzhan dag dge ba bcu byed par ji ltar bskul ba thugs brtse bar dgongs te bstan du gsol/_bcom ldan 'das kyis rgyal po la bka' stsal pa/_shin tu rtag par nyon la yid la zung shig 
[\[164b.6\]]dang bstan par bya'o/_/sngon 'das pa'i bskal pa grangs med tshad med pa'i pha rol na/_'dzam bu'i gling 'dir rgyal po shing rta ni mo zhes bya ba/_rgyal phran ni brgyad khri bzhi stong la dbang byed de/_grong khyer khri phrag bcu yod/_blon po chen po ni stong phrag bcu yod de/_rgyal po de la 
[\[164b.7\]]btsun mo stong phrag nyi shu yod kyang /_sras gcig kyang med pas rgyal po rab tu mi dga' ste/_gdung tshab pa yang med snyam nas/_shin tu mya ngan gyis non te/_lha mtshun kun la mchod nas phyis dus gzhan zhig na/_btsun mo chen mo su li pa la zhes bya ba sems can dang ldan par 
[\[165a\]]
[\[165a.1\]]gyur te/_de tshun cad btsun mo yang yid gzhungs shing mkhas pa dang /_mnyen zhing des pas 'gro ba mang po yang dge ba la 'god par mos pa dang /_phyis zla ba tshang ba dang /_bu khye'u zhig btsas te/_byad gzugs legs pa blta na sdug pa/_phal las 'phags 
[\[165a.2\]]par bzang ba/_ba spu'i bu ga kun nas 'od 'byung ba zhig btsas te/_rgyal po yang bu de la shin tu sdug par sems pas skyo mi shes pa tsam du rtog ste/_mtshan mkhan la bstan nas/_mtshan mkhan gyis kyang mtshan bzang ngan brtags na/_khye'u 'di ni shin tu ngo mtshar che'o/_/
[\[165a.3\]]zhes dga' ba skyes nas khye'u 'di'i mtshan dang sbyar na gling bzhi la dbang bar 'gyur ro/_/zhes rgyal po la smras pa dang /_rgyal po yang rab tu dga' nas mtshan mkhan la khye'u'i ming thogs shig ces smras pa dang /_mtshan mkhan gyis rgyal po la khye'u 'di ma'i rum du zhugs nas/_
[\[165a.4\]]ngo mtshar che ba'i ltas ci byung zhes dris pa dang /_khye'u'i mas lhag par yid gzhungs shing des pa dang /_dge bar 'god pa la dga' bar gyur to zhes smras nas/_mtshan mkhan gyis khye'u'i ming shes rab 'od ces btags te/_rgyal tshab du dbang bskur nas mkhas pa'i blo dang ldan te gzhan 
[\[165a.5\]]pas 'phags par gyur to/_/de nas dus phyis zhig na rgyal po chen po tshe 'phos nas/_blon po rnams kyis rgyal bu de rgyal por dbang bskur bar gsol pa dang /_rgyal bus blon po rnams la ngas ni rgyal po mi nus so zhes bsgo'o/_/blon po rnams kyis gsol pa/_da rgyal po 
[\[165a.6\]]chen po nongs te rgyal bu ma lags pa rgyal po gzhan 'ga' yang med do/_/da rgyal bus rgyal po mi mdzad na su zhig rgyal por gzhug ces gsol pa dang /_rgyal bus smras pa/_'jig rten 'di dag ni mi rigs pa'i sdig pa'i chos byed do/_/bsad pa dang /_chad pas bcad pa'i 
[\[165a.7\]]las byas na/_kho bo la kha na ma tho ba'i las mi chung ste/_gal te khyed yul mi thams cad kyis dge ba bcu'i las byed nus na/_kho bo yang rgyal po byed nus so zhes bsgo'o/_/blon po rnams kyis gsol pa/_'di ni legs te rgyal sar gshegs te dbang mdzod cig dang /_
[\[165b\]]
[\[165b.1\]]dge ba bcu'i las kyi lam thams cad bgyid par bkar btags so zhes gsol pa dang /_mod la rgyal bu yang rgyal sar gshegs nas mi thams cad dge ba bcu'i las kyi lam spyod par yid 'thun te bka' bzhin du byas so/_/de'i tshe bdud kyi rgyal pos phrag dog byas te/_
[\[165b.2\]]rgyal po'i srid mi rung bar bya ba'i phyir skur yig bris nas rgyal phran kun la springs te/_sngar dge ba byos shig par bkar btags pa ni dge ba byas kyang mngon rtags med de/_bdag nyon mongs pa las phan pa'i don med kyis/_da phyin cad yid bzhin du mi dge ba bcu la bag 
[\[165b.3\]]med par spyod cig_/ces springs pa'i skur yig rgyal phran rnams kyi lag tu 'ongs nas/_rgyal phran rnams ngo mtshar du gyur te/_rgyal po chen po ci'i phyir sdig pa'i las byed par bskul snyam nas 'di ni rigs pa ma yin te/_yid ma ches par rgyal po la zhus pa dang /_rgyal 
[\[165b.4\]]pos de skad ces gsol pa thos nas/_dngangs shing ngo mtshar du gyur te/_ngas ni 'di skad du bsgo ba med na/_ci'i phyir 'di 'dra bar gyur ces dngangs nas/_rgyal po nyid yul kun tu gshegs te/_mi mang po sngon las gyur tam/_ma gyur rtog par gshegs pa las/_
[\[165b.5\]]bdud kyi rgyal pos/_lam khar mi zhig me dong chen po rab tu 'bar ba'i nang du sdug bsngal gyis snying rje rje skad du 'don pa'i sgra rgyal pos thos par sprul nas/_rgyal po yang de'i thad du gshegs nas/_khyod su zhig ci nyes zhes dris nas/_mi des smras pa/_bdag gis 
[\[165b.6\]]sngon mi 'di dag dge ba bcu'i las la bkod pas/_da shin tu mi bzad pa'i sdug bsngal 'di lta bu dag myong bar gyur to/_/rgyal pos smras pa/_dge ba byed par bskul bas/_'di ltar sdug bsngal myong bar gyur pa ni chos med de/_khyod 'di lta bu'i sdug bsngal myong 
[\[165b.7\]]bar gyur na/_dge ba byed par bskul nas/_dge ba byed pa de dag dge ba'i 'bras bu thob pa'am/_smras pa de ni dge ba'i 'bras bu thob ste/_dge ba byed par bskul ba 'ba' zhig sdug bsngal 'di lta bu myong ngo /_/rgyal pos de skad ces thos nas shin tu dga' ste/_'di 
[\[166a\]]
[\[166a.1\]]skad ces smras so/_/mi pha rol pos dge ba'i 'bras bu thob par gyur na lta/_sdug bsngal myong yang bla'i/_'gyod pa med do zhes smras pa dang /_bdud kyi rgyal pos thos nas/_de dag de ma thag tu mi snang bar byas so/_/de nas rgyal po yul kun 
[\[166a.2\]]tu gshegs te/_dge ba bcu'i las kyi lam kun tu bsgrags te/_'bangs thams cad lus dang /_ngag dang yid kyi sgo nas dge ba la 'dun te/_thams cad kyis rgyal po'i yon tan bsngags pas/_de'i tshe gser gyi 'khor lo dang /_rin po che sna bdun 
[\[166a.3\]]dang ldan nas/_gling bzhi kun tu gshegs te/_dge ba la bkod pa lhur byas so/_/de'i tshe de'i dus na rgyal po chen po de ni da ltar nga'i yab zas gtsang ma yin no/_/de'i tshe de'i dus na rgyal bu de'i ma yum de ni/_da ltar nga'i yum lha mdzes ma yin no/_/
[\[166a.4\]]rgyal po shes rab 'od/_mi mang po dge ba bcu la bkod pa de ni nga yin no/_/de'i tshe de'i dus na yang nga nyid dge ba bcu nyams su blangs te/_gzhan dag kyang dge ba bcu la bkod pas/_de'i phyir zhabs kyi 'og na 'khor lo rtsibs stong dang ldan par gyur to/_/de 
[\[166a.5\]]nas rgyal po gzugs can snying pos/_yang bcom ldan 'das la 'di skad ces gsol to/_/ston pa drug po myos shing bslad pa'i 'khor du bcas pa rang gis tshod mi 'dzin te/_rnyed pa dang grags pa la chags nas/_phrag dog gi sems skyes te/_bcom 
[\[166a.6\]]ldan 'das dang cho 'phrul 'gran par gsol pa/_bcom ldan 'das kyis gcig mdzad na/_bdag cag gis gnyis bgyi'o zhes mchi ba lags/_bcom ldan 'das kyis cho 'phrul bsam gyis mi khyab pa bstan kyang /_ston pa drug gis cho 'phrul gcig tsam 
[\[166a.7\]]yang bstan ma nus te/_ngo tsha zhing skyengs nas chur mchongs te/_gum pa 'di dag ni ha cang yang myos te/_'khrul to snyam bgyid do/_/bcom ldan 'das kyis bka' stsal pa/_rgyal po chen po ston pa drug po 'di dag rnyed pa dang grags pa'i phyir/_nga dang 'gran par 
[\[166b\]]
[\[166b.1\]]'dod nas srog 'dor ba 'di 'ba' zhig tu ma zad de/_sngon 'das pa'i dus na yang nga dang 'gran par 'dod pa las/_lus dang srog gi bar du yang bral lo/_/de nas rgyal po gzugs can snying pos/_pus mo gnyis sa la btsugs nas/_bcom ldan 'das 
[\[166b.2\]]la 'di skad ces gsol to/_/sngon 'das pa'i dus na/_bcom ldan 'das kyis ston pa drug dang 'gran pa bdag cag la bstan du gsol/_bcom ldan 'das kyis rgyal po la bka' stsal pa/_rgyal po chen po rtag par yid la zung shig dang /_sngon 'das 
[\[166b.3\]]pa'i dus na/_bskal pa tshad med grangs med pa 'das pa'i pha rol na/_'dzam bu'i gling 'dir rgyal po ma ha sha ku li zhes bya ba rgyal phran lnga brgya la dbang byed pa zhig byung ste/_rgyal po de la btsun mo lnga brgya yod kyang /_khye'u rigs 'tshob pa gcig kyang med pas 
[\[166b.4\]]rgyal po des 'di snyam du sems so/_/nga ni rgas 'khogs te bu gcig tsam yang rigs 'tshob pa med na/_gal te nga 'das pa'i 'og tu rgyal phran rnams gcig la gcig mi nyan cing dmag 'dren te/_sems can rnams kyang ma nyes par 'chi la/_srid kyang 'khrugs 
[\[166b.5\]]par 'gyur ro/_/snyam bsams nas/_mya ngan gyis yid gdungs te sems khongs su chud do/_/de'i tshe brgya byin lha'i dbang pos rgyang ma nas rgyal po de mi dga' zhing /_sems khongs su chud pa mthong nas/_nam mkha' las babs te/_sman pa zhig 
[\[166b.6\]]tu sprul nas/_rgyal po de'i gan du song ste/_rgyal po khyod ni ci'i phyir 'di ltar yi mug cing mi dga' zhes dris pa dang /_rgyal pos kyang snga ma bzhin gtam byas so/_/sprul pa'i sman pas rgyal po la smras pa/_rgyal po khyod mya ngan ma byed cig_/bdag ni 
[\[166b.7\]]khyod kyi phyir gangs kyi rir song nas/_gangs kyi ri'i sman rnam pa mang po btus te/_btsun mo dag zar bcug na zos ma thag tu btsun mo dag kun sems can dang ldan par 'gyur bar bgyi'o/_/rgyal pos de skad ces smras pa thos nas tshig 'di ni bdag gi mya ngan 
[\[167a\]]
[\[167a.1\]]sangs par byed do/_/snyam bsams nas/_sman pa la khyod kyis 'di ltar nus na shin tu legs so zhes smras so/_/de'i tshe na sprul pa'i sman pa de gangs kyi ri la song nas/_sman rnam pa mang po btus te/_khur du khyer te/_phyir rgyal po'i pho brang du 'ongs so/_/
[\[167a.2\]]de nas sman rnams 'o ma la bskol te/_btsun mo chen mo la byin pa dang /_btsun mo chen mos sman de mnam zhing yid kyang ma ches pas 'thung du ma btub pa dang /_sprul pa'i sman pa yang phyir lha'i gnas su song ngo /_/sman de la btsun mo chung ngu gzhan dag gis 'thungs te/_
[\[167a.3\]]btsun mos de dag 'thungs nas ring por ma lon par so so nas sems can dang ldan par gyur te/_de dag gis de bzhin du btsun mo chen mo la smras pa dang /_btsun mo chen mo 'gyod de mi dga' nas sman de'i lhag ma ci yod ces dris na zad do zhes smras so/_/'o na sman gyi 
[\[167a.4\]]tshigs ma tsam yod dam zhes dris na/_sman gyi tshigs ma ni yod do zhes smras so/_/de nas btsun mo chen mos sman gyi tshigs ma 'o ma'i nang du bskol te 'thungs pa dang /_ring por ma lon par sems can dang ldan par gyur te/_btsun mo gzhan dag sngar sman 'thungs 
[\[167a.5\]]pa ni zla ba tshang nas so so nas bu khye'u sha stag btsas te/_bzang ba blta na sdug pa'o/_/rgyal po rab tu dga' nas btsun mo chen mo sras nam btsa' ba 'ba' zhig sems so/_/btsun mo chen mo yang zla ba tshang nas khye'u zhig btsas te/_byad bzhin mi sdug pa 
[\[167a.6\]]shing dum lta bu zhig btsas nas/_rgyal po dang btsun mo mi dga' ste/_bu'i ming sdong dum zhes bya bar btags so/_/de nas gsos bskyed de cher skyes nas phu bo rnams ni thams cad chung ma len te/_rgyal bu sdong dum 'ba' zhig chung ma ma blangs so/_/dus 
[\[167a.7\]]gzhan zhig na pha rol po'i rgyal pos dmag drangs nas/_nye bar 'ongs pa dang /_rgyal bu lnga brgyas kyang dmag gi tshogs bshams te/_pha rol po'i dmag la rgol du song song ba las g.yul las pham nas phyir pho brang du bros nas 'ongs so/_/rgyal bu sdong 
[\[167b\]]
[\[167b.1\]]dum gyis phu bo rnams la smras pa/_khyod ci'i phyir 'di lta bur 'jigs skrag ste bros zhes dris na/_phu bo rnams kyis smras pa/_nged dmag dang bcas te pha rol po'i dmag la rgol du song ba las g.yul pham nas pha rol po'i dmag gis btab nas/_bros 
[\[167b.2\]]pa yin no/_/rgyal bu sdong dum gyis smras pa/_dgra de tsam gyis bdag cag la bsngo bar mi nus kyis/_bdag cag gi mes po'i gzhu dang /_dung da ltar lha rten gyi gnas na yod pa 'on cig dang /_bdag de dag la rgol du 'gro'o zhes smras so/_/rgyal 
[\[167b.3\]]bu de'i mes po ni 'khor los sgyur ba'i rgyal po yin te/_mi mang po bzlog nas 'khor los sgyur ba'i rgyal po'i gzhu g.yer por btegs te/_rgyal bu la phul lo/_/rgyal bus gzhu blangs te brdungs nas gzhu rgyud springs pa'i sgra 'brug skad zer te/_dpag tshad 
[\[167b.4\]]bzhi bcu'i bar du thos par gyur to/_/de nas rgyal bus dung dang gzhu thogs te/_gcig pu dgra la rgol du song nas sngar dung bus te/_dung gi sgra gnam lcags 'bab pa skad grags pas/_pha rol po'i dmag gis thos pa tsam gyis 'jigs skrag ste 
[\[167b.5\]]thams cad byer ro/_/de nas rgyal bu yang phyir log nas rgyal po dang /_btsun mos gdod sdug par sems te/_rgyal bu'i chung ma blang bar sems so/_/de'i tshe rgyal po li shi pa tsa zhes bya ba la bu mo zhig yod de/_'jig rten na dkon par bzang ngo zhes 
[\[167b.6\]]thos nas/_rgyal pos pho nya btang nas bu mo mna' mar blangs te/_rgyal bu'i nang nas byad gzugs bzang ba zhig dmag pa yin no zhes bstan te/_rgyal po des bu mo sbyin par byas so/_/de nas rgyal po rab tu dga' nas mna' ma bsu ba'i yo byad bshams 
[\[167b.7\]]te/_rgyal bu sdong du ma nyid kyang chung ma bsur btang nas nyin par chung ma dang ma phrad par gyis la/_mtshan mo phrad par gyis shig ces bsgo nas btang ngo /_/de nas dus gzhan zhig na bu mo de phu nu mo gzhan dag dang phrad nas/_so so nas khyo'i yon tan ci 
[\[168a\]]
[\[168a.1\]]yod pa smras pa dang /_rgyal bu sdong dum gyi chung mas kyang khyo la bstod do/_/kho mo'i khyo ni dpa' la stobs kyang gyad dang mnyam ste/_lus kyi sha yang shin tu 'jam mo zhes smras pa dang /_phu nu mos smras pa/_khyod ma smra shig_/
[\[168a.2\]]khyod kyi khyo ni shin tu yang mi sdug ste/_sdong dum dang 'dra bas ci ste khyod nyin par mthong na dngangs par 'gyur ro zhes smras so/_/sdong dum gyi chung mas phu nu mo de dag de skad ces smras pa thos nas/_yid la bzung ste mtshan mo mar me sbar nas/_khyo 
[\[168a.3\]]gnyid kyis log pa'i 'og tu mar me phyung ste/_bltas na shin tu mi sdug par mthong nas dngangs skrag ste/_mod la phyir pha ma'i gnas su bros so/_/rgyal bu sdong dum gyis nam nangs nas gzod tshor te mi dga' nas gzhu dang dung thogs te/_chung 
[\[168a.4\]]ma'i yul du chung ma snyags su song ngo /_/yul der phyin nas blon po zhig la gnas te/_'dug 'dug pa las dus gzhan zhig na/_rgyal phran drug gi rgyal pos kyang rgyal po li shi pa tsa la bu mo bzang mo zhig yod ces thos nas/_so so nas dmag 
[\[168a.5\]]dang chas te bu mo slong du 'ongs so/_/de'i tshe rgyal po li shi pa tsa mi dga' nas/_blon po rnams bsdus te bgros nas/_gal te bu mo 'di rgyal po gcig la byin na ni gcig mi dga' zhing 'khon du 'dzin pas/_ci ltar byas na dgra 'di dag med par 'gyur 
[\[168a.6\]]zhes bgros pa dang /_blon po gcig gis bu mo 'di dum bu dum bur byas la/_dum bu re re byin la de dag yid tshim par 'gyur ro zhes smras so/_/blon po kha cig gis 'di skad du la la zhig gis dmag 'di bzlog nus na/_bu mo yang chung mar byin la yul 
[\[168a.7\]]phyed kyang bya dgar byin no/_/zhes bkar btags na rung ngo zhes smras so/_/rgyal pos kyang gros de mnyan te bkar btags pa dang /_de'i tshe rgyal po sdong dum gzhu dang dung thogs te/_grong khyer gyi phyi rol tu dgra gang na 'dug par song nas dung bus te gzhu rgyud 
[\[168b\]]
[\[168b.1\]]springs pa tsam gyis pha rol po'i dmag thams cad skrag nas g.yul 'gul yang ma nus so/_/de nas de dag gi dmag gi nang du song nas rgyal po drug char gyi mgo bcad de cod pan blangs nas dmag de rnams kyang 'khor du bsdus so/_/rgyal po li shi pa tsa rab tu dga' ste/_bu 
[\[168b.2\]]mo yang chung mar byin nas/_rgyal po chen por bcug ste rgyal po drug gi srid gcig tu bsdus nas/_dmag gi tshogs dang bcas te chung ma dang 'grogs nas phyir bdag gi yul du 'ongs so/_/rgyal pos kyang sras phyir 'ongs so zhes thos nas phyi rol tu bsus te rgyal srid kyang rgyal bu la byin pa las 
[\[168b.3\]]byed du ma btub nas/_phyir yab la gtad de sngon bzhin du chung ma dang lhan cig tu 'dug nas/_chung ma la khyod ci'i phyir mtshan mo kho bo bor te bros zhes dris na/_khyod ni mi sdug ches nas mi ma yin snyam ste skrag nas bros so/_/de nas rgyal bus me long blangs te me long gi nang du bltas na bdag gi 
[\[168b.4\]]mdog shin tu mi sdug pa mthong nas lus de la blta mi 'dod pa tsam du skyo nas/_tshal zhig gi nang du song nas mchi ma byas pa las brgya byin lha'i dbang pos rgyang ma nas mthong ste de'i drung du 'ongs nas ci'i phyir khyod mchi ma byed zhes dris nas/_rgyal pos de bzhin du smras pa dang brgya byin gyis spro ba 
[\[168b.5\]]bskyed de/_rin po che'i nor bu cig kyang byin nas 'di skad ces smras so/_/khyod rtag tu nor bu 'di spyi bo la thogs shig dang nga dang 'dra bar bzang zhing mdzes par 'gyur ro zhes bsgo nas rgyal bus nor bu spyi bo la thogs ma thag tu bdag gi lus sngon bas lhag par gyur pa tshor nas phyir pho brang gi nang du 'ongs 
[\[168b.6\]]nas gzhu dang dung blangs te rtser 'gro ba las chung mas ngo ma shes te 'di skad ces smras so/_/khyod su zhig 'di la ma reg shig kho mo'i khyo 'ongs nas gnod par gyur ta re chung ma la smras pa/_nga khyod kyi khyo yin no zhes smras na chung ma yid ma ches te/_'di skad ces smras so/_/kho mo'i khyo ni shin tu mi sdug 
[\[168b.7\]]ste/_khyod ni shin tu yang bzang ba zhig byung na ci ltar kho mo'i khyo yin zhes smras pa dang /_rgyal bus spyi bo'i nor bu bkrol ma thag tu phyir mi sdug par mthong nas rab tu dga' ste/_ci'i phyir 'di ltar gyur ces dris na rgyal bus ci'i phyir de ltar gyur pa rgyas par gtam byas nas/_de phyin cad khyo shug gnyis 
[\[169a\]]
[\[169a.1\]]mdza' ste/_rgyal bu'i ming sdong dum zhes bya ba yang ming rjes nas rgyal bu su lan shan zhes ming btags so/_/de nas dus gzhan zhig na rgyal bu des 'di snyam du bsams so/_/da ni dmag dang chas te pho brang zhig bya'o snyam du bsams nas/_gang nas gzhi yangs shing 
[\[169a.2\]]mnyam pa zhig tu song ste/_'dir pho brang gyis ces bsgo ba dang /_klu'i rgyal po bzhi zhig mir sprul nas 'dir pho brang mdzad na ci las mdzad ces dris na/_rgyal bu su lan shan gyis smras pa/_sa las bya'o zhes bsgo ba dang /_klu'i rgyal po bzhis ci'i phyir rin po che las mi mdzad ces smras so/_/
[\[169a.3\]]rgyal pos smras pa/_pho brang chen po zhig bya dgos na rin po che de snyed cig ga las rnyed ces smras pa dang /_klu'i rgyal pos bdag cag gis 'bul lo zhes smras nas de'i ngos bzhir chu mig re re sprul te 'di skad ces smras so/_/shar phyogs logs kyi chu mig las bcus te byas na thams cad 
[\[169a.4\]]bai dUr+yar 'gyur ro/_/lho phyogs logs kyi chu mig las bcus te byas na thams cad gser du 'gyur ro/_/nub phyogs logs kyi chu mig las bcus te byas na/_thams cad dngul du 'gyur ro/_/byang phyogs ngos kyi chu mig las bcus te byas na thams cad shel du 'gyur ro/_/
[\[169a.5\]]zhes smras so/_/rgyal bus kyang de dag gis smras pa bzhin du chu mig las bcus nas de bzhin du gyur to/_/de nas pho brang gi ra ba kho ra khor yug dpag tshad bzhi brgya pa cig byas nas de'i nang du pho brang dpag tshad bzhi bcu pa zhig byas te/_lam gyi srang na khang bu brtsegs pa dang 
[\[169a.6\]]skyed shing dang khrus kyi rdzing bu yang rin po che sna bzhi las byas so/_/bzang khyad lha'i pho brang dang 'dra bar byas so/_/zin ma thag tu rin po che sna bdun yang yod par gyur te/_gling bzhi la dbang byed cing dge ba rgyas par byas so/_/rgyal po chen po de'i tshe de'i dus na/_rgyal po 
[\[169a.7\]]ma ha sha ku la ni da ltar nga'i yab rgyal po zas gtsang ma yin no/_/de'i tshe de'i dus na btsun mo de ni da ltar nga'i yum lha mdzes ma yin no/_/rgyal bu mi sdug pa sdong dum ni da ltar nga yin no/_/de'i chung ma de ni skye dgu'i bdag mo yin no/_/de'i chung ma de'i pha de ni 'od srung yin no/_/
[\[169b\]]
[\[169b.1\]]rgyal po drug gis dmag drangs te bu mo 'dod pa de dag ni ston pa drug po 'di dag yin te/_de'i tshe de'i dus na yang nga dang gzugs las rtsod pas ngas de dag kun bsad nas dmag tshogs kyang 'khor du bsdus pas da ltar gyi bar du rnyed pa dang grags pa la phrag dog byed pa'i phyir/_nga 
[\[169b.2\]]dang 'gran par 'dod kyang cho 'phrul med de/_bsams pa ltar ma gyur pas chur shi ba yin no/_/de ltar de dag gi 'khor khri phrag dgu bcu yang nga'i 'khor du bsdus nas nga'i nye gnas su gyur to/_/de nas rgyal po gzugs can snying pos bcom ldan 'das la 'di skad ces gsol 
[\[169b.3\]]to/_/rgyal po sdong dum de sngon bsod nams ci zhig bgyis pas 'di ltar mthu stobs che la shin tu mi sdug par gyur/_bcom ldan 'das kyis rgyal po la bka' stsal pa/_rgyu dang rkyen yod de bstan par bya'o/_/sngon 'das pa'i dus bskal pa grangs med dpag tu med pa'i pha rol na 'dzam bu'i 
[\[169b.4\]]gling 'dir yul bA rA Na sI zhes bya ba na drang srong ri zhes bya ba rang sangs rgyas zhig gnas so/_/rang sangs rgyas de la rlung nad yod pas rlung nad kyi sman 'bru mar 'thung dgos pa las/_'bru mar 'tshag pa'i khyim du song nas 'bru mar bslang ba dang /_'bru mar 'tshag pa des de la khros te mgo dang shing 
[\[169b.5\]]dum bu 'dra ba rkang lag dang /_shing tshal 'dra ba 'di las byed du mi btub kyi zho gcig nams kyang 'byin du mi btub/_slong mo 'ba' zhig la 'tsho ba ltos pa 'di zhes spyos shing brgyad nas/_'on kyang mar gyi tshigs ma phul lo/_/rang sangs rgyas des mar gyi tshigs ma thob 
[\[169b.6\]]nas sgor byung ste/_phyir 'gro ba las sgor khar mar 'tshag pa'i chung ma dang phrad nas/_rang sangs rgyas de la dad pa'i sems skyes te/_skyes bu khyed gang nas gshegs mar gyi tshigs ma 'dis ci zhig mdzad ces dris pa dang /_rang sangs rgyas des kyang de bzhin du drang por gtam byas nas/_
[\[169b.7\]]chung ma des rang sangs rgyas de phyir bos nas/_khyim du khrid nas lhung bzed blangs te/_'bru mar lhung bzed bkang nas phul te/_khyo la 'di skad ces smras so/_/khyod kyis skyes bu 'di la mar gyi tshigs ma phul ba shin tu nyes kyis kha'i nyes pa 'gyod tshangs gyis 
[\[170a\]]
[\[170a.1\]]shig ces bsgo nas mi des kyang 'gyod pa'i sems skyes te/_'gyod tshangs byas nas khyo shug yid 'thun par rang sangs rgyas de la 'di skad ces gsol to/_/btsun pa slan cad kyang mar dgos na rtag tu 'on zhig ces smras nas/_rang sangs rgyas des kyang rtag tu de'i khyim 
[\[170a.2\]]nas mar blangs te/_de dag gi byas pa gzo ba'i phyir/_de dag gi drung du cho 'phrul bstan te/_steng gi nam mkha' la 'phags nas/_chu 'bab pa dang /_me 'bar ba dang /_cho 'phrul rnam pa sna tshogs bstan to/_/mar 'bul ba'i khyo shug gnyis kyis de lta bu'i cho 'phrul mthong nas/_
[\[170a.3\]]lhag par dga' zhing dad pa'i sems skyes te/_mi des chung ma la smras pa/_khyod kyis mar phul ba'i bsod nams ci yod pa kho bo dang thun mong du gyur te/_bdag cag khyo shug tu shog shig ces smras pa dang /_chung mas smras pa/_khyod kyis skyes bu chen po 'di la tshig ngan pa smras te/_
[\[170a.4\]]mar gyi tshigs ma phul nas/_dad pa'i sems med pas gang du skyes kyang shin tu mi sdug par 'ongs na/_khyod dang ci ltar khyo shug byed ces smras so/_/khyos smras pa/_kho bo rtag tu nyon mongs te yongs su mar 'tshag pa'i las byas na ci'i phyir khyod kyis sbyin pa'i 'bras bu nga dang lhan cig 
[\[170a.5\]]tu mi bsngo/_/nga mi nyan gyis khyod dang khyo shug tu bya dgos so/_/chung mas smras pa/_ci ste khyod dang khyo shug tu gyur na/_khyod mi sdug ches bas kho mos khyod bor te mtshan mo bros su 'ong ngo /_/khyos smras pa/_ci ste khyod bros na yang ngas phyir snyags la/_khyod thob par byas nas phyir 
[\[170a.6\]]'ong ngo zhes khyo shug gnyis gcig la gcig smras pa dang /_rang sangs rgyas de la lus dang srog phyogs nas 'gyod tshangs byas so/_/de'i tshe na rang sangs rgyas des khyo shug de gnyis la 'di skad ces bsgo'o/_/khyod khyo shug gnyis kyis nga la mar byin pas na nga'i nad sos kyis khyo shug 
[\[170a.7\]]gnyis cir smon pa smros shig_/de bzhin du 'grub par 'gyur ro zhes bsgo ba dang /_mi khyo shug gnyis rab tu dga' nas pus mo sa la btsugs nas/_'di skad ces smon lam btab bo/_/bdag cag khyo shug gnyis lha'am mi gang du skyes kyang yid bzhin du 'grub par gyur 
[\[170b\]]
[\[170b.1\]]cig ces smon lam btab bo/_/rgyal po chen po de'i tshe de'i dus na mar 'tshag pa'i mi de rgyal bu sdong dum yin no/_/de'i chung ma ni sdong dum gyi chung ma nyid yin no/_/de'i tshe rang sangs rgyas la sdong dum dang 'dra zhes tshig ngan pa smras te/_khros bzhin du mar gyi tshigs ma byin pas skye ba thams cad du 
[\[170b.2\]]shin tu mi sdug par gyur to/_/phyis 'gyod tshangs byas te mar bzang po phul bas skye ba thams cad du phyis bzang zhing sdug par gyur to/_/mar phul bas na skye ba thams cad du mthu stobs dang ldan te thams cad du thub par gyur to/_/de'i bsod nams kyis ni 'khor los sgyur ba'i rgyal por gyur te/_
[\[170b.3\]]gling bzhi la dbang zhing 'dod pa lnga yid bzhin du spyod par gyur to/_/dge ba dang mi dge ba'i las rnam par smin pa ni nam yang med par mi 'gyur te/_de bas na lus dang ngag dang yid kyi las bsrung ba la nan tan bya'o/_/bcom ldan 'das kyis de skad ces bka' stsal nas/_rgyal po gzugs can 
[\[170b.4\]]snying po la sogs te rgyal po dang /_blon po dang /_'khor rnam pa bzhi dang /_lha dang klu la sogs pas thos nas/_la la ni rgyun du zhugs pa'i 'bras bu thob bo/_/la la ni lan cig phyir ldog pa dang /_phyir mi ldog pa dang /_dgra bcom pa'i 'bras bu thob bo/_/la la ni rang sangs rgyas 
[\[170b.5\]]kyi dge ba'i rtsa ba bskyed/_la la ni bla na med pa'i byang chub tu sems bskyed de phyir mi ldog pa'i sa la gnas par gyur nas/_'khor thams cad bcom ldan 'das kyis gsungs pa la yi rangs nas mngon par dga'o/_/ston pa drug btul ba'i le'u ste bcu gsum pa'o//_//
[\[170b.6\]]bam po bzhi pa/_'di skad bdag gis thos pa'i dus gcig na/_bcom ldan 'das rgyal po'i khab bya rgod spungs pa'i ri la bzhugs so/_/de'i tshe bcom ldan 'das kyi sku la bser ma'i snyun gyis bzung nas/_sman pa 'tsho byed kyis sman rnam pa sum cu rtsa gnyis dang mar du sbyar 
[\[170b.7\]]te/_nyin re bzhin sman srang sum cu rtsa gnyis gnyis gsol lo/_/lha sbyin ma rungs pa de phrag dog gi sems bskyed nas/_sangs rgyas dang mnyam pa'o zhes bsgrags te/_bcom ldan 'das sman gsol zhes thos nas sman 'dod cing /_sangs rgyas dang 'dra bar bya ba'i phyir/_sman pa 
[\[171a\]]
[\[171a.1\]]'tsho byed la bcom ldan 'das la gsol ba'i sman nga la yang sbyor te byin cig ces bsgo'o/_/de nas 'tsho byed kyis sman sbyar te lha sbyin la byin pas/_nyin re re la sman srang bzhi bzhi thong shig ces bsgo ba dang /_lha sbyin gyis da ltar bcom ldan 'das nyin re re srang du gsol zhes 
[\[171a.2\]]dris pa dang /_'tsho byed kyis bcom ldan 'das da ltar nyin re re srang sum cu rtsa gnyis gnyis gsol zhes smras pa dang /_lha sbyin gyis kho bo la yang nyin re srang sum cu rtsa gnyis gnyis byin cig ces bsgo ba dang /_'tsho byed kyis smras pa/_de bzhin gshegs pa'i sku dang khyod 
[\[171a.3\]]mi 'dra ste/_khyod kyis mang du zos na mi zhu bas gdon mi za bar phyis nad du 'gyur zhes smras pa dang /_lha sbyin gyis smras pa/_ci tsam zos na zhu ba'i drod kho bo la yod de/_kho bo dang sangs rgyas bye brag ci yod zhes smras nas/_sangs rgyas dang 'dra bar nyin gcig la sman srang sum cu rtsa 
[\[171a.4\]]gnyis gnyis btang nas sman ma zhu ste/_rtsa kun tu zug nas nyam thag ste/_shin tu sdug bsngal ba'i skad phyung nas 'bod 'grogs so/_/de la bcom ldan 'das kyis thugs brtse bar dgongs te/_rgyang ma nas phyag brkyang nas lha sbyin gyi mgo la byugs pas mod la sman kun zhu nas/_
[\[171a.5\]]na tsha'i sdug bsngal dang bral bar gyur te/_lha sbyin gyis bcom ldan 'das kyi phyag yin par shes nas 'di skad ces smras so/_/rgyal bu don grub kyis shes pa'i rtsal du sman yang bslabs te/_sman pa yang mkhas pa lta ste mi 'dod do zhes smras so/_/de'i tshe kun dga' 
[\[171a.6\]]bos de skad ces smras pa thos nas/_shin tu mi dga' ste/_pus mo sa la btsugs nas/_bcom ldan 'das la 'di skad ces gsol to/_/lha sbyin 'di ni bka' drin mi 'tshal te/_bcom ldan 'das kyis de la thugs brtse bar dgongs nas/_de'i nad yongs su bsal 
[\[171a.7\]]kyang slar mi dge ba'i sems kyis tshig mi dgos par smras te/_rtag tu bcom ldan 'das la bsngo'o/_/bcom ldan 'das kyis kun dga' bo la bka' stsal pa/_lha sbyin gyis da ltar 'di 'ba' zhig tu nga la mi dge ba'i sems bskyed nas nga la gnod par sems par 
[\[171b\]]
[\[171b.1\]]ma zad kyis/_sngon 'das pa'i dus na yang nga la sdig pa'i sems bskyed nas nga bsad par gyur to/_/kun dga' bos bcom ldan 'das la gsol pa/_'das pa'i dus na lha sbyin gyis ci ltar bgyis pa bstan du gsol/_bcom ldan 'das kyis bka' stsal pa/_
[\[171b.2\]]sngon 'das pa'i bskal pa grangs med dpag tu med pa'i pha rol na/_'dzam bu'i gling 'dir yul bA rA Na sI zhes bya ba na/_rgyal po tshangs sbyin zhes bya ba khro zhing gtum la snying rje med de/_'dod chags dang zhe sdang che ba/_sdig pa'i las kyis gtses shing gsod pa'i las la 
[\[171b.3\]]dga' ba zhig byung ngo /_/de'i tshe rgyal po'i rmi lam du gcan gzan gyi lus spu gser ltar 'dug pa/_spu'i thog ma la gser lta bu'i 'od 'byung zhing g.yas g.yon thams cad gser gyi mdog tu snang bar byed pa'i gcan gzan gcig cig rmis nas/_de ma thag tu sad de 'di snyam du 'di 
[\[171b.4\]]ltar bdag gis rmi lam du mthong ba 'di ni gdon mi za bar yod kyis/_rngon pa dag de'i pags pa tshol du gzhug go snyam du bsams nas/_rngon pa rnams bsdus te 'di skad ces bsgo'o/_/kho bo'i rmi lam du gcan gzan gser gyi mdog can spu'i thog ma la gser gyi mdog lta bu 'byung 
[\[171b.5\]]ba cig rmis te/_'di lta bu zhig yul 'di na yod par nges kyis khyod rnams kyis kun du tshol la/_de'i pags pa bshus te nga la phul cig dang /_khyod kyi bu tsha rabs bdun tshun cad du skyid cing bde bar bya'o/_/gal te snying nas ma btsal lam le lo zhig byas te/_ma rnyed na khyed rnams rtsa rgyud 
[\[171b.6\]]tshun cad med par bya'o zhes bsgo'o/_/de nas rngon pa de dag shin tu mi dga' ste/_dben pa'i phyogs zhig tu thams cad 'dus nas 'di skad ces bgros so/_/rgyal pos rmis pa'i gcan gzan de ni gna' nas ma mthong ste/_gal te bdag cag gis ma rnyed na/_rgyal po'i bka' 
[\[171b.7\]]khrims gnyan pas bdag cag gsod par 'gyur ro zhes bgros nas/_lhag par mi dga' ba'i sems skyes te yang 'di skad ces smras so/_/shing khung 'di dag na sbrul gdug pa dang gcan gzan ma rungs pa mang bas/_lam ring por 'gro zhing srog mi phangs par don bsgrub du ni srog 
[\[172a\]]
[\[172a.1\]]dang bsdos su yang mi nus pas/_bdag cag gi nang na mi gang nus pa gcig cig tshol du btang ngo /_/gal te mi des mthong bar gyur na/_gdod bdag cag sbran par byas na legs so zhes smras pa dang /_mi zhig la 'di skad ces smras so/_/khyod srog dang bsdos te kun du 
[\[172a.2\]]tshol du song cig_/gal te rnyed na nged spyi las nor bkal te mang du sbyin no/_/gal te khyod ma 'khor na yang khyod kyi bu dang /_chung ma la sbyin no zhes smras te/_mi des kyang 'di snyam du bdag ni mi mang po 'di lta bu'i phyir lus dang srog yal yang bla'o snyam bsams nas/_'gro ba'i yo byad 
[\[172a.3\]]bshams te/_ri nags tshal nyam nga ba kun du tshol du song song ba las yun ring zhig lon pas shin tu nyam thag nas/_dbyar tsha ba'i dus su bye ma tsha ba pus mo nub tsam zhig tu phyin pa dang ngal chad de/_skom gyis gdungs pas srog chad la thug pas 'di skad ces smras so/_/snying rje dang ldan 
[\[172a.4\]]pa su zhig bdag 'di ltar sdug sdug pa'i lus dang srog gi skyabs su 'gyur ba yod dam zhes smras pa dang /_de'i tshe na ri de la gcan gzan kun ta zhes bya ba lus kyi spu'i mdog gser gyi kha dog lta bu la spu'i thog ma la gser gyi 'od 'byung ba zhig yod pa des rgyang ma nas mi des smras pa'i tshig 
[\[172a.5\]]thos nas/_shin tu snying brtse ba'i sems skyes te/_gang na chu mig grang mo yod pa'i nang du lus bcug nas mi de'i drung du 'ongs te/_mi de la pang pas 'khyud nas cung zad nyams brtas pa dang /_chu 'gram du khrid de bkrus te shing tog bsdus te zar bcug go/_/de nas mi de sor chud 
[\[172a.6\]]nas 'di snyam du sems so/_/gcan gzan 'di ni rgyal pos 'dod pa kho na yin no/_/bdag srog dang bral ba las srog gi skyabs byas te/_drin gzo ba [{]chung zad [,]cung zad [}]kyang ma byas par 'di la gsod pa'i sems ci ltar yang bskyed/_/gal te ma rnyed na ni rngon pa de dag gnyen dang bcas su de dag 
[\[172a.7\]]thams cad gyod las thogs par 'gyur ro snyam bsams nas/_mi dga' zhing 'dug pa las gcan gzan gyis khyod ci'i phyir 'di ltar mi dga' zhes dris na/_mchi ma blags nas rgyas par smras pa dang /_kun tas 'di la khyod mi dga' ma byed cig_/nga'i pags pa 'di shin 
[\[172b\]]
[\[172b.1\]]tu thob sla ba yin te/_kho bos bsams na tshe snga ma la lus grangs med pa zhig btang yang /_lus kyi bsod nams su 'gyur ba'i las ma byas te/_lus kyi pags pa 'dis de dag gi srog skyob bo zhes smras nas/_rab tu dga' ba'i sems skyes te/_khyod kyis kho bo 
[\[172b.2\]]srog ma bcad par pags pa bshus te khyer cig_/'gyod pa'i sems med par khyod la sbyin no/_/de'i tshe rngon pa des pags pa dal gyis bshus nas kun tas 'di skad ces smon lam btab bo/_/bdag gis pags pa bshus la byin te/_mi mang po phangs pa'i srog bskyabs 
[\[172b.3\]]pa'i bsod nams 'di sems can thams cad la bsngos te/_bdag bla na med pa'i byang chub tu mngon par rdzogs par 'tshang rgya zhing sems can thams cad 'khor ba'i sdug bsngal las bsgral nas/_mya ngan las 'das pa'i bde ba la 'god par shog shig ces smon lam 
[\[172b.4\]]btab bo/_/de'i tshe na stong gsum gyi stong chen po'i 'jig rten gyi khams rnam pa drug tu g.yos te/_lha'i pho brang kun ldeg cing g.yos nas lha rnams dngangs te bltas na/_byang chub sems dpas lus kyi pags pa sbyin par byas pa mthong nas/_nam mkha' las babs 
[\[172b.5\]]te kun ta ga la ba der lhags nas lha rdzas kyi me tog gis gtor te mchod pa byas nas mchi ma char bzhin du bab bo/_/pags pa bshus nas song ba'i 'og tu sha rlon pa de la khrag kun nas zag cing /_sbrang ma dang grog ma la sogs pa stong phrag brgyad cu rnyed de'i lus la 'dus nas 
[\[172b.6\]]thams cad de la za zhing de dag bros su dogs pas/_lus kyang mi 'gul te lus kyi sbyin pa byas nas de nyid du tshe'i dus byas so/_/sbrang ma dang srin bu byang chub sems dpa'i sha la zos pa rnams kyang tshe 'phos nas thams cad mtho ris kyi lhar skyes so/_/de'i tshe rngon pa des pags pa 
[\[172b.7\]]de khyer te/_rgyal po la phul nas/_rgyal po rab tu dga' ste/_'di lta bu shin tu 'jam pa'i zla med do zhes rtag tu nyal ba'i stan du bting nas de la nyal lo/_/kun dga' bo de ltar rig par gyis shig_/de'i tshe de'i dus na/_gcan gzan kun ta de ni da ltar nga yin no/_/rgyal po 
[\[173a\]]
[\[173a.1\]]tshangs sbyin de ni lha sbyin yin no/_/srin bu stong phrag brgyad cu de ni nga thog mar mngon par sangs rgyas te/_chos kyi 'khor lo bskor ba na 'bras bu thob pa'i lha'i sras po stong phrag brgyad cu po yin te/_lha sbyin gyis de'i tshe na yang nga bsad de da ltar gyi bar du nga la sdig pa'i sems 
[\[173a.2\]]kyis gsod par sems so/_/bcom ldan 'das kyis de skad ces gsungs nas/_tshe dang ldan pa kun dga' bo dang /_'khor mang po rnams dge ba'i chos la 'dun te/_la la ni rgyun du zhugs pa'i 'bras bu dang /_la la ni phyir ldog pa dang /_la la ni phyir mi ldog pa dang /_
[\[173a.3\]]dgra bcom pa'i 'bras bu thob bo/_/la la ni rang sangs rgyas kyi dge ba'i rtsa ba bskyed/_la la ni bla na med pa'i byang chub tu sems bskyed nas phyir mi ldog pa'i sa la gnas par gyur te/_bcom ldan 'das kyis gsungs pa la rjes su yi rangs te mngon par dga'o/_/gcan gzan 
[\[173a.4\]]kun tas lus kyi sbyin pa byas pa'i le'u ste bcu bzhi pa'o//_//gang zhig rab tu byung na de'i bsod nams ni rab tu mang ste/_bdag gi bu'am/_bu mo'am/_bran khol las gang yang rung /_rab tu byung ba gnang ngam/_bdag nyid rab tu byung na de'i bsod 
[\[173a.5\]]nams ni dpag tu med do/_/gang zhig sbyin pa byas pa'i bsod nams de ni skye ba bcu'i bar du longs spyod myong bar 'gyur te/_gnam rim pa drug gi lhar yang dang yang du lan stong skyes pa bas/_mi gcig rab tu byung ngam/_bdag nyid rab tu byung na bsod nams 'di ni snga ma bas mchog 
[\[173a.6\]]tu che'o/_/de ci'i phyir zhe na/_sbyin pa byas pa'i bsod nams ni zad pa'i mtha' yod kyi/_rab tu byung ba'i bsod nams ni dpag tu med/_mtha' med/_gzhan yang tshul khrims bsrungs pa'i bsod nams kyis mngon par shes pa lnga dang ldan pa'i drang srong dang /_mtho ris kyi longs spyod 
[\[173a.7\]]tshangs pa'i 'jig rten gyi bar du myong bar 'gyur gyi/_sangs rgyas kyi bstan pa la rab tu byung ba'i bsod nams ni bsam gyis mi khyab ste/_mya ngan las 'das pa'i bar du bsod nams zad mi shes so/_/gal te kha cig gis rin po che sna bdun las byas pa'i mchod rten mtho khyad sum cu 
[\[173b\]]
[\[173b.1\]]rtsa gsum la thug par byas pa'i bsod nams kyis rab tu byung ba'i bsod nams tsam la mi phod do/_/de ci'i phyir zhe na/_rin po che sna bdun gyi mchod rten ni glen pa ma rung ba dag gis bshig par 'gyur gyis/_rab tu byung ba'i bsod nams gzhig nus pa med do/_/dge ba'i chos 'dod 
[\[173b.2\]]pa na/_sangs rgyas kyi chos ma gtogs par 'di las lhag pa'i chos gzhan med do/_/dper na long ba brgya'i mig sman pa mkhas pa gcig gis phye ste/_cig car mthong bar byas pa dang /_gzhan yang mi brgya zhig gi mig dbyung ba la thug pa las/_mthu dang ldan pa zhig gis 
[\[173b.3\]]mig 'byung ba de dag de las thar bar byas pa dang /_mi 'di gnyis kyi bsod nams ni dpag tu med mod kyi/_'on kyang gzhan rab tu byung ngam/_bdag rab tu byung ba'i bsod nams tsam mi phod do/_/de ci'i phyir zhe na/_mi 'di gnyis kyis de dag gi mig byin pa ni 'jig rten gyi phan pa 
[\[173b.4\]]dang /_bde ba tsam mthong bar zad la/_sha'i mig gi rang bzhin ni 'jig pa'i rang bzhin no/_/gzhan rab tu phyung ngam/_bdag rab tu byung na/_gcig gis gcig bstan cing drangs pas sems can gyi khams bskal pa'i mthar bla na med pa'i shes rab kyi mig tu 'gyur te/_shes 
[\[173b.5\]]rab kyi mig gi rang bzhin ni bskal pa'i bar du 'jig par mi 'gyur ro/_/de'i bsod nams kyis lha dang /_mi'i nang na bde ba'i longs spyod zad mi shes pa/_mthar thug pa med pa yid bzhin du myong zhing mthar yang mngon par 'tshang rgya'o/_/de ci'i phyir zhe na/_rab tu byung ba'i 
[\[173b.6\]]chos ni bdud kyi 'khor med par byed cing /_sangs rgyas kyi gdung 'tshob par byed do/_/sdig pa mi dge ba'i chos med par byed cing dge ba'i chos skyed par byed do/_/kha na ma tho ba'i dri ma med par byed cing /_bla na med pa'i bsod nams kyi las skyed par byed do/_/de bas na 
[\[173b.7\]]bcom ldan 'das kyis rab tu 'byung ba'i bsod nams ni ri rab lhun po bas 'phang mtho'o/_/rgya mtsho bas gting zab bo/_/nam mkha' bas rgya che'o zhes gsungs so/_/gal te su zhig rab tu byung ba'i bgegs dang bar chad byas te/_bsam pa ltar ma gyur na de kha na ma tho ba'i 
[\[174a\]]
[\[174a.1\]]las shin tu lci ba ni/_dper na mi zhig mun khrod du song ba ci yang mi mthong ba dang 'dra bar de'i sdig pa'i rnam par smin pa yang de dang 'dra ste/_shin tu mi snang ba'i mun pa mun nag chen po'i sems can dmyal bar ltung ngo /_/dper na rgya mtsho'i nang na chu bo dang chu bran thams cad 
[\[174a.2\]]'bab pa ltar mi de'i sdig pa'i rnam par smin pa ni de dang 'dra ste nyes pa thams cad de'i lus la 'du'o/_/dper na ri rab lhun po ni bskal pa'i me byung na/_lhag ma ma lus par tshig pa dang 'dra bar de'ang sems can dmyal ba'i mes tshig nas lhag ma ma lus pa yang de dang 'dra'o/_/gzhan 
[\[174a.3\]]rab tu byung bar gnang ngam gal te bdag rab tu byung na/_de'i bsod nams ni rab tu che'o/_/rab tu byung ba ni mdo sde'i chu yongs su dag pas kun nas nyon mongs pa'i dri ma thams cad bkrus te/_'khor ba'i sdug bsngal yongs su bsal nas/_mya ngan las 'das pa'i rgyur 'gyur ro/_/
[\[174a.4\]]'dul ba'i rkang pas tshul khrims yongs su dag pa'i sa la 'chag cing /_chos mngon pa'i mig gis 'jig rten gyi dge ba dang /_sdig pa blta zhing yid bzhin du 'phags pa'i lam yan lag brgyad la 'gro ste/_mya ngan las 'das pa'i grong khyer du phyin par byed do/_/de bas na rgan po'am/_
[\[174a.5\]]gzhon nu rab tu byung ngam/_rab tu byung bar gnang ngam/_bdag rab tu byung na/_de'i bsod nams mchog tu che'o/_/de'i tshe bcom ldan 'das rgyal po'i khab bya ka lan da ka gnas pa 'od ma'i tshal na bzhugs so/_/de'i tshe rgyal po'i khab na khyim bdag dpal skyes zhes bya ba lo brgya lon 
[\[174a.6\]]pa zhig gis rab tu byung ba'i yon tan 'di ltar tshad med do zhes thos nas/_'di snyam du bdag ci'i phyir sangs rgyas kyi bstan pa la rab tu byung snyam bsams nas/_chung ma dang /_bu dang /_bran khol la nga ni rab tu byung ngo zhes byas so/_/mi de rgas 'khogs pas khyim gang gi mi thams cad 
[\[174a.7\]]skyo ste/_dgos pa med do snyam nas rab tu byung ngo zhes zer ba thos pa dang /_de dag dga' ste myur du 'gro ba'i rigs kyi dus la bab bo zhes smras so/_/de nas khyim bdag de khyim nas byung ste 'od ma'i tshal du bcom ldan 'das la rab tu byung bar gsol du song nas/_'od ma'i tshal du phyin pa dang /_
[\[174b\]]
[\[174b.1\]]dge slong rnams la sangs rgyas bcom ldan 'das thugs rje chen po lha dang mi la phan pa'i don rgyas par mdzad pa gang na bzhugs zhes dris so/_/dge slong rnams kyis sangs rgyas bcom ldan 'das ni 'gro ba mang po la phan pa'i don du rgyu zhing gzhan du gshegs zhes smras so/_/khyim bdag 
[\[174b.2\]]des kyang dge slong rnams la sangs rgyas ston pa chen po'i 'khor mkhas pa dang shes rab tu ldan pa'i mchog su yin zhes dris pa dang /_dge slong rnams kyis btsun pa shA ri'i bu yin no zhes bstan to/_/rgan po de 'khar ba la brten te/_shA ri'i bu gang na ba der song ste phyin pa dang /_'khar 
[\[174b.3\]]ba bor nas phyag 'tshal te/_'di skad ces gsol to/_/btsun pa bdag rab tu byung bar gnong shig_/btsun pa shA ri'i bus brtags na khyim bdag 'di rgas pas slob pa dang /_bsam gtan dang /_dge 'dun gyi las bya ba rnam gsum las nyams te mi nus so snyam bsams nas/_
[\[174b.4\]]'di skad ces smras so/_/khyod phyir song shig_/khyod ni rgas 'khogs te dus las yol gyis/_rab tu byung du mi rung ngo zhes bsgo'o/_/de nas mthar gyis 'od srung chen po dang /_u pA li dang /_ma 'gags pa la sogs te dgra bcom pa de dag kun gyi drung du song nas gsol ba btab pa las/_
[\[174b.5\]]de dag kun gyis khyod sngar su la yang gsol ba ma btab bam zhes dris na bdag gis sngar btsun pa shA ri'i bu la gsol ba btab bo/_/'o na ci skad zer/_des ni khyod rgas 'khogs te dus las yol bas rab tu byung du mi rung ngo zhes mchi'o/_/de nas dge slong de dag gis smras pa/_shA 
[\[174b.6\]]ri'i bu lta bu mkhas pa shes rab dang ldan pa'i mchog des kyang /_ma gnang na/_bdag cag kyang de dang 'dra ste gnang ba med do/_/dper na sman pa mkhas pa sman dpyad la mkhas pas nad pa brtags te/_sman dpyad mi byed par spong na/_sman pa chung ngu gzhan de dag gso bar mi byed 
[\[174b.7\]]de/_de la nges par 'chi ba'i mtshan ma yod par rtogs pa'i phyir ro/_/shA ri'i bu blo dang ldan pas kyang ma gnang na/_dge slong gzhan yang de dang 'dra ste gnang ba med do zhes bsgo'o/_/khyim bdag de dge slong rnams kyis rab tu byung bar ma gnang bas/_'od ma'i tshal nas phyir byung ste/_
[\[175a\]]
[\[175a.1\]]sgo'i them pa la 'dug nas skad chen po phyung ste smre sngags 'don cing 'dug go/_/bdag thog ma skyes nas nyes pa chen po ni ma byas na/_ci'i phyir bdag rab tu byung bar mi gnang /_u pA li lta bu 'breg mkhan las byung ba lta bu phyag dar ba ngan skyugs 'dor ba dang /_
[\[175a.2\]]sor 'phreng can lta bu mi grangs med par bsad pa dang /_a si ka lta bu mi rgod ma rungs pa de dag la sogs pa yang rab tu byung na/_bdag la nyes pa ci zhig yod de rab tu byung du ma gnang zhes smras pa dang /_bcom ldan 'das de'i drung du gshegs te/_sku mngon par bstan na 'od zer 
[\[175a.3\]]gyis lhang nge lham mer gsal te/_mtshan dang dpe byad kyis brgyan nas brgya byin lha'i dbang po'i rin po che sna bdun gyi rgyal mtshan ltar mngon du gshegs te/_khyim bdag dpal skyes la khyod ci'i phyir ngu zhes bka' stsal to/_/de'i tshe na khyim bdag des sangs rgyas kyi gsung tshangs 
[\[175a.4\]]pa'i dbyangs lta bu thos nas/_rab tu dga' mgu rangs pa ni/_bus ma mthong ba tsam du dga' ste/_lus smad lnga sa la gtugs nas/_sangs rgyas la phyag 'tshal te 'di skad ces gsol to/_/sems can gyi nang na mi gsod pa dang /_mi rgod bgyid pa dang /[ {]brdzun [,]rdzun [}]du smra ba dang /_
[\[175a.5\]]skur klang 'debs pa'i ma rabs kyang rab tu byung na/_bdag 'ba' zhig dngos sdig ci mchis na/_sangs rgyas kyi bstan pa la rab tu byung bar ma gnang /_bdag gi khyim gang gi mi yang rgas 'khogs pas skyo bar gyur te dgos pa med do zhes mchi bas gal te/_sangs rgyas 
[\[175a.6\]]kyi bstan la rab tu byung ba ma gnang na/_slar khyim du mchis kyang gdon mi 'tshal bar bdag khyim du 'jug tu mi ster bas gang du yang mchi ba'i gnas ma mchis te/_deng 'di nyid du nges par srog dang bral bar 'gyur ro/_/de nas bcom ldan 'das kyis khyim bdag dpal skyes la 
[\[175a.7\]]bka' stsal pa/_nam mkha' la lag pa bteg pa la 'di ni rab tu 'byung ngo /_/'di ni rab tu mi 'byung ngo zhes nges par su zhig smra/_khyim bdag gis gsol pa/_bcom ldan 'das chos kyi 'khor los sgyur ba'i rgyal po'i 'khor mkhas pa'i mchog_/sangs rgyas kyi 'og tu 
[\[175b\]]
[\[175b.1\]]che ba 'jig rten gyi ded dpon shA ri'i bus/_bdag bstan pa la rab tu byung bar ma gnang ngo /_/de nas bcom ldan 'das kyis thugs rje chen pos ji ltar bu sri zhu che ba la pha mas tshig snyan pa smra ba bzhin du khyim bdag dpal skyes de la spro ba bskyed nas 'di skad ces bka' stsal to/_/khyod mya 
[\[175b.2\]]ngan ma byed cig ngas khyod rab tu dbyung ngo /_/shA ri'i bus ni bskal pa grangs med pa gsum gyi bar du brtson 'grus dka' ba spyod cing /_bskal pa brgyar bsod nams byas pa ni ma yin/_shA ri'i bus kyang skye ba thams cad du shin tu spyod dka' ba/_mgo bcad pa dang /_mig phyung ba 
[\[175b.3\]]dang /_rus pa dang /_rkang dang /_sha dang /_khrag dang /_pags pa dang /_rkang pa dang /_lag pa dang /_rna ba dang /_sna bcad de sbyin pa byin pa ma yin/_shA ri'i bus ni stag mo la lus byin pa dang /_me dong du mchongs pa dang /_lcags gzer stong lus la btab pa dang /_
[\[175b.4\]]lus la mar me stong btsugs pa ma yin no/_/shA ri'i bus ni yul dang /_grong khyer dang /_chung ma dang /_bu dang /_bran pho dang /_bran mo dang /_glang po che dang /_rta dang /_rin po che sna bdun gyi sbyin pa'i las byas pa ma yin/_shA ri'i bus ni bskal pa grangs med pa thog ma la/_
[\[175b.5\]]sangs rgyas brgyad khri brgyad stong la bsnyen bkur byas pa dang /_bskal pa bar ma grangs med pa la sangs rgyas dgu khri dgu stong la bsnyen bkur byas pa dang /_bskal pa tha ma grangs med pa la sangs rgyas khri phrag bcu la bsnyen bkur byas shing rab tu byung nas tshul khrims kyi pha rol tu phyin 
[\[175b.6\]]pa yongs su rdzogs par byas pa ma yin/_shA ri'i bus ni chos la dbang du gyur pa ma yin na/_ci'i phyir 'di ni rab tu 'byung ba'i mi rigs so zhes smra/_nga 'ba' zhig ni chos la dbang mdzad de/_pha rol tu phyin pa drug gis bteg cing bzod pa'i go cha bgos te/_byang chub kyi shing drung du 
[\[175b.7\]]rdo rje'i gdan la bzhugs nas/_bdud kyi sde rnams btul te/_mngon par sangs rgyas pas nga dang mnyam pa med do/_/de bas na khyod nga'i phyi bzhin shog shig rab tu dbyung ngo zhes de ltar bcom ldan 'das kyis thabs rnam pa sna tshogs kyis spro ba bskyed pas/_mya ngan kun zhi nas 
[\[176a\]]
[\[176a.1\]]rab tu dga' ba'i sems skyes te/_sangs rgyas kyi phyi bzhin du gtsug lag khang du song ngo /_/de nas bcom ldan 'das kyis maud gal ya na chen po la khyim bdag 'di rab tu phyung shig ces bka' stsal to/_/de ci'i phyir zhe na/_sems can ni las gang dang 'thun 
[\[176a.2\]]pa des 'dul bar 'gyur te/_sangs rgyas dang 'thun pa las ni gzhan gyis 'dul bar mi 'gyur ro/_/gang gzhan dang las 'thun pa de la yang sangs rgyas kyis 'dul bar mi 'gyur te/_gang zhig shA ri'i bu dang las 'thun pa ni/_maud gal dang /_'od srung dang /_ma 'gags 
[\[176a.3\]]pa dang /_na bun la sogs pa nye gnas gzhan thams cad kyis 'dul bar mi 'gyur/_de bzhin du gang dang gang las 'thun pas/_de la gzhan gyis 'dul bar mi 'gyur ro/_/de'i tshe maud gal ya nas kyang khyim bdag 'di rgas 'khogs te/_kha ton slob pa dang /_bsam gtan 
[\[176a.4\]]dang /_dge 'dun gyi las byed mi nus te/_las bya ba gsum las nyams so snyam bsams kyang /_chos kyi rgyal po bcom ldan 'das kyis rab tu phyung shig ces bka' stsal pas/_tshul gyis bzlog tu mi rung ngo snyam bsams nas/_rab tu phyung ste bsnyen par rdzogs so/_/
[\[176a.5\]]mi 'dis tshe rabs snga ma la thar bar 'gyur ba'i rgyu yang bskyed/_chos kyi lcags kyus zin pa ni ci ltar nya mchil pa thogs nas gdon mi za bar phyir 'byung ba ltar/_thar pa'i rgyu yang bskyed/_dge ba'i tshogs kyang bsags pas nyin mtshan du brtson 'grus bskyed de/_klog pa dang /_
[\[176a.6\]]'don pa la goms shing /_mdo sde dang /_'dul ba dang /_chos mngon pa rgyas par khong du chud cing rtogs par gyur na/_rgas 'khogs pas tshul bzhin du rim gro dang /_bsti stang dang /_bsu skyel dang /_bla ma la gsong por smra ba dang /_phyag 'tshal ba ni mi nus so/_/
[\[176a.7\]]de la dge slong gzhon nu sngar rab tu byung ba gral mtho ba dag 'di skad du dge slong rgan po 'don pa dang /_klog pa dang /_slob pa la bsnyems te/_bdag cag la bkur sti yang mi byed snyam nas rtag tu 'tshe bar gyur to/_/de nas dge slong rgan po des 'di snyam du bsams so/_/
[\[176b\]]
[\[176b.1\]]bdag khyim na 'dug pa'i tshe chung ma dang bus gtses/_da rab tu byung nas 'di lta bu'i bag med par 'gyur snyam nas/_da yang dge slong gzhon nu 'di dag gis gtses na/_sngon nyes pa ci zhig byas na 'di 'dra ba'i sdug bsngal gyis gdungs pas/_bdag da shi yang rung snyam bsams nas/_
[\[176b.2\]]tshal de'i 'gram na chu chen po zhig 'bab pa'i 'gram du song nas/_chos gos phud de shing gi yal ga la bkal nas/_pus mo sa la btsugs te/_mchi ma blags nas 'di snyam du yi dam bcas so/_/bdag ni sangs rgyas dang /_chos dang /_dge 'dun yongs su spong ba ma yin gyi/_
[\[176b.3\]]lus 'di 'ba' zhig btang ngo /_/bdag gis sbyin pa bgyis pa dang /_tshul khrims bsrungs pa dang /_brtson 'grus brtsams pa dang /_mdo sde kha ton byas pa'i bsod nams kyis bdag lus 'di dang bral nas/_btsan zhing phyug la longs spyod dang ldan pa/_'khor 'dum pa'i 
[\[176b.4\]]rigs su skyes te/_bdag dge ba'i chos la 'jug pa'i bgegs mi byed pa dang /_rtag tu dkon mchog gsum dang phrad pa dang /_rab tu byung zhing chos la nan tan byed pa dang /_slob dpon mkhas pa dang phrad de mya ngan las 'da' ba yang ston par shog shig ces dam bcas so/_/gang 
[\[176b.5\]]na chu drag po 'bab cing /_zab pa/_klong 'khyil pa dang /_dpa' rgod par mchongs par gzas so/_/de'i tshe maud gal gyi bus/_lha'i mig gis bdag gi nye gnas rgan po de/_da ltar ci zhig byed snyam bltas na/_bdag gi nye gnas de chur mchongs pa mthong nas/_
[\[176b.6\]]chur ma phyin par rdzu 'phrul gyi mthus blangs nas/_chu'i 'gram du bzhag ste/_chos kyi sras khyod ci zhig byed ces dris pa dang /_rgad po da ngo tsha zhing skyengs nas/_ji skad du lan gdab snyam bsams nas/_gal te bdag gis [{]brdzun [,]rdzun [}]byas te slob dpon bslus na/_slob dpon 
[\[176b.7\]]bslus pas skye ba thams cad du lce'i dbang po med pa'i kha na ma tho ba dang bcas par 'gyur ro/_/ci ste bdag gis [{]brdzun [,]rdzun [}]du smras na yang /_slob dpon mngon par shes pa mnga' bas rtogs par 'gyur ro/_/gang 'jig rten na mkhas pa'i shes rab dang yang ldan la rang bzhin gyis drang zhing 
[\[177a\]]
[\[177a.1\]]g.yo sgyu med na lha rnams kyis bkur bar 'gyur ro/_/mkhas pa'i shes rab dang ldan la g.yo sgyu zhig yod na gzhan gyi slob dpon du mi rung ste/_mis bkur bar 'gyur ro/_/gal te shes pa med kyang g.yo sgyu yang med de drang na/_gzhan gyi don byed mi nus kyang bdag 
[\[177a.2\]]gi don byed par 'gyur ro/_/gal te glen pa gti mug can yang yin la g.yo sgyu yod na/_thams cad kyi dgra ma rungs pa yin te/_ci skad smras kyang 'di ni [{]brdzun [,]rdzun [}]du smra ba yin te/_bslus pa yin no zhes zer ro/_/gal te tshig bden pa zhig smras na yang /_kun gyis yid mi ches 
[\[177a.3\]]te/_de bas na bdag gis slob dpon la [{]brdzun [,]rdzun [}]du smras te/_bslus na mi rigs mi bsha' bas gang bden pa smra'o snyam bsams nas/_slob dpon la 'di skad ces smras so/_/bdag khyim gyis skyo ste khyim ma yin par rab tu byung nas bden pa zhu ba 'tshal na/_da yang mi bde 
[\[177a.4\]]bar gyur nas bdag 'gum snyam mo/_/maud gal gyi bus de smras pa thos nas/_'di la ni skye ba dang shi ba'i 'jigs pa zhig gis bdag gis ma bsdigs na/_rab tu byung ba'i don med par 'gyur ro snyam bsams nas/_de la nga'i chos gos kyi mtha' ma 'di la dam 
[\[177a.5\]]du bzung la ma btang shig ces smras nas/_steng gi nam mkha' la 'phags pa ni/_rlung gis spur ma bus pa ltar rdzu 'phrul gyis lag na spu nyag ma gcig tsam khyer ba dang 'dra bar 'di bzhin du phyin to/_/gzhan yang bya khras bye'u phrug khyer ba ltar maud gal gyi bu'i 
[\[177a.6\]]rdzu 'phrul gyis nam mkha' la 'phags nas/_skyes bus lag pa brkyang ba las bskum pa dang /_bskum pa las brkyang ba tsam gyis rgya mtsho'i 'gram du phyin to/_/rgya mtsho'i 'gram de na bud med tshe 'phos ma thag pa'i ro shin tu mdzes pa bzang ba/_mnga' byad legs pa/_
[\[177a.7\]]mtshan dang ldan pa la sbrul zhig kha'i nang du zhugs nas sna'i nang du byung /_mig gi nang nas zhugs nas rna ba'i nang du byung ba maud gal gyi bus rab tu brtags so/_/de nas dge slong dpal skyes kyis bud med 'di lta bu mtshan dang ldan pa su zhig zhes zhus na/_nam dus la bab 
[\[177b\]]
[\[177b.1\]]na bstan to zhes smras te/_yang song ba dang /_bud med gcig zangs chen po zhig btsugs te/_zangs kyi nang du chu blugs nas 'og tu me bo che bus te chu khol ba dang /_gos phud de nang du zhugs te de ma thag tu skra dang spu kun byi nas sha yang tshos te/_rus pa yang byi nas/_chu 
[\[177b.2\]]lud pas rus pa rnams phyir phyung ngo /_/rus pa de dag slar rlung gis bus pas de ma thag tu mi zhig tu gyur nas/_zangs kyi nang nas sha phyung ste za ba zhig mthong ngo /_/dge slong dpal skyes skrag ste ba spu yang langs nas/_slob dpon rang gi sha za ba 'di su yin zhes zhus na/_maud gal 
[\[177b.3\]]gyis dus la bab na bstan to zhes smras pa dang /_yang song song ba las shing chen po zhig lo ma dang yal ga'i bar du khab kyi rtse mo tsam gzug pa'i sa stong ba yang med par srin bu mang pos za ba la skad chen por ngu zhing 'bod pa'i sgra kun tu grags pa sems can dmyal ba'i sgra 'dra ba zhig 
[\[177b.4\]]thos nas/_'di lta bu'i sgra mi snyan pa su lags zhes zhus na/_maud gal gyis dus la bab na bstan to zhes smras so/_/de nas yang mi'i lus la gcan gzan gyi mgo can du 'dug pa'i [{]yi dgas [,]yi dwags [}]mang pos mi zhig la 'khor bar bskor te/_lag na mda' gzhu thogs shing 
[\[177b.5\]]mda' la me 'bar ba bzhin du kun gyis mi de la mda' 'phangs nas gcig tu 'bar bar mthong ste/_'di lta bu'i sdug bsngal mi bzad pa myong yang 'bros pa'i gnas med pa 'di su lags zhes zhus na/_slob dpon gyis re zhig sdod cig dus la bab na bstan to zhes bsgo'o/_/
[\[177b.6\]]de nas yang song song ba las ring zhig lon pa dang /_ri chen po zhig gi drung nas ral gri dang mtshon rnon po so gyen du bstan te/_btsugs pa las mi zhig ri'i rtse mo nas thur du rgyugs te ral gri dang /_mtshon gyis zug cing ral nas phyin yang /_ral gri dang mtshon 
[\[177b.7\]]sa la btsugs te/_de bzhin du mi dal bar rgyugs pa mthong nas/_'di lta bu su lags zhes zhus na/_slob dpon gyis dus la bab na bstan to zhes bsgo'o/_/de nas yang song ba las/_rus pa'i ri bo che mtho khyad dpag tshad bdun brgya pa nyi ma yang 
[\[178a\]]
[\[178a.1\]]bsgrib cing /_rgya mtsho yang grib mas mun par gyur pa de la maud gal 'dzegs te/_rtsib rus gcig gi steng nas phan tshun du 'gro ba'i phyi bzhin du/_bdag kyang song ba mthong nas 'di snyam du bsams so/_/bdag ni slob dpon dang de'u re 
[\[178a.2\]]bral gyis/_sngar mthong ba'i dngos po de dag zhu'o snyam bsams nas/_slob dpon bdag gis sngar mthong ba'i dngos po de dag bstan du gsol zhes zhus pa dang /_maud gal gyis kyang da dus la bab kyis khyod la bstan par bya'o/_/sngar mthong ba'i bud med de shes par 'dod na de ni 
[\[178a.3\]]rgyal po'i khab na sar phag chen po zhes bya ba'i chung ma yin te/_byad bzhin bzang bas khyim thab kyang lhag par byams so/_/de'i tshe sar phag de rgya mtsho chen por 'jug pa las chung ma gtong ma phod pas/_chung ma yang khrid de tshong pa lnga brgya tsam dang /_rgya mtshor zhugs nas de'i tshe de'i 
[\[178a.4\]]chung ma yang rtag tu shing gsum mgo bsdus te mdung khyim ltar byas te de la me long bzhag ste/_me long la bltas na bdag byad bzhin bzang bar mthong nas/_shin tu chags pa skyes so/_/de'i tshe rgya mtsho'i nang nas rus sbal chen po zhig gis gru brdzis te/_gru zhig nas tshong pa lnga brgya 
[\[178a.5\]]tsam thams cad tshe'i dus byas so/_/rgya mtsho'i chos nyid kyis ro zhag lon par mi gnas par chus phul nas rgya mtsho'i 'gram du phyin to/_/sems can de dag tshe'i dus byas pa na ci la chags pa der skye bar 'gyur ro/_/'o na su zhig sems can dmyal bar skye bar dga' na sems can 
[\[178a.6\]]dmyal bar mang du skye bar 'gyur/_smras pa/_sems can gang dkon mchog gsum gyi nor brkus sam/_pha ma'i longs spyod brkus sam/_mi'i srog gcod pa'i kha na ma tho ba chen po byas na/_shin tu 'bar ba'i sems can dmyal ba chen por ltung bar 'gyur ro/_/mi de rlung ngam 
[\[178a.7\]]grang nad kyis zin pas yid la me 'dod par bsams so/_/me'i nang du 'gro bar bsams ma thag tu tshe'i dus byas nas shin tu 'bar ba'i sems can dmyal bar 'gro'o/_/de la gang sangs rgyas la phul ba'i mar me'am rin po che brkus sam/_dge 'dun gyi sgron ma'am shing brkus sam/_
[\[178b\]]
[\[178b.1\]]dge 'dun gyi gnas khang bshig gam/_chos 'chad pa'i 'dun khang bshig gam/_dgun grang ba'i dus na pha rol po'i gos phrogs sam/_mthu yod pas lhags pa'i nang du bran pho'am/_bran mo'am mi gzhan gyi gos phrogs te chu blugs sam/_gzhan gyi gos bshus shing 
[\[178b.2\]]phrogs na kha na ma tho ba'i sdig pa 'dis chab brom gyi sems can dmyal bar lhung ste/_mi de tsha ba'i nad kyis gzir bas rtag tu bsil zhing grang ba'i gnas sems te/_grang bar 'dod pas tshe'i dus byas ma thag tu sems can dmyal ba der skyes te/_ud pa la dang /_
[\[178b.3\]]pad ma dang /_ku mu da dang /_pun da rI ka'i sems can dmyal ba yang de dang 'dra'o/_/grang ba'i sems can dmyal ba na sdug bsngal myong ba na lus kyi sha kham tshad du yos rngo ba ltar/_chad cing gas nas mgo dang rus pa yang dum bu brgya stong du chad cing gas par 'gyur 
[\[178b.4\]]ro/_/sems can gang ser sna byed cing gzhan gyi 'tsho ba bcad de ltogs su bor ba dang /_kha zas dus bzhin du mi ster na [{]yi dgas [,]yi dwags [}]kyi khams su lhung ste/_mi de kha zas mi chud cing skyug bro ba'i nad kyis btab nas/_nad g.yog gam bshes gnyen dag gis kha 
[\[178b.5\]]zas rnam pa mang po sbyar te/_'di ni mngar ro/_/'di ni skyur ro/_/'di ni bsod pa'o/_/'di ni 'ju sla'o/_/zhes nan tan gyis bstan na/_nad pa de skyug bro ste bdag kha zas 'di mig gis mi mthong ba'i dus yod dam snyam bsams pa de'i tshe'i dus byas ma thag tu [{]yi dgas [,]yi dwags [}]su 
[\[178b.6\]]lhung ngo /_/sems can gang glen pa gti mug can/_dkon mchog gsum la ma dad pa/_'phags pa la skur pa 'debs pa ni/_dud 'gro'i skye gnas su skye ste/_de yang nad kyis gzir ba na 'gus te/_nyal mi shes te 'phral du nyal mi shes la dge ba'i phyogs gtam snyan mi 
[\[178b.7\]]'dod na/_nad g.yog gis kyang gdon mi za bar tshe 'phos par shes pas na/_nad g.yog gis khyod chos nyon cig_/tshul khrims kyang nos shig_/sku gzugs dang dge 'dun dag kyang mthong bar byas la de la sbyin pa yang byos shig ces bskul na/_de la ma dad mi dga' ste nan gyis 
[\[179a\]]
[\[179a.1\]]bskul ma btab pa dang /_de khros nas bdag dkon mchog gsum dang /_dge ba'i ming yang mi thos pa zhig tu song na ci ma rung zhes smras na/_tshe 'phos ma thag tu dud 'gro'i skye gnas su skye'o/_/de la gang lha dang mi'i rgyur gyur pa'i dge ba'i phyogs la brtson pa de ni nad 
[\[179a.2\]]kyis kyang shin tu gdung bar mi 'gyur te/_tshe'i dus byas pa na sems kyang mi 'khrugs kyi nad g.yog dang bshes gnyen dag gis 'chi bar rtogs nas/_khyod dam pa'i chos thos par 'dod dam/_sku gzugs mthong bar 'dod dam/_dge slong dag las mdo sde'am/_tshigs 
[\[179a.3\]]su bcad pa dag mnyan par 'dod dam/_khyod tshul khrims nod par dga' 'am/_sangs rgyas dang dge 'dun la longs spyod 'bul bar dad dam zhes bskul na/_de dag kun la dad ces zer na/_gzhan yang sangs rgyas kyi sku gzugs la yon phul na 'tshang rgya bar 'gyur ro/_/
[\[179a.4\]]chos la mchod cing longs spyod phul na gang nas gang du skyes pa'i gnas thams cad du shes pa dang ldan te/_chos kyi mtshan nyid khong du chud cing rtogs par 'gyur ro/_/dge 'dun la longs spyod kyi sbyin pa byas na/_gang nas gang du skyes kyang rin po che dang longs spyod chen po yid 
[\[179a.5\]]bzhin du ldan par 'gyur ro zhes nad pa la gtam byas nas/_nad pa rab tu dga' mgu rangs te/_bdag skye ba thams cad du dkon mchog gsum dang phrad cing chos thos pa dang /_thos nas kyang khong du chud cing rtogs par gyur cig ces smon lam btab na/_tshe'i dus byed de mi'i 
[\[179a.6\]]nang du skye'o/_/gang zhig lhar skye ba'i rgyur 'gyur ba'i dge ba'i phyogs rgya che bar bskyed pa sbyin pa dang /_tshul khrims rnam par dag pa/_chos nyan par dga' ba/_dge ba bcu la spyod pa'i gang zag de ni tshe'i dus byas pa na bde bar nyal bzhin du sangs rgyas kyi sku gzugs 
[\[179a.7\]]dang /_lha'i pho brang dang /_lha'i bu mo dag mthong zhing lha'i rol mo dag thos te/_mdangs kyang shin tu bzang ba dang /_lag pa gyen du 'degs pa dang /_de'i tshe'i dus byas nas lha'i gnas su skye'o/_/khyim bdag sar phag gi chung ma de rang gi lus la chags pas/_de'i tshe'i dus 
[\[179b\]]
[\[179b.1\]]byas ma thag tu phyir yang bud med kyi lus de la sbrul du skyes te/_sbrul de las tshe'i dus byas nas sems can dmyal ba chen po'i sdug bsngal dpag tu med pa myong bar 'gyur ro/_/dge slong des slob dpon la yang gsol pa/_bdag gi sha la za ba'i bud med de su lags/_maud gal gyi bus 
[\[179b.2\]]smras pa/_mnyan du yod pa na dge bsnyen ma zhig la bran mo zhig yod do/_/dge bsnyen ma des tshul khrims rnam par dag pa'i dge slong zhig_/dbyar zla ba gsum mchod pa 'bul bar spyan drangs te/_phyogs gcig tu gnas khang byas te bzhag nas/_nyin gcig bzhin du kha zas ro brgya 
[\[179b.3\]]dang ldan pa dri bsung du ldan pa sna tshogs sbyar te/_dro khar dus su bran mo de skyel du btang ngo /_/bran mo des dben par phyin pa dang /_zas zhim po rnams zos nas lhag ma dge slong de la phul lo/_/phyis dge bsnyen mas bran mo de mdog bzang shing sha skyes pa mthong nas/_bran mo la khyod 
[\[179b.4\]]kyis dge slong la phul ba'i kha zas lhag mar ma byas sam zhes dris na/_jo mo bdag la yang dad pa'i sems cung zad kyang mchis te/_ngan par lta ba ni ma lags na ci'i slad du dge slong la 'bul ba'i kha zas lhag mar bgyid/_dge slong gis ma yogs pa'i lhag ma 'tshal to/_/ci ste 
[\[179b.5\]]bdag gis 'tshal bar gyur na bdag gar skyes kyang bdag gi sha la bdag za bar shog shig ces smras pas/_de'i rgyu de'i rkyen gyis sngar rnam par smin pa mi bzad pa 'di myong nas/_sems can dmyal ba chen por dpag tu med pa'i sdug bsngal gdod myong bar 'gyur ro/_/dge slong des 
[\[179b.6\]]gsol pa/_shing chen po la srin bu mang pos za zhing mi snyan pa'i sgra chen po grags pa de su zhig lags/_smras pa/_li ta zhes bya ba'i dge 'dun gyi las byed pa'i dge slong de yin te/_dge 'dun gyi dkor la spyod cing me tog dang /_'bras bu za ba dang /_btung ba dag khyim pa'i 
[\[179b.7\]]phyogs su byin pas/_rnam par smin pa mi bzad pa 'di myong nas tshe'i dus byas ma thag tu sems can dmyal ba chen por skyes te/_shing la za ba'i srin bu de dag ni dge slong gis byin pa thob pa'i mi rnams yin no/_/dge slong des yang gsol pa/_mi zhig la mi mang pos bskor te/_
[\[180a\]]
[\[180a.1\]]mdas btsugs nas lus gcig tu 'bar ba de su lags/_maud gal gyis smras pa/_mi zhig gis rngon pa byed cing [{]ri dgas [,]ri dwags [}]mang du bsad pas sdug bsngal 'di lta bu nyams su myong bar gyur te/_de nas tshe 'phos nas sems can dmyal ba chen por skyes te/_de las thar ba'i 
[\[180a.2\]]dus ni shin tu dka'o/_/dge slong gis yang gsol pa/_ri chen po la ral gri dang mtshon khar rgyugs te mchi ba de su lags/_maud gal gyis smras pa/_rgyal po'i blon po shin tu dpa' ba yin te re zhig mtshon rnon po dang ral gri dang mdung dang /_shag ti'i khar rgyugs te/_de 
[\[180a.3\]]nas tshe 'phos nas sems can dmyal ba chen por sdug bsngal yun ring por myong bar 'gyur ro/_/dge slong des yang gsol pa/_rus pa'i ri chen po de su'i lags/_maud gal gyis smras pa/_khyod shes par 'dod na de ni khyod kyi lus snga ma'i rus pa yin no/_/dge slong gis de skad 
[\[180a.4\]]ces thos nas shin tu skrag ste/_ba spu kun langs nas rngul yang byung ste/_slob dpon la smras pa/_bdag gi snying ma gas par sngon gyi las kyi rgyu dang rkyen bstan du gsol/_maud gal gyis smras pa/_skye shi 'khor ba'i mtha' dang mu med de/_dge sdig las kyang zhig cing med 
[\[180a.5\]]par mi 'gyur bas/_las ci dang ci byas pa'i rnam par smin pa yang de dang de dag gdon mi za bar myong bar 'gyur ro/_/sngon 'das pa'i dus na 'dzam bu'i gling 'dir rgyal po chos kyi 'phags pa zhes bya ba zhig yod de/_sbyin pa dang /_tshul khrims la dga' ba/_chos nyan par 
[\[180a.6\]]mos pa/_shin tu snying rje ba'i sems dang ldan pa/_rang bzhin gyis mi gtum pa/_sems can gyi srog mi gcod pa dang /_rgyal po'i mtshan dang ldan pa dam pa'i chos kyi srid 'tsho ba/_lo nyi shu tsam lon pa dang /_de la re zhig gi skabs su mi dang mig [{]mangs kyis [,]mang gis [}]rtse ba las/_
[\[180a.7\]]mi zhig la nyes pa chen po byung nas blon po rnams kyis mi zhig khrims las 'gal ba'i nyes pa chen po bgyis na/_ci ltar bgyi zhes gsol pa dang /_rgyal po mig [{]mangs [,]mang [}]la yengs pas/_rgyal pos khrims bzhin du gyis shig ces bsgo nas/_blon po rnams kyis khrims dang 
[\[180b\]]
[\[180b.1\]]sbyar nas bsad pa la thug pas mi de bsad do/_/rgyal po mig [{]mangs kyis [,]mang gis [}]rtse ba zin pas blon po la nyes pa byed pa'i mi de ga re zhal ce gcod do zhes byas na/_blon po rnams kyis bdag cag gis khrims dang sbyar te bkum lags so zhes smras so/_/rgyal pos de skad ces smras pa thos nas/_
[\[180b.2\]]'khams te sa la 'gyel ba dang /_blon po rnams kyis chus btab nas phyir langs te/_mchi ma blags nas 'di skad ces smras so/_/pho brang gi slas dang /_glang po che dang /_rta dang rin po che sna bdun la sogs pa thams cad ni 'dir lus kyi/_nga 'ba' zhig sems can dmyal 
[\[180b.3\]]bar sdug bsngal rnams myong bar 'ong ba lta/_bdag rgyal po ma byas pa'i tshe na yang pho brang 'di na rgyal po'i srid 'tsho zhing bzhugs/_bdag ring por mi thogs par shi na yang de bzhin du rgyal po'i srid 'tsho bar 'gyur te/_bdag ni mi bsad pas na rigs ngan gyi rgyal po yin te/_skye ba 
[\[180b.4\]]thams cad du bdag gar 'gro bar 'gyur/_da ni rgyal po yang mi 'dod do zhes smras nas/_rgyal po'i thabs btang ste ri la bdag srung zhing rgyal po de 'dug pa las/_rgyal po de tshe'i dus byas nas/_rgya mtsho chen por chu srin zhig tu skyes te/_lus che khyad dpag tshad bdun brgya yod 
[\[180b.5\]]do/_/rgyal po'am blon po'ang rung mthu rtsal skyes te/_sems can gyi srog gcod dam/_'dod pa dang bral ba'i las byas sam/_sems can la 'tshe ba'i las byas na/_shi ma thag tu phal cher chu srin du skyes te de'i lus la srin bu mang po gnas so/_/de'i lus g.ya' 
[\[180b.6\]]bas shel gyi ri la snyogs shing drud pa dang /_srin bu mang po shi ba'i khrag gis rgya mtsho yang rgyang grags brgya tsam dmar por byas so/_/sdig pa'i las des de dag tshe 'phos nas sems can dmyal ba chen por ltung bar 'gyur ro/_/chu srin de lan cig gnyid kyis log na lo brgya na 
[\[180b.7\]]lan cig sangs te/_bkres pa dang skom pas nyen nas kha gdangs pa dang /_rgya mtsho'i chu khar 'gro ba ni chu chen po rgya mtshor 'bab pa dang 'dra'o/_/de'i tshe na tshong pa lnga brgya tsam zhig rgya mtshor zhugs te/_rin po che len du song ba las chu srin kha gdangs pa dang phrad nas/_
[\[181a\]]
[\[181a.1\]]gru yang shin tu mgyogs par chu srin gyis za 'dod pa'i khar song ngo /_/tshong pa rnams skad chen po phyung ste ngus nas gcig la gcig 'di skad ces smras so/_/bdag cag ni gdon mi za bar 'chi bar 'gyur gyi so so nas ji ltar brten pa dran par gyis shig ces smras pa dang /_de 
[\[181a.2\]]dag la las ni sangs rgyas dang /_chos dang /_dge 'dun gyi mtshan nas brjod/_kha cig gis ni 'jig rten gyi lha dang /_ri gtsang po dang /_lha ma yin dang /_pha ma dang /_chung ma dang /_bu dang /_bu mo dang /_phu nu dang /_gnyen po'i ming bos nas bdag cag gis ni deng mthong ba 
[\[181a.3\]]tha ma 'di las 'dzam bu'i gling gtan du mi mthong ngo zhes smras so/_/de'i tshe de dag chu srin gyi khar song la khad pa dang /_thams cad kyis dus gcig tu sangs rgyas la phyag 'tshal lo zhes brjod pa dang /_chu srin gyis sangs rgyas la phyag 'tshal lo zhes brjod pa'i sgra thos ma thag tu kha 
[\[181a.4\]]btsums te/_chu 'bab pa yang chad par gyur nas/_tshong pa de dag shi ba las sos par gyur to/_/chu srin de ltogs nas de nyid du tshe 'phos te/_rgyal po'i khab tu srin bu zhig tu skyes te/_chu srin gyi ro rgya mtsho'i ngogs su phyir byung nas/_nyi mas gdungs/_char 
[\[181a.5\]]pas brlan nas/_sha zad par gyur pa'i rus pa de ni ri 'di yin no/_/dpal skyes 'di ltar rig par gyis shig_/de'i tshe de'i dus na/_rgyal po chos kyi 'phags pa ni khyod yin no/_/mi bsad pa'i rkyen gyis rgya mtsho chen por chu srin du skyes so/_/khyod kyi da yang 
[\[181a.6\]]phyir mi'i lus thob pa 'dis/_'khor ba la rgyab kyis ma phyogs na/_'di nas tshe 'phos ma thag tu/_sems can dmyal bar 'gro ste thar bar shin tu dka'o/_/dge slong dpal skyes des bdag gi lus rnying pa yang mthong /_de skad ces bstan pa yang thos nas/_
[\[181a.7\]]'khor bas shin tu skrag ste/_gang la nan tan byed byed pa'i chos de la mthar gyis yid la byas nas/_sems rtse gcig pa la gnas te/_lus rnying pa mthong bas mi rtag pa'i chos khong du chud de/_'khor ba la rgyab kyis phyogs par rtogs nas/_kun nas nyon 
[\[181b\]]
[\[181b.1\]]mongs pa'i zag pa thams cad zad de/_dgra bcom par gyur to/_/maud gal yang shin tu dga' nas smras pa/_chos kyi sras khyod kyis ni/_bya ba thams cad yid la byas kyis/_sngar 'dis 'ongs pa ni nga'i mthus 'ongs so/_/da ni phyir khyod bdag gi mthus 'dong ngo zhes 
[\[181b.2\]]smras nas/_de'i tshe maud gal steng gi nam mkha' la 'phags pa dang /_dge slong dpal skyes kyang /_slob dpon gyi phyi bzhin du 'ongs pa/_bya pha'i phyi bzhin du phrug gu 'brang ba dang 'dra bar 'od ma'i tshal gang na ba der 'ongs so/_/de'i tshe dge slong gzhon nu dag gis dgra bcom 
[\[181b.3\]]par mi shes pas/_sngon bzhin du dpal skyes la tho btsam yang spyod lam ma nyams te cang mi smra'o/_/bcom ldan 'das kyis de lta bur gyur pa mkhyen nas/_dge slong gzhon nu rnams kyis 'di las mi 'byung ba dang /_dge slong rgan po'i yon tan grags par bya ba'i phyir/_
[\[181b.4\]]'khor mang po'i nang du/_dge slong dpal skyes la tshur shog ces bka' stsal nas/_khyod rgya mtsho'i ngogs su phyin tam zhes bka' stsal to/_/dpal skyes kyis gsol pa/_rgya mtsho'i ngogs su mchis so/_/rgya mtsho'i ngogs na ci mthong smros shig ces bka' stsal pa 
[\[181b.5\]]dang /_dge slong gis ci dang ci mthong ba rgyas par gsol pa dang /_bcom ldan 'das kyis legs so legs so zhes bya ba gnang nas/_dpal skyes khyod kyis de dag mthong ba bden no/_/khyod kyis da ni 'khor ba'i sdug bsngal yongs su spangs te/_mya ngan las 'das pa'i 
[\[181b.6\]]bde ba thob pas/_lha dang mir bcas pa'i 'jig rten gyi mchod pa'i gnas su gyur to/_/dge slong khyod kyis bya ba thams cad yongs su rdzogs so zhes bka' stsal nas/_dge slong gzhon nu de dag gis/_bcom ldan 'das kyis de skad ces bka' stsal pa thos nas/_
[\[181b.7\]]shin tu 'gyod cing mi dga' ba skyes te/_'di lta bu mkhas pa shes rab can/_'phags pa la bdag cag shes rab med pas/_'tshe ba dang /_tho btsam par bgyis so/_/bdag cag kha na ma tho ba'i rnam par smin pa 'byung bar 'gyur ro zhes smras nas/_dge slong 
[\[182a\]]
[\[182a.1\]]gzhon nu dag_/dge slong dpal skyes gang na ba der song ste phyin pa dang /_lus smad lnga sa la gtugs te phyag 'tshal nas/_'di skad ces smras so/_/skyes bu dam pa dag ni snying rje dang lhan cig skyes te/_btsun pa khyod skyes pa yang 
[\[182a.2\]]snying rje chen po dang lhan cig tu skyes pa lags na/_bdag cag la thugs brtse ba'i slad du/_bdag cag khyod la mthol tshangs bgyi'o zhes smras pa dang /_dge slong des kyang bdag gi lus la yang mi dga' ba'i bsam pa med kyi/_tshangs par gyur cig ces smras 
[\[182a.3\]]so/_/de nas dge slong dpal skyes kyis dge slong gzhon nu de rnams shin tu 'gyod cing gnang bkur ba'i sems dang ldan par rtogs nas/_dge slong de dag la dam pa'i chos bstan to/_/de dag gis 'khor ba la rgyab kyis phyogs pa'i chos thos nas/_brtson pa dang 'bad 
[\[182a.4\]]pas nan tan byas te/_kun nas nyon mongs pa'i zag pa kun zad nas/_dgra bcom par gyur to/_/de nas khyim bdag dpal skyes kyang /_rgyal po'i khab tu shin tu grags par gyur te/_kun gyis ngo mtshar ya mtshan du gyur nas/_khyim bdag rgad po ci yang mi 
[\[182a.5\]]shes pa yang /_sangs rgyas kyi bstan pa la rab tu byung nas/_dgra bcom par gyur te/_de lta bu'i dam pa'i chos kyang ston to zhes brjod do/_/de'i tshe na rgyal po'i khab de na gnas pa'i mi dag phal cher bsam pa dag pa'i sems skyes nas/_kha cig ni bu 
[\[182a.6\]]dang /_bu mo dang /_bran pho dang /_bran mo la sogs pa rab tu byung bar gnang ngo /_/kha cig ni bdag nyid rab tu byung bar gsol nas/_thams cad rab tu dga' ste/_rjes su yi rang bar gyur to/_/de bas na rab tu byung ba'i yon tan ni tshad med/_grangs 
[\[182a.7\]]med de/_dpal skyes lta bu lo brgya lon nas rab tu byung nas/_de lta bu'i yon tan chen po dang ldan par gyur na/_gzhon nu dar la bab pa rab tu byung na/_'bras bu chen po mchog dam pa rnyed pa lta ci smos/_chos la brtson pa dag ni rab tu byung bar bya'o/_/rab 
[\[182b\]]
[\[182b.1\]]tu byung ba'i yon tan bsngags pa'i le'u ste [{]bcwa [,]bco [}]lnga pa'o//_//bam po lnga pa/_tshul khrims bsrung ba dag ni lus dang /_srog stor yang bla'i/_nam du yang tshul khrims nyams par mi byed do/_/de ci'i phyir zhe na/_tshul khrims ni byang chub tu 
[\[182b.2\]]'jug pa'i rtsa ba zag pa med pa'i mchog_/mya ngan las 'das par bde bar 'gro ba'i lam mo/_/tshul khrims dag par bsrungs pa'i bsod nams ni tshad med dpag tu med do/_/dper na rgya mtsho chen po ni tshad med mtha' med do/_/tshul khrims bsrungs pa'i bsod nams kyang /_
[\[182b.3\]]tshad med mtha' med do/_/dper na rgya mtsho ni lha ma yin dang /_rus sbal dang /_chu srin dang /_chu'i ris su gtogs pa'i sems can chen po'i gnas su gyur pa ltar/_tshul khrims kyang de dang 'dra ste/_theg pa gsum la gnas pa'i skye bo chen po mang du gnas so/_/dper 
[\[182b.4\]]na rgya mtsho chen po'i nang na/_gser dang /_dngul dang /_bai dUr+ya la sogs pa rin po che mang po yod pa bzhin du/_tshul khrims kyi rgya mtsho yang de dang 'dra ste/_mi rtag pa'i gzhi dang /_byang chub kyi phyogs kyi chos sum cu rtsa bdun dang /_bsam gtan dang /_
[\[182b.5\]]ting nge 'dzin la sogs pa'i rin po che mang po yod do/_/dper na rgya mtsho chen po'i gting yang rdo rje yin la/_tha ma yang rdo rje'i ris bskor te/_chu bo bzhi 'bab kyang /_mi 'grib mi ldud pa ltar/_tshul khrims kyi rgya mtsho yang de dang 'dra ste/_'dul ba rdo rje lta bus 
[\[182b.6\]]ni gting byas/_chos mngon pa'i ris ni mtha' bskor/_mdo sde bzhi chu bo lta bur 'bab kyang /_'phel ba yang med/_'grib pa yang med do/_/rgya mtsho ci'i phyir mi ldud ce na/_mtshams med pa'i sems can dmyal ba pa'i mes rgya mtsho bskams pas na/_de'i 
[\[182b.7\]]phyir rgya mtsho'i chu mi ldud do/_/chu bo rtag tu 'bab pas mi 'grib bo/_/tshul khrims kyi rgya mtsho yang /_bag yod pas mi skye ste/_yon tan dang ldan pas mi 'grib bo/_/de bas na gang tshul khrims srung ba de'i yon tan ni rab tu mang bar rig par bya'o/_/bcom 
[\[183a\]]
[\[183a.1\]]ldan 'das mya ngan las 'das nas/_yul an ta zhes bya ba na/_dge slong bsod snyoms pa dgon pa la gnas par dga' ba/_spyod lam dang ldan pa zhig yod do/_/dge slong bsod snyoms pa ni sangs rgyas kun gyis bsngags kyis/_phal gyi 
[\[183a.2\]]nang na gnas pa ma yin no/_/de ci'i phyir zhe na/_dge slong bsod snyoms pa ni 'dod pa nyung zhing chog shes pa ste/_ci yang mi sogs shing /_za cig pa/_bla gab med pa/_chos gos gsum pa la sogs spyod do/_/btsun pa'o/_/gtso bo'o/_/dge 'dun 
[\[183a.3\]]gyi nang na gnas pa'i dge slong ni/_'dod pa mang ba/_chog mi shes pa/_ser sna byed pa/_ci la yang chags pas grags pa chen po thob par mi 'gyur ro/_/dge slong bsod snyoms pa de yon tan spyod par ldan te/_dge slong gi 'bras bu thob nas/_mngon par 
[\[183a.4\]]shes pa drug dang /_rig pa gsum dang /_rnam par thar pa brgyad la gnas te/_spyod lam kun mdzes pas kun tu grags par gyur to/_/de'i tshe yul an ta zhes bya ba na/_dge bsnyen dkon mchog gsum la shin tu dad pa/_srog mi gcod pa/_ma byin par 
[\[183a.5\]]mi len pa/_'dod pas log par mi g.yem pa/[ {]brdzun [,]rdzun [}]du mi smra ba/_smyo ba'i khu ba chang mi 'thung ba'i khrims lnga bsrung ba/_yon tan dang ldan pa zhig yul de na 'dug pa las/_dge bsnyen des dge slong bsod snyoms pa de/_tshe gcig gi bar du 'tsho ba 
[\[183a.6\]]sbyar ba'i bsod nams ni myong bar 'gyur ro snyam nas/_gal te bdag gis khyim du spyan drangs te/_lam du grang ba dang tsha bas nyon mongs te/_bsgom pa'i bar chad du yang 'gyur la/_phyis rnam par smin pa myong ba na yang /_bdag gis bsams shing don du gnyer 
[\[183a.7\]]dgos pa thob par 'gyur ro/_/gal te 'tsho ba gnas su bskyal na/_phyis rnam par smin pa yang don du gnyer mi dgos par thob par 'gyur ro snyam bsams nas/_dge bsnyen de dad pa'i sems kyis zhal zas ro brgya dang ldan pa'i dri bsung dang /_kha dog tu ldan 
[\[183b\]]
[\[183b.1\]]pa sna tshogs bshams te/_nyin gcig bzhin du skyel to/_/dge slong la bzang ngan rnam pa bzhis brtag dka' ba ni/_ji ltar a mra'i 'bras bu smin nam ma smin brtag dka' ba bzhin no/_/dge slong kha cig spyod lam shin tu mdzes shing gom pa dal gyis 'gro 
[\[183b.2\]]ba gnya' shing gang las mi lta yang /_nang 'dod chags dang /_zhe sdang dang /_gti mug tu bcas la chos ma yin pa spyod cing tshul khrims nyams pa yang yod de/_de ni a mra'i 'bras bu phyi rol smin la/_nang ma smin pa dang 'dra'o/_/dge slong kha cig ni phyi rol 
[\[183b.3\]]gyi spyod lam rtsing la spyod lam dang mi ldan na yang /_nang dge sbyong gi spyod pa dang yon tan du ldan te/_bsam gtan dang /_ting nge 'dzin dang /_shes rab tu ldan pa yod de/_de ni a mra'i 'bras bu nang smin la/_phyi rol ma smin pa dang 'dra'o/_/dge slong 
[\[183b.4\]]kha cig ni spyod lam rtsing la nyes pa byed cing /_tshul khrims kyang nyams la/_nang yang 'dod chags dang /_zhe sdang dang /_gti mug dang /_ser sna dang /_phrag dog dang bcas pa yod de/_de ni a mra'i 'bras bu phyi rol yang ma smin la/_nang yang ma smin pa dang 
[\[183b.5\]]'dra'o/_/dge slong kha cig ni spyod lam mdzes shing tshul khrims dang yang ldan la/_nang yang dge sbyong gi yon tan tshul khrims dang /_ting nge 'dzin dang /_shes rab tu ldan pa yang yod de/_de ni a mra'i 'bras bu phyi nang gnyi ga smin pa dang 'dra'o/_/bsod snyoms pa'i 
[\[183b.6\]]dge slong de phyi nang gnyi ga dang ldan pa yang de dang 'dra ste/_yon tan dang spyod pa yongs su rdzogs pas thams cad kyis rim gro dang /_bkur sti byed do/_/de'i tshe yul de na khyim bdag cig_/dkon mchog gsum la shin tu dad pa zhig la bu khye'u zhig yod de/_des 
[\[183b.7\]]'di snyam du bsams so/_/bdag gi bu 'di rab tu byung gi_/ston pa mkhas pa zhig btsal lo/_/de ci'i phyir zhe na/_dge ba'i bshes gnyen la bsten pa ni/_dge ba yang 'phel bar 'gyur ro/_/sdig pa'i grogs po la bsten pa ni/_sdig pa'i chos 
[\[184a\]]
[\[184a.1\]]skye bar 'gyur te/_dper na rlung gi rang bzhin ni mi ldog mod kyi/_tsan dan gyi tshal lam/_tsam pa ka'i tshal nas 'ongs na/_rlung de las dri bsung zhim pa bro'o/_/gal te mnam zhing btsog pa'i rlung ro sum pa'i phyogs nas 'ongs na/_rlung de yang 
[\[184a.2\]]mnam mo/_/dper na gos gsar pa yang /_spos kyi snod du bcug na gos de la yang spos bro'o/_/gal te mnam pa sum pa'i nang du bcug na gos de yang mnam mo/_/dge ba'i bshes gnyen la bsten na/_dge ba yang phyir zhing 'phel gyis/_sdig pa'i grogs 
[\[184a.3\]]po la bsten na/_sdig pa skye zhing 'phel bar 'gyur gyis/_de bas na bdag gi bu 'di yang /_dge slong btsun pa 'di la 'bul te/_rab tu byung ngo snyam bsams nas/_dge slong de gang na ba der song ste 'di skad ces smras so/_/bdag gi bu 'di rab tu byung ba 
[\[184a.4\]]dad kyis/_btsun pas thugs brtse bar dgongs te rab tu byung bar gsol/_gal te mi gnang na slar yang khyim du khrid de mchi'o/_/de nas dge slong gis rdzu 'phrul gyi spyan gyis brtags na/_khye'u 'di rab tu byung na tshul khrims dag par srung zhing /_
[\[184a.5\]]sangs rgyas kyi chos 'phel bar rtogs nas rab tu byung ste/_dge tshul du byas so/_/de'i tshe na 'tsho ba sbyor ba'i dge bsnyen de la khyim bdag mdza' bo zhig yod de/_khyim bdag des dus kyi ston mo zhig sbyar nas/_dge bsnyen dang /_de'i chung ma dang /_bu 
[\[184a.6\]]dang /_bu mo dang /_bran pho dang /_bran mo dang /_khyim gang gi mi kun bos so/_/phyi nyin mgron du 'gro ba las/_dge bsnyen de 'di snyam du bsams so/_/bdag cag kun mgron du 'gro na khyim 'di sus bsrung /_gal te nan gyis 'ga' zhig 
[\[184a.7\]]bzhag na/_de'i sgor phab ste skal ba chad par 'gyur gyis/_de la su zhig 'dug par dga' na/_mgron las slar log ma thag tu drin gzo zhing lan bya'o zhes smras pa dang /_dge bsnyen de'i bu mo zhig yod pa des/_pha ma la 'di skad ces smras so/_/khyim 
[\[184b\]]
[\[184b.1\]]mi 'di dag thams cad mgron du mchi bar bgyis te/_bdag gis khyim bsrung ngo zhes smras nas/_phas kyang shin tu legs so legs so/_/khyod kyis khyim bsrung na/_khyod kyi ma dang mi 'dra ba med de stor ba'am/_nyes pa byung gis mi dogs so zhes smras 
[\[184b.2\]]nas/_khyim gang gi mi kun mgron du 'dong ngo /_/bu mos kyang sgo rnams dam du bcad de/_gcig pu khyim du 'dug go/_/de'i nyin par dge bsnyen de brel bas bsod snyoms bskyal ba brjed nas/_de'i tshe dge slong de 'di snyam du/_nyi ma yang yol la khad pa 
[\[184b.3\]]dang /_khyim pa la don mang bas brjed pa lta srid dam/_zan mi za ba'i mi rigs kyi len du btang ngo snyam bsams nas/_dge tshul de bsod snyoms len du btang ngo /_/dge tshul de la slob dpon gyis bsgo ba/_khyod spyod lam shin tu bsdams te/_bcom ldan 
[\[184b.4\]]'das kyis gsungs pa ltar grong nas bsod snyoms longs shig_/ci ltar bung ba rnams me tog gi kha dog dang dri bsung la mi gnod pa bzhin/_chags par ma byed par khyim nas bsod snyoms longs shig_/gzugs dang /_sgra dang /_dri dang /_ro dang /_
[\[184b.5\]]reg bya la ma chags par dbang po rnams srungs shig_/gal te tshul khrims bsrungs na/_gdon mi za bar 'bras bu thob par 'gyur gyis/_lha sbyin lta bu mdo sde mang po kha ton shes kyang /_nyes par byas te tshul khrims nyams te/_mtshams med pa'i 
[\[184b.6\]]sems can dmyal bar skyes so/_/ko ka li ka lta bur skur ba 'debs shing tshul khrims nyams pas/_de yang sems can dmyal bar skyes so/_/tsu'u pan ta lta bu tshigs su bcad pa gcig las mi shes mod kyis/_tshul khrims bsrungs pas dgra 
[\[184b.7\]]bcom par gyur to/_/tshul khrims ni mya ngan las 'da' ba'i sgor 'jug cing /_shin tu bde ba'i rgyur 'gyur te/_dper na bram ze'i chos kyi zla ba gsum mam/_zla ba bzhi'i bar du chos ston byed de/_de yang bram ze mkhas pa/_rig pa dang ldan pa/_tshul 
[\[185a\]]
[\[185a.1\]]khrims bsrungs pa/_tshangs par spyod pa dag 'bod kyis thams cad ni ma yin no/_/gang ston mo la 'ongs pa lag pa'i mkhrig ma la ke'u le'i rgyas 'debs so/_/bram ze gcig cig yon tan dang ldan yang rang bzhin gyis sred pa can zhig yin pas/_sbrang rtsi dang mngar 
[\[185a.2\]]ba la chags pas mkhrig ma la rgyas btab pa bldags te mi snang bar byas so/_/phyi nyin ston mo la 'dus nas sgo bas rgya bltas na/_kun tu rgyu de la rgya med par gyur nas/_sgo bas kyang nang du ma btang bas/_khyod kyi rgya ga re zhes dris na/_mngar bas bldags te med 
[\[185a.3\]]par byas so zhes smras so/_/de ltar kun du rgyu de mngar ba cung zad tsam la chags pas/_zla ba bzhi'i ston mo kha zas kha dog dang dri bsung dang ldan zhing /_dri zhim po rnam pa sna tshogs dang /_yon tan rin po che mang po yang shor gyis/_khyod kyang de lta bu'i cung zad tsam 
[\[185a.4\]]la chags pa'i phyir/_tshul khrims kyi phyag rgya nyams par ma byed cig_/lha dang mi'i 'dod pa lnga'i ro zhim po dang /_zag pa med pa dang /_byang chub kyi phyogs kyi chos sum cu rtsa bdun dang /_mya ngan las 'das pa'i bde ba dang /_chos rin po che tshad med pa dag 
[\[185a.5\]]stor bar gyur ta re/_dus gsum gyi sangs rgyas kyi tshul khrims nyams shing /_dkon mchog gsum dang /_slob dpon dang /_dge 'dun gyi rigs sun par ma byed cig ces bsgo ba dang /_slob dpon gyi rkang pa la mgo bos phyag 'tshal te/_de'i khyim du song 
[\[185a.6\]]ngo /_/der phyin pa dang /_sgo brdungs nas bu mos su yin zhes bos so/_/dge tshul gyis bdag slob dpon gyi bsod snyoms len du 'ongs so zhes smras pa dang /_bu mo de rab tu dga' nas da ni re ba rnyed do snyam nas sgo phyes te/_dge tshul nang du 'ongs pa dang /_bu mo 
[\[185a.7\]]yang lo bcu drug las ma lon te/_mnga' byad legs pa dang /_blta na sdug pa/_mdzes pa bzang ba zhig ste/_'dod chags kyis bslu'o snyam ste/_dge tshul de'i mdun du bslu ba rnam pa mang po byas te/_shin tu 'dod pas dge tshul de la btegs so/_/dge tshul 
[\[185b\]]
[\[185b.1\]]des 'di snyam du bu mo 'di rlung nad langs sam/_smyos sam/_'on te bu mo 'di 'dod chags kyis gdungs te/_'dod chags kyi mes nga'i tshul khrims tshig par byed dam snyam bsams nas/_spyod lam shin tu bsdams te/_mdangs kyang ma gyur par 'dug go/_/bu 
[\[185b.2\]]mo des lus smad lnga sa la gtugs nas phyag byas te/_dge tshul la 'di skad ces smras so/_/bdag rtag tu re ba yang deng gi dus grub bo/_/bdag khyod la smra ba zhig yod de/_rtag tu dran pa la skabs ma rnyed do/_/khyod kyang rtag tu bdag la dgongs pa 'dra na/_bdag 
[\[185b.3\]]gi re ba bskang du gsol/_khyim 'di'i nang na rin po che dang /_gser dang /_dngul dang /_bang mdzod mang po ni rnam thos kyi bu'i gter dang 'dra bar yod kyang bdag po med kyis/_khyod khyim dang bcas pa'i bdag po mdzad du gsol/_bdag khyod kyi khol mo bgyis te/_bkur 
[\[185b.4\]]sti dang rim gro bgyis/_'di las mi 'gal zhing bdag gi re ba bskang du gsol/_dge tshul gyis bsams pa/_bdag gi sdig pa'i las ci zhig byas na/_'di lta bu'i rkyen dang phrad par gyur/_bdag lus dang srog yal ba yang bla'i/_dus gsum gyi sangs 
[\[185b.5\]]rgyas kyis bcas pa'i tshul khrims nyams par mi bya'o/_/sngon dge slong dag smad 'tshong ma'i nang du phyin kyang me'i dong du mchongs kyang bla'i/_tshul khrims nyams par mi byed do/_/gzhan yang dge slong dag ni mi rgod kyis bcom nas/_rtswa la btags te rlung gis 
[\[185b.6\]]bshud cing /_nyi mas bsregs pa dang /_srin bu mang pos za yang tshul khrims bsrung ba'i phyir rtswa gcod cing mi 'gro'o/_/bya gag gis nor bu med par dge slong gis mthong yang /_tshul khrims bsrung ba'i phyir/_sdug bsngal myong bar byed kyang gtam mi zer ro/_/
[\[185b.7\]]gru zhig pa las dge slong gis shing leb la 'jus kyang /_tshul khrims bsrung ba'i phyir shing leb de dag dge slong grogs po gral mtho ba la phul nas/_rgya mtshor shi ba la sogs pa de dag 'ba' zhig sangs rgyas kyi nye gnas su tshul khrims bsrungs pa yin gyis/_bdag cag 
[\[186a\]]
[\[186a.1\]]gis bsrungs pa ma yin nam/_de bzhin gshegs pa yang de 'ba' zhig gi ston pa yin gyi/_bdag cag gi ston pa ma yin nam/_dper na tsam pa ka'i me tog zar ma dang lhan cig tu btsir na/_tsam pa ka'i dri zhim po zar ma'i mar la bro bar 
[\[186a.2\]]'gyur te/_bdag kyang de lta ma yin nam/_dge ba'i bshes gnyen gyis yongs su zin na/_ci'i phyir deng 'dir sdig pa mi dge ba'i chos byed par 'gyur/_lus dang srog yal yang bla'i/_nam du yang tshul khrims nyams shing /_sangs rgyas dang /_chos dang /_
[\[186a.3\]]dge 'dun dang /_pha ma dang /_slob dpon dang /_bla ma'i rigs sun par mi bya'o/_/yang bsams pa/_gal te bdag bros na ni bu mo de 'dod chags kyis gdungs pas khrel dang ngo tsha yang med de/_pha rol tu bdag zin nas/_bdag la skur ba 'debs par 'gyur 
[\[186a.4\]]te/_grong mi dag gis mthong na sun 'byin par 'gyur gyis/_bdag ni nges par khang pa 'di nyid du tshe 'phos par bya'o snyam bsams nas/_bu mo de la 'di skad ces smras so/_/sgo dag dam du chod cig_/bdag ni khang pa cig gi nang du bya ba cung zad yod pa de byas nas 
[\[186a.5\]]khyod dang phrad par bya'o/_/zhes bsgo nas/_bu mo phyir sgo gcod du song ba'i 'og tu dge tshul khang pa cig gi nang du zhugs nas sgo gtan dam du bcug ste/_nang nas spu gri rnyed pas rab tu dga' ste/_lus la gyon pa'i gos rnams phud nas gdang bu la gzar te/_
[\[186a.6\]]thal mo sbyar nas grong khyer ku sha gang na bar sangs rgyas mya ngan las 'das pa'i gnas logs su pus mo sa la btsugs nas/_'di skad ces yi dam bcas so/_/bdag gis ni sangs rgyas dang /_chos dang /_dge 'dun spong ba ma lags/_mkhan po 
[\[186a.7\]]dang /_slob dpon spong ba ma lags/_tshul khrims spong ba ma lags kyis/_tshul khrims bsrung ba'i slad du lus 'di spong ngo /_/bdag gar skyes kyang sangs rgyas kyi bstan pa la rab tu byung ba dang /_tshangs par spyod pa rnam par dag pa dang /_zag pa zad 
[\[186b\]]
[\[186b.1\]]pa dang /_'bras bu grub par gyur cig ces smon lam btab nas/_rang gi mgul ba bcad nas tshe 'phos so/_/khrag gis g.yogs nas lus kyang khrag gis dmar por gyur te/_de'i tshe na bu mos bsams pa/_ring bar thogs snyam nas sgo'i drung du song ste bos na 
[\[186b.2\]]cang mi zer ro/_/bu mos sgo phyes te bltas na tshe 'phos zin pa mthong nas/_bsam pa bzhin du ma gyur pas/_'dod pa'i sems kyang zhi ste/_bu mo shin tu mi dga' bas gdungs pas skra yang bshig_/gdong yang sen mos brad de/_sa la 'gre zhing ngu'o/_/bu 
[\[186b.3\]]mo'i pha ma ston mo las phyir log nas sgo brdungs te bos na bu mos cang mi smra bas/_mi zhig nang du btang ste sgo 'byed du bcug na/_bu mo de lta bur gyur pa mthong ba dang /_bu mo la smras pa/_khyod ci nyes/_gcig gis kyal ka byas te/_khyod kyi rigs sun par byas sam 
[\[186b.4\]]zhes dris na/_bu mo cang mi smra bar 'di snyam du bsams so/_/bdag gi drang por smras na ni rab tu ngo tsha ba zhig na/_gal te dge tshul gyis bdag la kyal ka byas zhes smras na ni/_'phags pa la skur pa 'debs pas sems can dmyal bar ltung ste/_sdug bsngal 
[\[186b.5\]]mang po myong bar 'gyur gyis/_mi slu bar drang por smra'o snyam du bsams nas/_bdag gcig pu khang pa bsrung zhing mchis pa las/_dge tshul de slob dpon gyi bsod snyoms len du 'ongs nas/_bdag gi 'dod chags kyi mes tshig pas dge tshul btegs te/_tshul 
[\[186b.6\]]khrims bsrungs pa zhig pas/_sems 'gyur du ma btub ste/_dge tshul des thabs byas nas/_khang ba'i nang du zhugs te tshe 'phos par gyur to/_/bdag gi lus btsog pa 'dis snod yongs su dag pa ma rungs par byas pa'i steng du kha na ma tho ba'i nyes pa bgyis 
[\[186b.7\]]pas bdag mi dga'o/_/de skad ces smras pa/_bu mo'i pha mas thos nas ngo mtshar du gyur to/_/de ci'i phyir zhe na/_kun nas nyon mongs pa'i chos nyid kyis de dang 'dra bar rtogs pa'i phyir ro/_/bu mo la smras pa/_chos thams cad ni mi rtag pa yin gyis/_mya ngan ma byed cig 
[\[187a\]]
[\[187a.1\]]ces bsgo nas khang par zhugs te bltas na/_dge tshul gyi rus bu tsan dan dmar po ltar khrag gis bsgos pa mthong nas/_phyag byas te/_sangs rgyas kyi tshul khrims bsrung ba'i phyir/_lus dang srog la yang mi blta ba legs so/_/zhes bsngags 
[\[187a.2\]]so/_/de'i tshe rgyal po'i yul khrims kyis dge slong dag khyim pa'i khyim du tshe 'phos na/_gser gyi dong tse stong blar 'bul lo/_/de'i tshe dge bsnyen de yang gser gyi dong tse stong khyer nas pho brang du song ste/_rgyal po chen po bdag la nyes pa byung gi dong tse 'di dag bzhes shig ces 
[\[187a.3\]]gsol pa dang /_rgyal pos de la bka' stsal pa/_khyod ni nga'i yul phyogs na dkon mchog gsum la dad cing /_dam pa'i chos la mos pas rang bzhin gyis drang la/_spyod pa nyams 'og tu chud pa ni khyod gcig pur zad na/_khyod la nyes pa ci zhig byung /_dge bsnyen 
[\[187a.4\]]gyis bdag gi bu mo 'di ni smad de/_dge tshul gyis ji ltar tshul khrims bsrungs pa'i yon tan ni bsngags nas/_ji ltar gyur pa rgyas par gsol to/_/rgyal pos bka' stsal pa/_dge tshul tshul khrims bsrung ba'i phyir/_lus dang srog la ma bltas par zad kyis/_
[\[187a.5\]]khyod la nyes pa med kyis/_dong tse khyer la phyir khyim du song shig_/nga yang khyod kyi khyim du dge tshul de la mchod pa zhig byed du 'ong ngo zhes bka' stsal nas/_gser gyi rnga brdungs te 'khor thams cad 'dus la zhabs 'bring du chos shig_/dge bsnyen de'i khyim du dong ngo 
[\[187a.6\]]zhes bkar btags so/_/de nas rgyal po de'i khyim du gshegs te/_dge tshul gyi rus bu tsan dan dmar po ltar khrag gis bsgos pa gzigs nas phyag 'tshal te/_yon tan bsngags nas/_rin po che sna tshogs kyis brgyan pa'i shing rta la rus bu bzhag nas/_
[\[187a.7\]]gang na thang bde ba kun gyis mthong ba'i gnas su song ste/_spos kyi shing gis bsregs nas mchod pa byas so/_/bu mo de yang 'jig rten na dkon par shin tu bzang mo zhig ste/_bu mo de yang gnas mtho ba kun gyis mthong bar bzhag ste/_'khor mang po thams 
[\[187b\]]
[\[187b.1\]]cad kyis legs par mthong bar byas te/_mi mang po la 'di skad ces bka' stsal to/_/bu mo 'di ltar gzugs byad legs shing shin tu bzang ba mdzes pa 'di la 'dod chags dang ma bral ba su zhig chags par mi 'gyur na/_dge tshul 'di 'bras bu yang ma thob ste/_skye 
[\[187b.2\]]ba dang /_'jig par bcas pa'i lus can 'dis kyang /_tshul khrims kyi phyir/_lus dang srog btang phod pa ni ngo mtshar che'o/_/zhes bsgrags nas/_de'i slob dpon yang spyan drangs te/_'khor mang po la dam pa'i chos ston du bcug nas/_'khor 
[\[187b.3\]]de'i nang du 'dus pa thams cad kyis chos bstan pa thos nas/_kha cig ni rab tu byung zhing tshul khrims bsrung bar gsol to/_/kha cig ni bla na med pa'i byang chub tu sems bskyed de/_thams cad rjes su yi rangs nas mngon par dga'o/_/dge tshul gyis tshul khrims 
[\[187b.4\]]bsrungs pa'i le'u ste bcu drug pa'o//_//de'i tshe bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na/_dge slong chen po'i dge 'dun dang /_thabs cig tu bzhugs te/_chos ston to/_/
[\[187b.5\]]de'i tshe na yul de na khyim bdag chen po/_phyug pa/_nor mang ba/_gser dang /_dngul dang /_rin po che sna bdun dang /_glang po che dang /_rta dang /_ba lang dang /_lug dang /_bran pho dang /_bran mo dang /_las byed pa'i mi rab tu mang ba/_bang mdzod 
[\[187b.6\]]rab tu mang ba zhig la/_bu khye'u ni med kyis/_bu mo ni lnga yod de/_de yang mnga' byad mdzes pa shes pa'i blo dang ldan pa sha stag go/_/de'i tshe khyim bdag de'i chung ma sbrum ma las/_khyim bdag de tshe 'phos par gyur to/_/de'i tshe rgyal po'i yul chos kyis/_
[\[187b.7\]]bu pho med na longs spyod ci bdog pa thams cad rgyal pos bzhes te/_rgyal pos kyang blon po cig_/de'i nor phyugs dang /_longs spyod ci yod pa thams cad brtsis nas/_blar bzhes par bka' stsal pa dang /_bu mo de dag gis bsams pa/_bdag 
[\[188a\]]
[\[188a.1\]]cag gi ma'i rum mi bde ba pho'am/_mo'am/_gtol med de/_bu mo zhig btsas na ni nor phyugs kyang rgyal pos bzhes par zad na/_gal te khye'u zhig byung na/_nor bdag dngos yin no snyam bsams nas/_rgyal po la 'di skad 
[\[188a.2\]]ces gsol to/_/bdag cag gi pha gum pas bu ma mchis pa'i slad du nor phyugs rgyal pos bzhes pa 'di/_da ltar bdag cag gi ma'i rum mi bde ba/_bye brag ma bye ba'i bar du bzhag cing /_gal te bu mo zhig lags na bzhes pa yang sla ste/_gal te khye'u zhig 
[\[188a.3\]]lags na nor bdag dngos yin no/_/rgyal po rab gsal rgyal de yang drang zhing chos kyis srid 'tsho bas/_bu mo de dag gis gsol pa bzhin byas so/_/de nas ring po ma lon par zla ba dgu tshang nas bu pho zhig byung ste/_de rna ba yang med/_mig kyang med/_sna yang 
[\[188a.4\]]med/_lce yang med/_rkang lag kyang med de/_pho mtshan 'ba' zhig yod pa'i sha gong gong po zhig byung bas/_de'i ming yang ma 'ji byi la zhes bya bar btags so/_/de nas bu mo de dag gis khye'u zhig byung ngo zhes gsol pa dang /_rgyal pos bsams pa/_mig 
[\[188a.5\]]dang /_rna ba dang /_sna dang /_lce dang /_rkang lag la sogs pa yod pas ni nor bdag tu mi 'gyur gyis/_gang pho mtshan dang ldan pa de nor bdag tu 'gyur te/_bu 'di yang pho mtshan yod pas pha'i nor bdag tu 'gyur ro snyam bsams nas/_bu mo de dag la 
[\[188a.6\]]nor phyugs dang /_longs spyod ci bdog pa thams cad khyod kyi ming po dbang ste mi bzhes so zhes bka' stsal to/_/de'i tshe bu mo chen mo cho rigs 'thun pa la bag mar btang ste/_bu mo des khyim thab la bkur sti bskyed nas/_stan bting ba dang /_mal byed 
[\[188a.7\]]pa dang /_phyag dar dor ba dang /_kha zas sbyar ba dang /_bsu ba dang /_bskyel ba dang /_phyag 'tshal ba dang /_gsong por smra ba la sogs te/_las su bya ba thams cad la ji ltar bran mo dag rje mo'i las byed pa bzhin du/_bu mo de yang khyim 
[\[188b\]]
[\[188b.1\]]thab de'i bkur sti byed pas/_khyim thab kyis chung ma la 'di skad ces smras so/_/khyo shug ces bya ba bdag cag tu ma zad de/_kun la yang srid na/_khyod 'ba' zhig ci'i phyir 'di ltar byed ces smras so/_/chung mas smras pa/_bdag gi pha la nor phyugs grangs med pa zhig 
[\[188b.2\]]yod de/_gum pa'i 'og tu bu mo lnga yod kyang nor thams cad rgyal pos bzhes par chad pa las ma'i rum mi bde bar zla ba tshang nas ming po btsas na/_mig kyang med/_rna ba dang /_sna dang /_lce dang /_rkang pa dang /_lag pa yang med de/_skyes pa'i mtshan 'ba' 
[\[188b.3\]]zhig yod pas nor ba dag tu gyur to/_/de bas na dbang po ci yod kyang skyes pa'i mtshan ma gcig tsam mi phod de/_bdag khyod la bkur sti byed pa yin no/_/khyim bdag des chung mas smras pa thos nas/_ngo mtshar du gyur te/_chung ma dang 'grogs nas bcom 
[\[188b.4\]]ldan 'das gang na ba der song ste phyin pa dang /_bcom ldan 'das la 'di skad ces gsol to/_/bcom ldan 'das ci'i slad du khyim bdag gi bu de/_mig dang /_rna ba dang /_sna dang /_lce dang /_lag pa dang /_rkang pa yang ma mchis te/_btsas ma thag tu 
[\[188b.5\]]shin tu phyug po'i khyim du nor gyi bdag por gyur/_bcom ldan 'das kyis khyim bdag la bka' stsal pa/_khyod kyis 'di dag zhus pa legs kyis/_shin tu legs par nyon la yid la zung shig dang /_khyod la bstan to zhes bka' stsal nas/_khyim bdag gis de 
[\[188b.6\]]bzhin du 'tshal lo zhes gsol to/_/bcom ldan 'das kyis bka' stsal pa/_sngon 'das pa'i dus na/_khyim bdag cig la khye'u spun gnyis shig yod de/_gcig ni sbyin pa zhes bya/_gcig ni tshul khrims zhes bya ste/_khye'u spun gnyis chung ngu nas 
[\[188b.7\]]chu gang dang khrel ltas che la tshig bden par smra ba/_rtag tu sbyin pa la dga' ba/_dbul phongs pa la mgon byed do/_/de ltar dad pa che zhing dge bas yul mis kyang bsngags te/_rgyal pos kyang zhal ce bar bcug nas/_nyes pa dang ma nyes pa dpyod do/_/de'i 
[\[189a\]]
[\[189a.1\]]tshe na rgyal po'i yul khrims kyis/_yul mi dag la gcig cig bskyis kyang zhal ce ba'i drung du lhags nas/_dpang 'dzugs kyis gtan tshigs gzhan mi byed do/_/de'i tshe tshong pa zhig rgya mtshor 'gro ba las/_de'i nu bo tshul khrims zhes bya ba la 
[\[189a.2\]]nor dbyig mang po zhig bskyis te ci dgos par spyod do/_/de'i tshe na tshul khrims de la bu gcig pu zhig yod pa yang gzhon la chung bas/_tshul khrims kyis bu de yang khrid cing sbyin par byas pa'i nor rdzas kyang khyer nas pho bo'i gan du song nas/_'di skad du tshong pa 'dis bdag la 
[\[189a.3\]]nor 'di snyed cig snga skyin du 'tshal te/_rgya mtsho las nam slar 'khor na stsal bar bgyis pas/_gal te bdag gum na yang bu la stsal bar bgyis kyis gcen mkhyen par mdzod cig_/phu bos kyang de bzhin du bya'o zhes smras so/_/de nas ring por ma lon par khyim 
[\[189a.4\]]bdag tshul khrims ni tshe'i dus byas so/_/tshong pa de yang rgya mtsho'i nang du gru zhig ste/_tshong pa de 'ba' zhig shing leb cig la 'jus nas/_phyir yul du phyin pa dang /_de'i tshe khyim bdag gis tshong pa de gru zhig nas nor ni 'khyams te gcig pur 'khor te/_bdag 
[\[189a.5\]]gi nor rdzas 'di snyed cig chags mod kyis/_bdar med do snyam bsams so/_/de nas yang tshong pa des gzhan la bskyi gnya' byas nas/_phyir rgya mtshor zhugs pa dang /_nor bu rin po che mang du rnyed de/_bde bar phyir khyim du 'khor nas 'di snyam du sems so/_/
[\[189a.6\]]khyim bdag gi bu 'dis sngar yang bdag la bu lon mi ded pas na/_mi 'di chung ches bas gal te brjed de mi dran nam/_'on te bdag la ci yang mi bdog pas bu lon mi ded pa/_bdag bgam mo snyam bsams nas/_rta bzang po zhig zhon nas/_gos rin po che 
[\[189a.7\]]chen po gyon nas tshong dus su song ngo /_/khyim bdag gi bu des kyang tshong pa des gos bzang po gyon zhing rta bzang po zhon pa mthong nas bsams pa/_'di ni longs spyod dang ldan par gyur pa la/_bu lon bda'o snyam bsams nas/_mi zhig la bu lon chags pa rnams da phyir mi 
[\[189b\]]
[\[189b.1\]]sbyin nam zhes spring na/_des kyang de bzhin du bya'o zhes smras so/_/de nas tshong pa des bsams pa/_khyim bdag 'di la nor dbyig mang du bskyis pas bdag la longs spyod ci bdog pa thams cad gtugs kyang mi 'khor te/_bdag gis thabs shig bya'o snyam bsams nas/_tshong pa des 
[\[189b.2\]]nor bu rin po che cig thogs te/_zhal ce ba de'i chung ma'i gan du song nas 'di skad ces gsol to/_/btsun mo mkhyen par mdzod cig bdag gis sngon khyim bdag tshul khrims las nor cung zad cig bskyis te/_da khyim bdag gi bu bdag la bu lon ded na/_nor bu rin po che srang khri ri ba 
[\[189b.3\]]'di bzhes te/_zhal ce ba la bdag cag gnyis 'drir 'ongs na ma mthong ngo zhes gsol par gyis shig ces gsol to/_/chung mas smras pa/_bdag gi khyim thab 'di ni shin tu drang ste [{]brdzun [,]rdzun [}]mi zer bas na mi btub tu nges na/_'on kyang gsol bar bya'o zhes nor bu blangs te/_khyim 
[\[189b.4\]]thab nub mo slar 'khor ba dang /_tshong pas gsol pa bzhin du rgyas par smras so/_/khyim thab kyis smras pa/_bdag gi chu gang dang khrel ltas kyis 'tsho ste/[ {]brdzun [,]rdzun [}]mi smra bas rgyal pos kyang zhal ce par bcug go/_/gal te bdag gis [{]brdzun [,]rdzun [}]smras na/_da ni rigs 
[\[189b.5\]]gsha' ma ma yin no zhes smras so/_/phyi nyin yang tshong pa 'ongs nas/_chung mas kyang de bzhin du gtam rgyas par smras te/_nor bu phyir byin pa las/_tshong pa des nor bu rin po che srang stong phrag nyi shu ri ba cig yang phul te/_'di skad du don cung zad kyi phyir tshig gcig smras 
[\[189b.6\]]pas srang stong phrag sum cu rnyed par 'gyur ro/_/pha rol po ni mi tsam po yin te rgyal por gyur na yang dong tse gcig tsam yang thob par mi 'gyur ro zhes smras nas/_'di ni rigs pa yin no snyam ste/_nor bu rin po che la chags pas tshong pas bcol ba la bsgrub par khas blangs te/_
[\[189b.7\]]dgongs su khyim thab phyir 'khor ba dang /_khar rtsang bdag gis gsol pa de rung ba 'dra na de bzhin du mdzad du gsol/_khyim thab kyis smras pa/_de ni rigs pa ma yin te/_bdag ni [{]brdzun [,]rdzun [}]mi zer bas zhal ce bar bcug go/_/gal te [{]brdzun [,]rdzun [}]zhig smras na yang /_tshe 'di 
[\[190a\]]
[\[190a.1\]]la 'jig rten pa kun gyis yid ches par mi 'gyur/_tshe phyi ma la yang bskal pa grangs med pa'i bar du sdug bsngal myong bar 'gyur ro zhes bsgo'o/_/de'i tshe de na khyim bdag de la khye'u 'gro mi nus pa gog pa tsam zhig yod de/_khyim bdag gi chung mas khyim 
[\[190a.2\]]bdag la 'di skad ces smras so/_/bdag khyod dang khyo shug tu gyur pas srog la bab pa zhig smras na yang phyir bzlog tu mi re na/_'di lta bu'i don chung ngu zhig la yang tshig brtul te ngo bzlog na bdag gson te yang mi rung /_bdag gis gsol pa bzhin du ma gyur na/_bu 
[\[190a.3\]]yang bsad la de'i 'og tu bdag kyang 'chi'o/_/khyim thab kyis de skad smras pa thos nas/_dper na mi brnangs pa skyug tu med la mid du med pa ltar/_bdag la bu gcig pur zad de/_gal te shi bar gyur na nor gyi bdag po yang med par 'gyur/_gal te bud med kyi smras 
[\[190a.4\]]pa bzhin du byas na yang /_'jig rten pa kun gyis smra bas yid mi ches te/_ma 'ongs pa'i dus su yang sdug bsngal mang po myong bar 'gyur ro snyam bsams nas/_ma rangs bzhin du chung mas smras pa bzhin du byas pas/_chung ma yang rab tu dga' nas/_tshong pa la 
[\[190a.5\]]smras pa/_kho mo'i khyim thab kyis kyang gnang gi_/de bzhin du gyis shig ces bsgo'o/_/tshong pa yang rab tu dga' nas/_phyir khyim du song ste/_glang po che chen po gcig rin po che sna tshogs kyis brgyan nas gos rin po che gyon te/_glang po che la zhon te tshong dus su 'ongs so/_/
[\[190a.6\]]khyim bdag gi bu des de lta bu mthong nas dga' ste/_yid la da ni mi 'di longs spyod mang po dang ldan gyis bdag gis bda'o snyam bsams nas/_drung du song ste sar 'phags pa 'di skad ces smras so/_/khyim bdag la mkhyen tam bdag gi bu lon chags pa rnams stsol cig ces smras na/_
[\[190a.7\]]khyim bdag de dngangs pa skad byed de/_khyod kyi bu lon chags pa mi dran no/_/bu lon ci zhig chags su mthong zhes smras so/_/khyim bdag gi bus smras pa/_lo dang /_zla ba'i ngo che ge mo zhig la bdag gi pha las nor bskyis te bdag gi lag nas nor khyer ba zhal ce ba yang shes na/_
[\[190b\]]
[\[190b.1\]]ci'i phyir bsnyon zhes smras so/_/tshong pas smras pa/_bdag gis ni khyod kyi nor bskyis par mi dran no/_/mthong ba zhig yod na mthong ba'i thad du gtug tu 'dong ngo zhes smras nas/_zhal ce ba'i thad du phyin te/_mi 'dis sngon bdag gi pha las nor 'di snyed cig bskyis te/_khu bos kyang 
[\[190b.2\]]mthong na mi 'di bdag gi pha las nor ma 'tshal tam zhes dris na/_khu bos bdag la gtol med ces smras so/_/tsha bo dngangs nas de'i tshe bdag gi nor ci bskyis pa/_khu bos lag pas bsngos te mi 'di la byin par mi dran nam/_khu bos smras pa de lta bu med do zhes smras so/_/
[\[190b.3\]]de nas khye'u de khu bo la khros nas khyod drang ba'i phyir/_kun gyi zhal ce bar rgyal pos bcug ste/_yul mi thams cad kyis drang po zhes byas nas/_bdag tsha bo la yang 'di ltar byed na/_gzhan dag thog tu mi bab cing gtams las bcad pa lta ci smos te/_'di bden nam [{]brdzun [,]rdzun [}]te/_de'u re 
[\[190b.4\]]mngon no zhes smras so/_/bcom ldan 'das kyis khyim bdag la bka' stsal pa/_de'i tshe zhal ce ba de shes par 'dod na/_gzhan yin no snyam du ma sems shig_/de ni ma 'ji byi la dbang po rnams ma tshang ba 'di yin no/_/de'i tshe [{]brdzun [,]rdzun [}]cig byas pas sems can dmyal ba chen 
[\[190b.5\]]por skyes nas/_sdug bsngal sna tshogs myong bar gyur te/_dmyal ba las thar nas skye ba lnga brgya'i bar du dbang po ci yang med pa'i sha gong gong por skyes so/_/de'i tshe sbyin pa la dga' ba'i dbang gis rtag tu phyug po'i khyim du skyes nas/_nor gyi dbang du skyes so/_/dge 
[\[190b.6\]]ba'i las dang /_sdig pa'i las ni yun ring du lon kyang med cing zhig par mi 'gyur ro/_/de bas na khyod rnams brtson 'grus lus dang /_ngag dang /_yid bsdams te sdig pa mi bya'o/_/de'i tshe 'khor mang po rnams kyis bcom ldan 'das kyis gsungs pa 
[\[190b.7\]]thos nas/_la la ni 'bras bu dang po nas 'bras bu bzhi pa'i bar thob par gyur/_la la ni bla na med pa'i byang chub tu sems bskyed de/_rjes su yi rangs nas mngon par dga'o/_/khyim bdag dbang po med pa'i le'u ste bcu bdun pa'o//_//
[\[191a\]]
[\[191a.1\]]de'i tshe na bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na/_dge slong gi dge 'dun la chos ston cing bzhugs so/_/de'i tshe yul de na khyim bdag gi chung ma zhig la bu mo zhig btsas nas/_bu mo gzhan pas 'phags 
[\[191a.2\]]pa bzhin bzang ba blta na sdug pa mdzes pa zhig ste/_thog ma btsas nas ras dkar po 'jam pos dkris te byung ngo /_/de la pha ma ya mtshan du gyur te/_mtshan mkhan la bstan nas/_mtshan mkhan gyis bltas nas bsod nams chen po dang ldan par rtogs nas ming yang 
[\[191a.3\]]dkar mor btags so/_/bu mo dkar mo ci tsam du skyes pa bzhin du ras kyang lus kyi tshad du skyes so/_/bu mo de phyis cher skyes nas/_yul mi las mang du chung mar slong ba dang /_pha mas kyang bu mo bag mar btang ba'i rgyan rnams brdung snyam nas mgar ba gnyer te gser dngul 
[\[191a.4\]]bcal lo/_/bu mos gser dngul bcal ba mthong nas 'di ci zhig bya zhes pha ma la dris pa dang /_'di ni khyod bag mar btang ba'i rgyan rnams brdung ngo /_/zhes smras so/_/bu mos smras pa/_bdag ni rab tu byung bar dad kyi/_bag mar mchis par mi dga'o/_/
[\[191a.5\]]pha mas kyang bu mo'i yid dang sbyar nas de ma thag tu ras phyung ste/_chos gos drub par bshams pa las/_bu mos ras 'dis ci zhig bya zhes dris pa dang /_khyod kyi chos gos drub bo zhes smras so/_/bu mos smras pa/_bdag la chos gos gyon pa yod kyi drub mi dgos 
[\[191a.6\]]so/_/bcom ldan 'das gang na bzhugs par khrid de 'dong ngo zhes smras pa dang /_pha mas kyang bcom ldan 'das gang na bzhugs par khrid de dong ngo zhes smras nas/_bcom ldan 'das kyi spyan sngar khrid de sangs rgyas gang na ba der phyin pa dang /_bcom ldan 'das la mgo 
[\[191a.7\]]bos phyag 'tshal te/_rab tu byung bar gsol lo/_/bcom ldan 'das kyis legs par 'ongs so/_/zhes bka' stsal pas/_skra dang /_kha spu rang byi ste lus la gyon pa'i ras dkar po yang chos gos smad lngar gyur nas/_dge slong ma skye dgu'i bdag mo la gtad do/_/
[\[191b\]]
[\[191b.1\]]dge slong ma des brtson 'grus brtsams pas ring por ma lon par dgra bcom par gyur te/_kun dga' bos bcom ldan 'das la gsol pa/_dge slong ma dkar mos sngon bsod nams ci zhig bsags pas khyim bdag gi khyim du skyes te/_lus la ras kyang mchis la 
[\[191b.2\]]rab tu phyung nas ring por ma lon par dgra bcom par gyur lags/_bcom ldan 'das kyis kun dga' bo la bka' stsal pa/_sngon 'das pa'i dus na sangs rgyas bsod skyabs 'jig rten du gshegs te/_nye gnas dang bcas su sems can gyi don la gshegs pa las 
[\[191b.3\]]yul mi thams cad kyis mchod pa rgyas par byas so/_/de'i tshe dge slong gcig cig 'gro ba mang po'i don du yul mi thams cad sangs rgyas la chos nyan pa dang /_sbyin pa byed par bskul lo/_/de'i tshe bud med 'di ni ke zhes bya ba rab tu dbul phongs pa zhig ste/_khyo shug 
[\[191b.4\]]gnyis la gos su ras yug gcig las mi bdog ste/_khyo don gnyer du 'gro na ras khyos gyon te/_chung ma sgren mor rtswa'i nang du 'dug go/_/chung ma don gnyer na ras chung mas gyon te/_khyo rtswa phung gi nang na sgren mor 'dug go/_/phyis kun gyi don byed pa'i dge slong de de'i sgor 
[\[191b.5\]]'ongs nas bud med de dang phrad de/_khyod sangs rgyas la phyag 'tshal du song shig_/yon phul cig ces sbyin pa'i yon tan bsngags so/_/ser sna byed pa'i rnam par smin pa bstan nas/_sangs rgyas 'jig rten du 'byung bar dka' ba dang /_chos thos par dka' ba dang /_
[\[191b.6\]]mi'i lus thob par dka' ba'i gtam rgyas par byas nas/_chos nyan du song shig_/ces bskul ba dang /_bud med des smras pa/_btsun pa cung tsam gzhes shig_/bdag slar mchi'o zhes smras nas/_khang pa'i nang du song ste khyo la 'di skad ces smras so/_/sgo na 
[\[191b.7\]]dge slong cig khyod sangs rgyas la phyag 'tshal du song shig_/chos nyon cig sbyin pa gyis shig ces bsgo'o/_/bdag cag tshe snga ma la sbyin pa ma byas pas 'di ltar dbul phongs par gyur te/_da yang ci zhig gi tshe phyi ma'i tshogs su 'gyur bar bya/_khyos smras pa 'di la sbyin 
[\[192a\]]
[\[192a.1\]]par 'os na/_bdag cag dbul phongs te ci yang med na ci zhig sbyin par bya/_chung mas smras pa/_tshe snga ma yang sbyin pa ma byas pas 'di ltar dbul bar gyur na/_da yang sbyin pa ma byas na tshe phyi ma la gar 'gro ste/_bdag ni sbyin pa zhig byed kyis/_khyod 
[\[192a.2\]]kyis gnong shig_/khyos bsams pa/_'di la ni nor khud pa zhig yod pa gda' ste/_sbyin pa gyis shig ces smras pa dang /_chung mas bdag gis ras 'di sbyin par dga' zhes smras so/_/khyos smras pa bdag cag khyo shug gnyis la ras 'di las med de/_'dis 
[\[192a.3\]]don gnyer zhing 'tsho bar zad nad sbyin par byas na gnyis ka sdod dam ci/_chung mas smras pa/_mi zhig skyes pa la tshe 'phos pa yod pas 'dis ma sbyin yang tshe 'phos la/_byin pa yang tshe 'phos pas mnyes na sbyin pa byas te tshe 'phos na tshe phyi ma la re ba yod pas/_sbyin pa byas nas 
[\[192a.4\]]tshe 'phos kyang bla'o/_/khyod kyang dga' ba bzhin du sbyin pa gyis shig ces bsgos nas/_chung ma phyi rol tu song ste/_dge slong de la 'di skad ces smras so/_/btsun pa cung zad ma gzigs shig_/bdag sbyin pa bgyi'o/_/zhes smras pa dang /_dge slong gis khyod sbyin 
[\[192a.5\]]pa byed na/_mngon sum du lag gis byin cig_/sbyin pa'i tshigs bcad bya'o zhes bsgo'o/_/bud med des smras pa/_lus la ras 'di las med de/_'gro na gos gzhan med de bud med kyi lus la btsog pa dri ma mnam po 'di gzigs par mi 'os kyis/_nang nas 'bul lo 
[\[192a.6\]]zhes smras pa dang /_nang rol nas ras phud de dge slong de la phul lo/_/dge slong des sbyin pa'i tshigs bcad byas nas/_ras de thogs te sangs rgyas gang na ba der song ste phyin pa dang /_bcom ldan 'das kyis dge slong de la bud med kyis phul ba'i ras de 'on cig ces bka' stsal 
[\[192a.7\]]to/_/dge slong des kyang ras de sangs rgyas la phul nas/_bcom ldan 'das kyis phyag gis bzhes so/_/ras rnying zhing dri mas gos pas rgyal po'i 'khor rnams ras dri ma can phyag tu bzhes pa la 'phya'o/_/bcom ldan 'das kyis 'khor mang po'i bsams pa 
[\[192b\]]
[\[192b.1\]]mkhyen nas/_'di skad ces bka' stsal to/_/ngas bltas na 'khor 'di'i nang na sbyin pa rnam par dag pa ni 'di las 'da' ba med do/_/zhes bka' stsal to/_/'khor mang po rnams ngo mtshar du gyur to/_/de nas rgyal po'i btsun mo rab tu dga' ste/_lus la gyon pa'i gos dang /_
[\[192b.2\]]rgyan rnams phud pas bud med la bskyal lo/_/rgyal pos kyang gos dang rgyan phud nas de'i khyim thab la bskyal te/_khyo shug gnyis 'khor gyi nang du shog shig ces bsgo'o/_/sangs rgyas bsod skyabs kyis 'khor mang po la chos bshad pas phal cher rnam par grol bar gyur 
[\[192b.3\]]to/_/bcom ldan 'das kyis kun dga' bo la bka' stsal pa/_de'i tshe de'i dus na bud med dbul mo de ni dge slong ma dkar mo 'di yin no/_/de'i tshe bsam pa thag pas ras byin pa'i dbang gis bskal pa dgu bcu rtsa gcig gi bar gang nas gang du skyes kyang rtag tu ras dang bcas 
[\[192b.4\]]su skyes te/_brel phongs med cing yid bzhin du 'byor par gyur to/_/sangs rgyas de la dam pa'i chos thos nas rnam par grol bar smon lam btab pas/_'dir nga dang phrad de dgra bcom par gyur to/_/de bas na khyod kyang chos nyan pa dang /_sbyin pa byed pa la brtson 
[\[192b.5\]]'grus gyis shig_/ces bka' stsal nas/_'khor mang po bcom ldan 'das kyis de skad ces gsungs pa la rjes su yi rangs nas mngon par dga'o/_/dbul mos ras phul ba'i le'u ste bco brgyad pa'o//_//de'i tshe btsun pa kA t+yA ya na chen po 
[\[192b.6\]]yul a pa de na 'dug pa las/_yul de na khyim bdag longs spyod dang ldan pa ser sna can snying rje med pa zhig la bran mo rgan mo zhig yod de/_bran mo de ngan las thams cad byed kyang gos ni lus la mi g.yogs/_zas ni khar mi myong ste/_rtag tu brdung btsogs pas 
[\[192b.7\]]rgan mos ma bzod nas/_srog 'dor du 'gro'o snyam nas bum pa thogs te chu 'chur song ba dang /_chu 'gram du skad chen po phyung ste ngus so/_/kA t+yA ya na der 'ongs te/_rgan mo ci'i phyir 'di ltar mi dga' zhes dris pa dang /_'phags pa bdag rgas pa'i steng du las ni 
[\[193a\]]
[\[193a.1\]]che/_bgo ba dang bza' ba ni med/_dbul phongs pas ci'i phyir mi 'gum snyam bsams mi dga' ste ngu'o/_/kA t+yA ya nas smras pa/_rgan mo khyod dbul po btsong na ci nyes/_rgan mos smras pa/_dbul ji ltar btsong su zhig dbul nyo zhes smras pa dang /_
[\[193a.2\]]kA t+yA ya nas dbul btsong du rung ngo /_/zhes lan gsum gyi bar du bsgo ba dang /_dbul 'di ji ltar btsong dri'o snyam nas/_dbul ji ltar btsong du rung zhes dris pa dang /_kA t+yA ya nas smras pa/_ji ste dbul btsong yang dag na ngas bstan pa bzhin du gyis shig_/ces bsgo 
[\[193a.3\]]ba dang /_'phags pa de bzhin du bgyi'o zhes gsol to/_/kA t+yA ya nas smras pa/_khyod sngar khrus gyis shig bkrus pa'i 'og tu sbyin pa gyis shig_/rgan mos smras pa/_bdag la lhan pa tsam gyi rgyu yang med na ci zhig sbyin par bya bum pa 'di ni jo mo'i yin te/_dbang 
[\[193a.4\]]ma mchis so/_/kA t+yA ya nas smras pa/_khyod lhung bzed kyi nang na chu gtsang mas khong la nga la phul shig_/ngas sbyin pa'i tshigs su bcad pa bya'o/_/kA t+yA ya nas chu blangs te sbyin pa'i tshigs bcad kyang byas bslab tshigs kyang byin/_sangs rgyas kyi mtshan brjod du bcug 
[\[193a.5\]]ste/_yon tan rnam pa sna tshogs bsngags nas rgan mo khyod la 'dug pa'i gnas yod dam/_rgan mos smras pa/_bdag la 'dug pa'i gnas ma mchis te/_'thag pa dang gtun brdungs pa dang /_las byed pa'i gnas nyid la nyal lo/_/bar 'ga' ni lud phung gi 
[\[193a.6\]]steng du yang nyal lo/_/kA t+yA ya nas smras pa/_khyod ngan las byed pa la 'gyod pa dang /_mi dga' bar ma byed par brtson 'grus su las byos la/_jo mo bsnyal ba'i 'og tu dal gyis jo mo'i sgo phye ste/_sgo'i phag gam grab gtsang zhig tu rtswa gtsang ma bting ba la 'dug 
[\[193a.7\]]nas gzhan ma sems par sangs rgyas yid la byos la dran par gyis shig_/de nas rgan mos kyang bstan pa bzhin du byas nas ring po ma lon par mtshan mo 'dug bzhin du/_tshe 'phos nas sum cu rtsa gsum gyi lhar skyes nas/_de'i jo mo nang par sngar langs nas/_
[\[193b\]]
[\[193b.1\]]khyim gyi nang na bran mo tshe 'phos pa mthong nas/_khros te rgan mo 'di khyim gyi nang du ma btang na ci'i phyir 'dir tshe 'phos/_zhes gshe nas rkang pa la rtswa thag gis btags te bshal nas dur khrod du bskyal lo/_/de'i tshe na lha'i sras po zhig la lha'i bu mo lnga brgyas bskor te rtse bar 
[\[193b.2\]]dga' ba las tshe 'das nas rgan mo de lha'i sras mo de'i gnas su skyes so/_/lhar skyes pa dag dbang po rnon pos ni bdag ci'i rkyen gyis lhar skyes pa shes so/_/dbang po rtul po de dag gis mi shes te/_rgan mo des ci'i phyir lhar skyes pa mi shes kyi bde ba 'ba' zhig la chags 
[\[193b.3\]]so/_/de'i tshe shA ri'i bu sum cu rtsa gsum na 'dug pa des khyod ci'i rkyen gyis lhar skyes pa shes sam zhes dris pa dang /_bdag gis mi shes so zhes smras nas/_shA ri'i bus lha'i mig gis bltas te/_ji ltar lhar gyur pa mthong bar byas so/_/de nas lha'i sras mo lnga 
[\[193b.4\]]brgya tsam dang /_dur khrod du lhags te/_rus bu la lha'i me tog gis gtor/_spos kyi mchod pa byas so/_/lha'i 'od kyis grong khyer de dag snang ba chen pos snang bar gyur nas/_de'i jo mo la sogs pa ya mtshan du gyur te/_mi mang po yang bltar dong ba las/_
[\[193b.5\]]lha mang po rgan mo'i rus bu la mchod pa byed par mthong nas lha rnams la khyod ci'i phyir khyod rus bu 'di la mchod pa byed/_'di ni gson po'i tshe na yang btsog pas kun gyis mi 'dod na/_da tshe 'phos pa'i rus bu lta ci smos zhes smras so/_/de'i tshe na lha'i sras mo rnams 
[\[193b.6\]]kyis ji ltar lhar skyes pa'i gtam rgyas par byas nas/_kA t+yA ya na gang na ba der song ngo /_/kA t+yA ya nas lha'i sras mo de dag la sbyin pa dang /_tshul khrims dang /_mtho ris su skyes pa la sogs te/_dam pa'i chos kyi gtam rgyas par byas nas/_mi gtsang ba'i chos 
[\[193b.7\]]dang 'byung ba'i chos bstan pas/_lha'i sras mo de dag rdul dang bral/_dri ma dang bral te chos la chos kyi mig rnam par dag par gyur nas phyir lha'i gnas su dong ngo /_/'khor mang po rnams kyang chos bstan pa thos nas so so nas 'bras bu dang po nas 'bras bu bzhi pa'i bar du 
[\[194a\]]
[\[194a.1\]]thob par gyur nas/_rjes su yi rangs nas mngon par dga'o/_/bran mo dbul mos kA t+yA ya na la dbul btsongs pa'i le'u ste bcu dgu pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal 
[\[194a.2\]]byed kyi tshal mgon med zas sbyin gyi kun dga' ra ba na bzhugs so/_/de'i tshe yul de na khyim bdag rab tu phyug pa/_longs spyod che ba/_nor bu rin po ches bang mdzod gang ba zhig yod de/_rigs mnyam pa las chung ma blangs nas/_de'i chung ma la bu khye'u gser gyi mdog 
[\[194a.3\]]lta bu zhig btsas te/_mtshan mkhan gyis bltas te/_de'i ming gser lha zhes btags so/_/khye'u de btsas pa na khye'u de'i khyim du khron pa chu zheng gab pa/_chu zheng khru brgyad pa gting zab khyad kyang khru brgyad pa cig rang byung ste/_khron pa de nas chu bcus na mi'i yid 
[\[194a.4\]]bzhin du 'byung ste/_gang gos 'dod pa la gos 'byung /_bza' ba dang btung ba 'dod pa la bza' ba dang btung ba 'byung /_gser dang /_dngul dang /_nor bu rin po che 'dod pa la/_gser dang /_dngul dang /_nor bu rin po che 'byung ste/_ci dang ci 'dod pa de dag thams 
[\[194a.5\]]cad yid bzhin du 'byung ngo /_/khye'u de gsos bskyed de cher skyes pa dang /_rig pa'i gnas kyang lobs nas khyim bdag de rab tu dga' ste/_khye'u de'i chung ma btsal lo snyam bsams nas/_khye'u de'i chung ma yang khye'u de dang 'dra bar gser gyi mdog can bzang ba mdzes pa/_
[\[194a.6\]]phal bas lhag pa cig btsal bar sems te/_yul kun tu mna' ma btsal lo/_/de'i tshe na yul tsam pa na khyim bdag rab tu phyug pa zhig la bu mo gser gyi 'od ces bya ba zhig yod de/_bu mo de yang gser gyi mdog can shin tu 'tsher ba/_pags pa shin tu srab pa/_
[\[194a.7\]]rus pa shin tu phra ba zhig ste/_thog ma btsas pa'i tshe yang khyim nas khron pa chu zheng dang /_gting 'dra bar khru brgyad pa cig rang byung ste/_khron pa de las kyang rin po che sna tshogs dang /_gos dang /_bza' ba dang /_btung ba la sogs pa ci dang ci 'dod pa de dag rang 
[\[194b\]]
[\[194b.1\]]byung ngo /_/khyim bdag de yang 'di snyam du bdag gi bu mo bzang mo 'di ni/_bu pho 'di dang 'dra bar lus gser gyi mdog can shin tu 'tsher ba/_bzang ba/_mdzes pa zhig la btang ngo snyam mo bsam pa zhig dang phrad de/_bu mo'i gtam yang khye'us thos khye'u'i gtam yang bu 
[\[194b.2\]]mos thos nas khyim bdag gnyis gnyen bya bar thams so/_/ston mo bya bar thams nas bu mo mnyan yod du khrid de/_mnyan yod du gser lha'i khyim du phyin nas/_gser lhas sangs rgyas dang dge 'dun rnams spyan drangs te/_bcom ldan 'das kyang dge 'dun dang 
[\[194b.3\]]bcas te/_bshos la gshegs nas/_gser lha khyo shug gnyis la dam pa'i chos rgyas par bstan nas/_gser lha khyo shug dang /_khyim bdag khyo shug gnyis kyis/_bcom ldan 'das las chos thos nas bskal pa khri phrag nyi shu'i sdig pa mi dge ba shin tu 
[\[194b.4\]]'bar ba kun zhi nas/_sems rnam par dag pas chos rtogs te/_rgyun du zhugs pa'i 'bras bu thob par gyur to/_/de nas bcom ldan 'das slar gtsug lag khang du gshegs pa dang /_gser lha dang /_gser 'od khyo shug gnyis kyang pha ma la rab tu byung bar 
[\[194b.5\]]gsol nas/_pha mas kyang gnang ste/_gnyi ga sangs rgyas gang na ba der song ste phyin pa dang /_sangs rgyas kyi zhabs la spyi bos phyag 'tshal te/_bdag cag gnyis rab tu byung ngo /_/zhes gsol pa dang /_bcom ldan 'das kyis legs par 'ongs so/_/
[\[194b.6\]]zhes bka' stsal nas/_skra dang kha spu rang byi ste/_gos ngur smrig gyon pa'i dge slong du gyur to/_/gser lha ni dge slong gi dge 'dun gyi nang du song ngo /_/gser 'od ni skye dgu'i bdag mo la gtad de/_gnyi ga ring por ma lon par dgra bcom par gyur nas/_rig pa 
[\[194b.7\]]gsum dang /_mngon par shes pa drug dang /_rnam par thar pa brgyad la sogs te/_yon tan thams cad dang ldan par gyur to/_/de nas dge slong de dag the tsom du gyur nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das 
[\[195a\]]
[\[195a.1\]]dge slong gser lha dang /_gser 'od gnyis sngon las ci bgyis na/_thog ma btsas pa na/_'di ltar nor bu rin po che dang longs spyod chen po dang ldan te/_khron pa las kyang thams cad kyi re ba yongs su gang bar gyur/_bcom ldan 'das kyis bka' 
[\[195a.2\]]stsal pa/_sngon 'das pa'i bskal pa dgu bcu rtsa gcig gi pha rol na/_sangs rgyas rnam par gzigs zhes bya ba 'jig rten du gshegs nas/_de mya ngan las 'das pa'i 'og tu de'i bstan pa la zhugs pa'i dge slong dag grong khyer dang /_ljongs rgyu zhing sems can gyi don 
[\[195a.3\]]byed de/_de dag la khyim bdag rigs che zhing mtho ba kun gyis chos gos dang /_bsod snyoms mi brel bar byed do/_/de'i tshe khyim bdag dbul po khyo shug gnyis 'di snyam du bsams so/_/bdag cag gnyis pha ma yod pa'i tshe/_nor bu rin po che dang /_longs spyod 
[\[195a.4\]]dang ldan te/_bang mdzod yongs su gang yang 'phags pa'i dge 'dun dang ma phrad/_da 'di ltar phongs brel te ci yang mi bdog nas/_rtswa phung gi steng na nyal zhing bre gang /_phul gang yang mi bdog pa'i tshe/_'phags pa'i dge 'dun gshegs nas/_khyim bdag 
[\[195a.5\]]phyug po de kun chos gos dang /_bsod snyoms 'bul na/_bdag cag ni ci yang dbul du med do/_/snyam bsams te/_rab tu mi dga' nas ngus ngus so/_/khyim thab ngus pa'i mchi ma chung ma'i lag par lhung nas/_chung mas khyo la ci'i phyir ngu zhes smras pa dang /_
[\[195a.6\]]khyod mi shes sam/_grong khyer 'di na 'phags pa'i dge 'dun gshegs te/_khyim bdag phyug po kun/_de dag la mchod pa byed na/_bdag cag 'ba' zhig ci yang dbul du med do/_/da 'dir ma phul na skye ba phyi ma la gar 'gro snyam ste mi dga'o/_/chung mas smras 
[\[195a.7\]]pa/_khyod song la bdag cag gi mdzod khang rnying du tshol cig dang /_ci yang lus pa cung zad yod kyang srid kyis/_gal te sna 'ga' zhig rnyed na 'bul lo/_/zhes smras nas/_mdzod khang rnying du btsal na gser gyi dong tse lus pa gcig rnyed do/_/chung ma la yang me 
[\[195b\]]
[\[195b.1\]]long gcig cig yod de khyo shug gnyis kyis bum pa gsar pa gcig cig kyang nyos nas bum pa'i nang du chu gtsang mas bkang ste/_gser gyi dong tse gcig nang du bcug ste/_me long gis kha bcad nas chu'i bum pa thogs te dge 'dun la phul lo/_/dge 'dun gyis 
[\[195b.2\]]kyang bzhes nas/_chu de la kha cig gis ni 'thung /_kha cig gis ni kha lag bkrus/_kha cig gis ni lhung bzed bkrus te/_khyim bdag khyo shug gnyis kyis de ltar dge 'dun gyis spyad pa mthong nas rab tu dga' mgu rangs nas phyir khyim du song ngo /_/de nas ring por 
[\[195b.3\]]ma lon par nad kyis btab nas khyo shug gnyi ga tshe 'phos te sum cu rtsa gsum gyi lhar skyes so/_/kun dga' bo de'i tshe de'i dus na dbul po khyo shug gnyis chu'i bum pa 'bul ba de ni gser lha khyo shug gnyis yin no/_/sngon chu bum pa gang dang /_gser gyi dong tse gcig dang /_me 
[\[195b.4\]]long gcig phul bas skye ba thams cad du bzang zhing mdzes pa dang /_mdog gser gyi kha dog tu rtag tu 'tsher bar gyur to/_/'di ltar bskal pa dgu bcu rtsa gcig gi bar du de dang 'dra bar gyur te/_de'i tshe na shin tu dang ba'i sems kyis phul bas/_da 'dir 'khor ba'i mthar 
[\[195b.5\]]phyin te dgra bcom par gyur to/_/kun dga' bo de bas na bsod nams kyi phyogs su gyur pa'i las ni gang yang mi byar mi rung ngo /_/dbul po des sbyin pa cung zad byas pa'i/_bsod nams kyi phung po dpag tu med pa 'di lta bu thob par gyur to/_/de'i tshe bcom ldan 'das kyis de 
[\[195b.6\]]skad ces bka' stsal nas/_kun dga' bo dang /_'khor mang po rnams sbyin pa'i bsod nams kyi tshogs bsags pa'i sems skyes te/_rjes su yi rangs nas/_mngon par dga'o/_/gser lha'i le'u ste nyi shu pa'o//_//'di skad bdag gis thos pa'i dus 
[\[195b.7\]]gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe na yul de na khyim bdag phyug po zhig rigs mnyam pa las chung ma blangs nas/_bu med pas shin tu mi dga' ste/_lha kun 
[\[196a\]]
[\[196a.1\]]la gsol ba btab pa las/_phyi zhig na chung ma sems can dang ldan par gyur te/_zla ba tshang nas khye'u zhig btsas nas/_khye'u de yang shin tu mdzes shing sdug pa zhig ste/_pha ma dang gnyen bshes kun dga' nas btsas ston byas pas/_chu bo zhig gi 'gram 
[\[196a.2\]]na 'dus te btsas ston zos so/_/chu 'gram na btsas ston za ba'i tshe kun gyis khye'u blta ba'i phyir/_gcig gis pang par blangs nas/_yang gcig gis pang par byin no/_/de bzhin du gcig nas gcig tu brgyud pa'i tshe gcig gis le lo byas nas khye'u shor te chur lhung nas chus 
[\[196a.3\]]khyer ro/_/khye'u'i bsod nams kyi mthus/_las ma zad pas tshe ma 'phos par nya zhig gis mid nas/_nya'i lto ba na gson por 'dug go/_/chu bo de'i mjug na yang grong zhig yod de/_grong der yang khyim bdag phyug po bu med pa zhig yod do/_/khyim bdag de'i bran 
[\[196a.4\]]zhig chu de'i 'gram na nya bshor ba las/_nya bu yod pa de zin nas lto bkas pa dang /_lto ba nas khye'u zhig byung nas bran des khyer te jo mo la phul lo/_/khyim bdag gi chung mas khye'u blangs te bltas na khye'u mtshan dang ldan pa bzang po zhig nas/_rab tu dga' ste bdag cag gis 
[\[196a.5\]]lha kun la gsol ba btab pa'i rtags ni 'di yin no/_/snyam nas ma ma la gtad de gsos so/_/de'i tshe grong ltag ma'i khyim bdag gis grong 'og ma'i khyim bdag gis nya'i khong nas bu zhig rnyed do/_/zhes thos nas de gdon mi za bar bdag gi bu chur lhung ba yin 
[\[196a.6\]]no snyam ste/_de'i thad du song nas 'di ni nga'i bu yin gyis phyir byin cig ces smras so/_/des smras pa 'di ni khyod kyi bu ma yin te/_bdag la bu med pas lha kun la gsol ba btab nas/_lhas byin pa'i bu yin te/_nya'i lto ba nas rnyed do zhes smras so/_/khyim 
[\[196a.7\]]bdag de gnyis rtsod nas rgyal po zhal che bar gsol te/_de la khye'u'i phas ni bdag gi bu yin te/_chu 'gram na chur lhung ba 'di yin no zhes smras so/_/khyim bdag gcig gis ni khye'u bdag gis nya zin pa'i lto ba nas rnyed de/_khyod kyi bu ma yin no zhes smras nas/_
[\[196b\]]
[\[196b.1\]]rgyal pos de gnyis kyi tshul dang sbyar nas/_khye'u 'di gnyi gas thun mong du gsos la/_cher skyes nas khyod gnyis kyi bu'i chung ma re re long shig_/chung ma gnyis las bu gang las byung ba so sor khyer cig ces bcad do/_/de nas khyim bdag gnyis kyis kyang 
[\[196b.2\]]rgyal pos zhal che bar bcad pa bzhin du khye'u thun mong du gsos nas cis kyang mi brel bar byas so/_/de nas khye'u cher skyes nas pha ma gnyis la 'di skad ces gsol to/_/bdag btsas ma thag tu chur lhung ba dang /_nyas mid pa la sogs pa sdug bsngal sna tshogs myong 
[\[196b.3\]]yang /_bdag cag ma gum pas bdag ni rab tu byung bar dad kyi gnong shig ces smras so/_/khye'u de'i pha ma gnyis kyang bu sdug ches pas ngo ma chod nas/_rab tu byung bar gnang ba dang /_khye'u des sangs rgyas gang na ba der song nas der phyin pa dang /_bcom ldan 'das 
[\[196b.4\]]kyi zhabs la mgo bos phyag 'tshal te/_bdag sangs rgyas kyi bstan pa la rab tu byung ngo zhes gsol te/_de la bcom ldan 'das kyis legs par 'ongs so/_/zhes bka' stsal nas skra dang kha spu rang byi ste/_dge slong du gyur to/_/ming yang rigs gnyis pa zhes 
[\[196b.5\]]bya bar btags te/_dge slong rigs gnyis pa la bcom ldan 'das kyis dam pa'i chos gsungs pas/_sdug bsngal gyi mthar phyin te/_de nyid du dgra bcom par gyur to/_/de la dge slong dag the tsom skyes te tshe dang ldan pa kun dga' bos bcom ldan 'das la 'di skad ces 
[\[196b.6\]]gsol to/_/dge slong rigs gnyis pa 'di sngon dge ba'i rtsa ba ci bsags pa na chur lhung ste nya'i lto bar mchis kyang gum par ma gyur/_bcom ldan 'das kyis kun dga' bo la bka' stsal pa/_khyod rtag par nyon cig_/sngon sangs rgyas rnam par gzigs 
[\[196b.7\]]zhes bya ba 'jig rten du gshegs te/_skye bo mang po la chos ston to/_/de'i tshe khyim bdag cig kyang 'khor der 'ongs te/_bcom ldan 'das kyis sbyin pa byin pa'i bsod nams dang /_tshul khrims bsrungs pa'i yon tan la sogs pa rgya cher bstan pa thos 
[\[197a\]]
[\[197a.1\]]nas shin tu dga' mgu rangs te/_bsam pa dag pa'i dad pa skyes nas/_sangs rgyas de la srog gcod pa la sogs pa'i bslab pa'i tshigs gsum mnos nas dong tse gcig phul lo/_/de'i dbang gis gang nas gang du skyes kyang longs spyod dang 
[\[197a.2\]]rin po cher ldan te/_phongs pa med par gyur to/_/kun dga' bo de'i tshe de'i dus na khyim bdag de ni dge slong rigs gnyis pa 'di yin te/_sangs rgyas la dong tse gcig phul bas bskal pa dgu bcu rtsa gcig gi bar du longs spyod chen po dang ldan par gyur/_/da ltar 
[\[197a.3\]]gyi tshe 'di la yang pha ma gnyis kyi khyim na longs spyod bdog pa dang ldan par gyur to/_/srog mi gcod pa'i bslab tshigs mnos nas chur lhung ste nya'i ltor song ste yang ma shi'o/_/dkon mchog gsum la skyabs su song bas nga dang phrad nas dgra bcom par gyur to/_/de'i tshe 
[\[197a.4\]]kun dga' bo dang /_'khor mang po rnams/_bcom ldan 'das kyis bstan pa la yi rangs te mngon par dga'o/_/rigs gnyis pa'i le'u ste nyi shu gcig pa'o//_//bam po drug pa/_'di skad bdag gis thos pa'i dus gcig na/_bcom 
[\[197a.5\]]ldan 'das yangs pa can na/_a mra'i tshal na bzhugs so/_/de'i tshe bcom ldan 'das kyis tshe dang ldan pa kun dga' bo la 'di skad ces bka' stsal to/_/rdzu 'phrul gyi rkang pa bzhi thob nas bskal pa gcig gi bar du 'jig rten na gnas par 'gyur ro/_/ngas kyang rdzu 'phrul 
[\[197a.6\]]gyi rkang pa bzhi shin tu bsgoms pas/_da de bzhin gshegs pa 'jig rten na sku tshe ji srid kyi bar du bzhugs pa'i rigs zhes lan gsum gyi bar du smras na/_de'i tshe kun dga' bo bdud kyis bslus pas/_bcom ldan 'das kyi bka' thos bzhin du cang mi smra bar 
[\[197a.7\]]'dug go/_/yang bcom ldan 'das kyis kun dga' bo la dben par song ste/_shin tu soms shig ces bka' stsal nas/_kun dga' bos 'dug pa las langs te tshal zhig tu song ngo /_/kun dga' bo song ba'i 'og tu bdud kyi rgyal po sdig to can 'ongs nas/_
[\[197b\]]
[\[197b.1\]]bcom ldan 'das la 'di skad ces gsol to/_/bcom ldan 'das yun ring por 'jig rten na bzhugs te/_gdul ba'i rigs pa yang gang gA'i klung gi bye ma snyed btul nas/_'khor ba las yongs su bzlog pa'i don kyang mdzad pa lags/_da sku nas kyang bgres 
[\[197b.2\]]kyis mya ngan las 'da' bar gshegs pa'i rigs so zhes gsol to/_/de nas bcom ldan 'das kyis sa nyung zad cig blangs te/_phyag gi sen mo'i steng du bzhag nas/_bdud sdig can la sa chen po'i sa mang ngam/_sen mo'i steng gi sa mang zhes bka' stsal 
[\[197b.3\]]nas/_bdud sdig can gyis gsol pa/_sa chen po'i sa ni rab tu mang gi sen mo'i steng gi sa ni mang ba ma lags so/_/bcom ldan 'das kyis bka' stsal pa/_ngas btul ba'i sems can ni sen mo'i steng gi sa dang 'dra'o/_/gang ma btul ba ni sa chen po dang 
[\[197b.4\]]'dra'o/_/bcom ldan 'das kyis bdud sdig to can la bka' stsal pa/_da ste zla ba gsum nang yongs su mya ngan las 'da'o zhes bka' stsal pa/_bdud sdig to can gyis thos nas rab tu dga' mgu rangs te phyir dong ngo /_/de'i tshe kun dga' bo tshal gyi nang na gnyid log nas rmi 
[\[197b.5\]]lam du shing chen po nam mkha'i khams kun g.yogs pa la yal ga dang /_lo ma dang /_me tog dang /_'bras bu shin tu rgyas pa/_'gro ba thams cad la phan pa'i don du 'gyur ba/_shing de la yon tan brjod kyis mi lang ba rnam pa sna tshogs dang ldan pa zhig rmis te/_ring 
[\[197b.6\]]po ma lon par rlung chen po langs te/_yal ga dang lo ma kun grugs nas/_rdul bzhin du 'thor nas kyang stobs chen po'i gnas su med par gyur te/_'gro ba thams cad shin tu mya ngan byed pa snyam rmis nas/_sad pa dang mi bde zhing skrag par gyur nas 'di snyam du 
[\[197b.7\]]sems so/_/bdag gis lha dang mi thams cad la phan pa'i don du 'gyur ba'i shing chen po yon tan thams cad dang ldan pa zhig rmis nas/_ring por ma lon par rlung chen pos gtor te med par byas pa 'di/_bcom ldan 'das ni shing chen po dang 'dra bar thams cad kyi skyabs 
[\[198a\]]
[\[198a.1\]]su gyur na/_bcom ldan 'das mya ngan las 'da' bar mi dgongs sam snyam bsams nas shin tu skrag ste/_bcom ldan 'das gang na ba der 'ongs nas/_zhabs la spyi bos phyag 'tshal te/_bcom ldan 'das la 'di skad ces gsol to/_/bdag tshal 
[\[198a.2\]]na mchis pa las rmi lam 'di lta bu zhig rmi na/_ji bcom ldan 'das mya ngan las 'da' bar mi dgongs lags sam/_bcom ldan 'das kyis kun dga' bo la bka' stsal pa de de bzhin no/_/khyod kyis smras pa bzhin te/_nga da ste zla ba gsum na mya ngan las 'da'o/_/gang 
[\[198a.3\]]rdzu 'phrul gyi rkang pa bzhi thob pa ni bskal pa gcig gi bar du gnas te/_nga yang rdzu 'phrul gyi rkang pa bzhi shin tu bsgoms nas da de bzhin gshegs pa'i sku tshe ji srid kyi bar du bzhugs pa'i rigs zhes khyod la dris na/_lan gsum gyi bar du dris kyang khyod smrar ma btub ste/_
[\[198a.4\]]khyod song ba'i 'og tu bdud kyi rgyal po sdig to can 'ongs nas/_mya ngan las 'da' bar gsol ba btab pa las kyang de bzhin du gnang ngo /_/kun dga' bos de skad ces bka' stsal pa thos nas/_rab tu mi dga' zhing mya ngan gyis gdungs te/_lus mi bzod par gyur 
[\[198a.5\]]to/_/nye gnas rnams gcig la gcig skran te/_thams cad mya ngan gyis gdungs nas/_bcom ldan 'das gang na ba der song ngo /_/de la bcom ldan 'das kyis kun dga' bo dang /_nye gnas rnams la bka' stsal pa/_rtag ces bya ba su yin/_thams cad la 
[\[198a.6\]]rtag pa med de/_khyod kyi phyir bya ba kun mdzad de/_bstan pa yang bstan zin pas/_khyed rnams mya ngan ma byed par brtson 'grus su nan tan gyis shig ces bka' stsal nas/_de'i tshe tshe dang ldan pa shA ri'i bus de skad du bcom ldan 'das mya ngan las 'da'o/_/zhes thos 
[\[198a.7\]]pa dang /_mya ngan du gyur te de bzhin gshegs pa mya ngan las 'da' ba ni ha cang yang myur ches so/_/lha dang bcas pa'i 'jig rten thams cad mdongs shing mgon med par gyur to zhes smras te/_bcom ldan 'das la 'di skad ces gsol to/_/bdag ni bcom ldan 
[\[198b\]]
[\[198b.1\]]'das mya ngan las 'das pa mthong bar mi bzod de ci nas kyang bdag sngar mya ngan las 'da'o zhes lan gsum gyi bar du gsol to/_/bcom ldan 'das kyis bka' stsal pa/_de ste khyod dus la bab par shes na/_'phags pa thams cad ni zhi bas mya ngan las 'da'o/_/
[\[198b.2\]]zhes bka' stsal to/_/shA ri'i bus kyang bcom ldan 'das kyis gnang ba'i lung thob nas gos tshags bgos te/_bcom ldan 'das la lan brgya tsam bskor te/_tshigs su bcad pa rnam pa mang pos bstod nas/_sangs rgyas kyi zhabs dang phyag nas bzung ste lan gsum 
[\[198b.3\]]gyi bar du spyi bo sa la gtugs nas/_thal mo sbyar te 'di skad du bdag gis nang gi tha mar yang /_bcom ldan 'das mthong ngo zhes smras nas bsti stang dang bcas pas mchi phyag 'tshal te/_nye gnas dge tshul kyun te dang /_rgyal po'i khab sngon skye ba'i gnas gang na ba der 
[\[198b.4\]]song ngo /_/der phyin pa dang /_dge tshul kyun te de la bsgo ba khyod song la grong khyer dang /_grong rdal dang /_rgyal po'i pho brang dang /_blon po'i gnas dang /_yon bdag bshes pa'i gnas kun tu song la de dag la nga mchi phyag 'tshal lo bsgo shig_/de nas dge tshul kyun 
[\[198b.5\]]te slob dpon gyis bsgo ba bzhin du kun tu song nas/_'di skad du bdag gi mkhan po shA ri'i bu 'dir gshegs te/_mya ngan las 'da' bar gshegs kyis khyod kyis mthong bar 'dod na kun gshegs shig ces bsgo'o/_/de'i tshe rgyal po ma skyes dgra dang /_khyim bdag rigs 
[\[198b.6\]]che zhing mtho ba dang /_yon bdag rnams dge tshul gyis bsgo ba thos nas thams cad mi dga' zhing mya ngan gyis gdungs par gyur te/_thams cad tshig 'thun par 'di skad ces smras so/_/btsun pa shA ri'i bu chos kyi gtso bo chen po 'gro ba mang po'i bshes gnyen du gyur pa/_
[\[198b.7\]]da mya ngan las 'da' ba ni ha cang yang snga ches so zhes smras nas de dag myur bar shA ri'i bu gang na ba der lhags te/_phyag byas nas 'di skad ces smras so/_/btsun pa shA ri'i bu chos kyi gtso bo chen po/_'gro ba mang po'i bshes gnyen sku tshe yongs su gtong ste/_mya ngan 
[\[199a\]]
[\[199a.1\]]las 'da'o zhes bdag cag la sogs pa 'gro ba mang po'i mgon dang dpung gnyen med par 'gyur ro/_/de nas shA ri'i bus 'khor mang po la smras pa/_thams cad ni mi rtag pa ste/_skye ba yang mthar 'chi la/_'dus pa yang mthar 'bral bas/_khams gsum 
[\[199a.2\]]ni sdug bsngal ba dang bcas pas na/_gang zhig bde bar 'gyur/_khyod ni sngon dge ba'i rtsa bas sangs rgyas 'jig rten du gshegs pa dang yang phrad mod kyis/_mdo sde dang chos thos pa shin tu dka'/_mi'i lus thob pa yang shin tu dka' ba yin gyis/_bsod nams kyi tshogs su 
[\[199a.3\]]'gyur zhing 'khor ba las grol ba'i las la brtson par gyis shig ces/_thabs mkhas pa rnam pa sna tshogs kyis 'khor mang po la ji ltar nad pa la sman gtong ba bzhin du rgya cher bstan te/_'khor mang po la chos bstan nas kha cig ni 'bras bu dang po nas 'bras bu gsum pa'i 
[\[199a.4\]]bar du thob par gyur/_kha cig ni rab tu byung nas dgra bcom par gyur/_kha cig ni rang sangs rgyas su grub par yi dam bcas te chos bstan pa thos nas/_phyag 'tshal nas so sor dong ngo /_/de nas shA ri'i bu de'i nub mo nam gyi cha smad la/_lus dang sems drang por 
[\[199a.5\]]bzhag ste/_sems rtse gcig tu bsam gtan dang po la zhugs so/_/bsam gtan dang po las byung nas/_bsam gtan gnyis pa la zhugs/_bsam gtan gnyis pa las byung nas/_bsam gtan gsum pa la zhugs/_bsam gtan gsum pa las byung nas/_
[\[199a.6\]]bsam gtan bzhi pa la zhugs/_bsam gtan bzhi pa las byung nas nam mkha' mtha' yas skye mched kyi ting nge 'dzin la zhugs/_nam mkha' mtha' yas skye mched kyi ting nge 'dzin las byung nas/_rnam shes mtha' yas skye mched kyi ting nge 'dzin la zhugs/_rnam shes mtha' 
[\[199a.7\]]yas skye mched kyi ting nge 'dzin las byung nas/_cung zad med pa'i skye mched kyi ting nge 'dzin la zhugs/_cung zad med pa'i skye mched kyi ting nge 'dzin las byung nas/_'du shes med 'du shes med min skye mched kyi ting nge 'dzin la zhugs/_'du shes med 'du shes med min gyi skye 
[\[199b\]]
[\[199b.1\]]mched kyi ting nge 'dzin las byung nas/_'gog pa'i ting nge 'dzin la zhugs/_'gog pa'i ting nge 'dzin las byung nas/_mya ngan las 'da' bar zhugs so/_/de'i tshe na brgya byin lha'i dbang pos shA ri'i bu mya ngan las 'da' bar shes nas/_lha'i 'khor brgya stong mang po dang so so 
[\[199b.2\]]nas me tog dang /_spos la sogs pa mchod pa'i yo byad thogs te/_phyogs der lhags nas/_steng gi nam mkha' la bar mtshams med par 'khod de/_mchi ma char bzhin du blags nas/_me tog gis pus mo nub pa tsam du gtor nas/_'di skad du btsun pa shA ri'i bu'i shes 
[\[199b.3\]]rab ni zab khyad rgya mtsho tsam ste/_ji ltar rigs pa'i blo dang ldan pa gsung gi spobs pa ni chu mig dang 'dra ste/_tshul khrims dang ting nge 'dzin dang /_shes rab dang ldan/_chos kyi gtso bo chen po de bzhin gshegs pa'i rjes su chos kyi 'khor lo rgyas par bskor ba/_deng 
[\[199b.4\]]mya ngan las 'da' ba ni shin tu snga ches so/_/grong khyer de'i nang dang phyi rol na 'dug pa'i mi thams cad kyis/_shA ri'i bu mya ngan las 'das so zhes thos nas/_thams cad kyi mar dang 'bru mar bsung can spos dang /_me tog dang /_mchod pa'i yo byad thogs te/_
[\[199b.5\]]thams cad lhags nas lus kyis mi bzod par mya ngan gyis gdungs te/_so so nas thogs pa'i yo byad kyis mchod pa byas so/_/de nas brgya byin lha'i dbang pos/_bi shwa karma la bsgo ba khyod kyis rin po che mang pos brgyan pa'i shing rta sbyor cig_/shA ri'i bu'i pur bzhag par 
[\[199b.6\]]bya'o zhes bsgo'o/_/de nas lha dang /_klu dang /_gnod sbyin dang /_rgyal po dang /_blon po dang /_yul mi thams cad kyis cho nges btab ste gang na thang bde bar bskyal lo/_/brgya byin lha'i dbang pos gnod sbyin rnams la khyod kyis rgya mtsho'i ngogs nas glang mgo tsan dan 
[\[199b.7\]]long shig ces bsgo nas/_gnod sbyin rnams kyis rgya mtsho'i ngogs nas tsan dan blangs te/_spungs nas/_de'i steng du pur bzhag ste mar dang 'bru mar gyis gtor nas me gtong ngo /_/'khor de dag kun gyis phyag 'tshal te phyir dong ngo /_/me shi ba'i 'og tu dge tshul kyun 
[\[200a\]]
[\[200a.1\]]tes slob dpon gyi ring bsrel dang /_lhung bzed dang chos gos gsum thogs te/_sangs rgyas gang na ba der song ste zhabs la mgo bos phyag 'tshal te/_pus mo'i lha nga sa la btsugs nas/_bdag gi slob dpon ni mya ngan las 'das te/_ring bsrel dang /_
[\[200a.2\]]chos gos dang /_lhung bzed ni 'di dag lags so zhes gsol to/_/de'i tshe kun dga' bos dge tshul gyis smras pa thos nas/_mya ngan gyis shin tu gdungs te/_bcom ldan 'das la 'di skad ces gsol to/_/shA ri'i bu chos kyi bdag po gtso bo chen po yang mya ngan las 
[\[200a.3\]]'das na bdag cag gis su la gnas bca' zhing skyabs su mchi bar bgyi/_bcom ldan 'das kyis bka' stsal pa/_shA ri'i bu mya ngan las 'das kyang tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes gzigs pa 
[\[200a.4\]]dang /_chos kyi sku ni mya ngan las ma 'das so/_/shA ri'i bu ni nga da ltar 'ba' zhig mya ngan las 'da' bar mthong bar mi bzod de/_sngar mya ngan las 'das pa 'dir ma zad kyi/_sngon 'das pa'i dus na nga tshe 'pho ba la mi bzod nas sngar tshe 'phos so/_/kun dga' bos 
[\[200a.5\]]thal mo sbyar te/_bcom ldan 'das la gsol pa/_sngon bcom ldan 'das sku tshe'i snga ma la yang sngar gum nas/_phyis gshegs pa'i dngos po rgyas par bstan du gsol/_bcom ldan 'das kyis kun dga' bo la 'di skad ces bka' stsal pa/_sngon 'das pa'i bskal pa tshad 
[\[200a.6\]]med grangs med bsam gyis mi khyab pa 'das pa'i sngon rol du/_'dzam bu'i gling 'dir yul che ge mo zhig na rgyal po zla 'od ces bya ba 'dzam bu'i gling la dbang ba rgyal phran brgyad khri bzhi stong dang /_ljongs stong phrag drug cu'i nang na grong khyer khri phrag brgyad cu la dbang byed pa zhig byung 
[\[200a.7\]]ngo /_/rgyal po de la btsun mo stong phrag nyi shu yod de/_/btsun mo che ba ni me tog sbyin pa zhes bya/_btsun mo 'bring po ni spyan chen po zhes bya ste/_rgyal po de la rgyal bu lnga brgya tsam rnyed do/_/rgyal po'i bu thu bo rgyal tshab ni tshul khrims bzang po zhes bya/_rgyal po bzhugs 
[\[200b\]]
[\[200b.1\]]pa'i pho brang ni 'tsho ba bzang po zhes bya ste/_pho brang de'i chu zheng gab par dpag tshad bzhi brgya yod de/_gser dang /_dngul dang /_bai dUr+ya dang /_shel las byas so/_/skyed mos tshal gyi nang na gser dang /_dngul dang /_bai dUr+ya dang /_shel gyi shing tshar bzhi yod do/_/kha cig 
[\[200b.2\]]gi yal ga ni gser/_lo ma ni dngul/_kha cig gi yal ga ni dngul/_lo ma ni gser/_kha cig gi yal ga ni baidUr+ya/_lo ma ni shel/_kha cig gi yal ga ni shel/_lo ma ni bai dUr+ya ste/_rin po che'i rdzing rnams kyang gser dang /_dngul dang /_bai dUr+ya dang /_shel las 
[\[200b.3\]]byas pa/_rdzing gi zhabs kyang rin po che sna bzhi'i bye mas bdal ba/_rgyal po'i pho brang nyi tshe kho ra khor yug tu dpag tshad bzhi bcu'i bar du gser dang /_dngul dang /_bai dUr+ya dang /_shel gyis chal par bkang ngo /_/yul de na gnas pa'i mi rnams bde zhing skyid pa lo legs pa longs spyod 
[\[200b.4\]]'byor pa/_rin po che dam pa grangs med pa bdog par gyur to/_/de'i tshe rgyal po'i pho brang na 'dug pa las rtag tu 'di snyam du bsam pa skyes so/_/'jig rten na gnas pa dag btsan zhing che ba la thams cad kyis bkur sti byed par 'gyur ro snyam du bsams ma thag tu 'dod pa lnga'i longs 
[\[200b.5\]]spyod dam pa yid bzhin du grub ste/_'di ltar 'bras bu mchog thob pa yang sngon bsod nams kyi tshogs bskyed pa las gyur te/_dper na zhing pa dag kyang dpyid sa bon mang du btab na/_ston mang du bsdur yod do snyam re ba yod do/_/bdag kyang de dang 'dra ste/_sngon bsod nams 
[\[200b.6\]]kyi tshogs bskyed pas da ltar 'di lta bu grub par gyur to/_/da ltar gyi dus su sa bon ma bskyed na phyis re ba med do snyam bsams nas/_blon po rnams la da ni bdag gi rin po che dang /_longs spyod kun sbyin pa'i phyir grong khyer gyi sgo dang tshong dus kyi mdor spungs te/_sems can la 
[\[200b.7\]]yid bzhin du ci bdog pa sbyin par bya'o/_/gzhan yang rgyal phran brgyad khri bzhi stong yod pa las/_bang mdzod ci yod pa thams cad 'gro ba mang po la sbyin par bkar btags so zhes bsgo nas gser gyi rgyal mtshan bsgrengs te/_gser gyi rnga brdungs nas phyogs su rgyas par 
[\[201a\]]
[\[201a.1\]]kun gyis thos shing shes par shin tu bsgrags so/_/de'i tshe yul de na 'khod pa'i dge sbyong dang bram ze dang /_dbul phongs pa dang /_mgon med pa dang /_rgan pa dang /_longs spyod kyis brel ba thams cad sprin bzhin du 'dus te/_gang gos 'dod 
[\[201a.2\]]pa la gos dang /_zas 'dod pa la zas/_gser dngul dang nor bu rin po che 'dod pa la ni gser dngul dang nor bu rin po che/_nad pa rnams la ni nad kyi rkyen sman la sogs pa ci 'dod pa yid bzhin du sbyin no/_/de'i tshe na 'dzam bu'i gling na 'khod pa'i 'gro ba thams cad rgyal po'i bka' 
[\[201a.3\]]drin gyis thams cad bde zhing skyid pa'i glu len bro brdung /_tshigs su bcad pas bstod do/_/rgyal po'i ming snyan pa mtha' 'og kun tu bsgrags nas bka' mi nyan pa med do/_/de'i tshe yul gyi mtha' 'khob na rgyal po chung ngu byi ma se na zhes bya ba zhig rgyal po zla 'od la phrag 
[\[201a.4\]]dog skyes te/_bde bar nyal du med do/_/gnyid kyang mi bro bas 'di snyam du bsams so/_/rgyal po zla 'od med par ma byas kyi bar du bdag gi ming grags par mi 'gyur gyis bdag gis yul phyogs na 'khod pa'i kun tu rgyu dag bos la/_kun tu bsgrub tu gzhug pa'i thabs 
[\[201a.5\]]bya'o snyam bsams nas/_bdag gi yul na 'khod pa'i kun tu rgyu bos nas/_kha zas ro brgya dang ldan pa rnam pa sna tshogs sbyar te/_bsti stang dang bcas pas zla ba gsum gyi bar du mchod pa byas nas/_kun tu rgyu rnams la 'di skad ces smras so/_/nga ni mya ngan gyis 
[\[201a.6\]]non te/_nyin mtshan du mi bde na khyod ni chos spyod pa yin te/_mchod pa'i gnas yin na/_nga'i mya ngan med par bya ba'i thabs soms shig_/bram ze rnams kyis smras pa/_rgyal po ci'i slad du thugs ngan mdzad pa bdag cag la gsungs shig_/ci nus kyis 
[\[201a.7\]]rgyal po'i thugs ngan ma mchis par bgyi'o/_/rgyal pos smras pa/_rgyal po zla 'od de yon tan kun tu grags pas de thams cad kyis bsnyen bkur byed na/_nga 'ba' zhig yon tan ma grags te/_rgyal po de med par byas pa dga' na/_khyod la thabs ci yod pa 
[\[201b\]]
[\[201b.1\]]smros shig_/bram ze rnams kyis de skad ces bsgo ba thos nas/_so so nas gcig la gcig 'di skad ces smras so/_/rgyal po zla 'od 'di ni snying rje dang ldan te/_'gro ba thams cad la drin gyis khyab cing dbul phongs pa la yang pha ma lta bur gyur pas/_bdag cag ni tshe 'phos la 
[\[201b.2\]]thug kyang de la su zhig gnod pa byed mi nus so/_/zhes smras so/_/'tsho ba la yang ma bltas te so sor gyes so/_/rgyal po byi ma se na de skad ces smras pa thos nas/_lhag par mi dga' ste 'di skad ces bkar btags so/_/gang su la yang rung nga'i phyir rgyal po zla 'od kyi 
[\[201b.3\]]mgo bcad de 'ongs na rgyal srid phyed phyed kyang sbyin zhing bu mo yang chung mar sbyin zhes bkar btags pa dang /_de'i tshe ri brags kyi gong na bram ze le'u te tsa zhes bya bas thos te/_rgyal po de gang na ba der 'ongs nas rab tu dga' ste/_de skad du bdag gis ni rgyal po'i dgongs pa bzhin du 
[\[201b.4\]]bsgrub nus so zhes gsol to/_/rgyal pos smras pa/_de ltar bsgrub na nyi ma gang la 'gro bar bya/_bram zes smras pa/_bdag gi lam rgyags stsol cig dang /_da slan cad zhag bdun na mchi'i zhes gsol pa dang /_bram ze de zhag bdun gyi bar du bdag gi lus 
[\[201b.5\]]bsrung ba'i sngags byas nas rgyal po la mchi phyag byas te/_lam du zhugs nas song ngo /_/de'i tshe rgyal po zla 'od kyi yul na ltas ngan rnam pa sna tshogs byung ste/_sa kun gas pa dang /_glog 'gyu ba dang /_skar ma lhung ba dang /_nyin mtshan du/_yul rmugs dang /_
[\[201b.6\]]'brug grag pa dang /_ser ba dang /_gnam lcags dang /_bya mang pos nam mkha' la snying rje rje'i skad zer zhing nam mkha' la rang lhung ba dang /_stag dang /_gzig dang /_spyang ki dang /_gcan gzan dang /[ {]ri dgas [,]ri dwags [}]la sogs pa rgyugs mchongs shing 
[\[201b.7\]]skad mi snyan pa zer ba dang /_rgyal phran brgyad khri bzhi stong gi rmi lam du rgyal po chen po'i gser gyi rgyal mtshan chag pa dang /_gser gyi rnga ral bar rmis so/_/blon po zla ba chen po zhes bya ba'i rmi lam du/[ {]yi dgas [,]yi dwags [}]zhig gis rgyal po'i gser gyi cod pan phrogs pa 
[\[202a\]]
[\[202a.1\]]rmis te/_thams cad kyang lus kyis mi bzod pa tsam du mya ngan gyis non par gyur to/_/de'i tshe na grong khyer gyi sgo srung ba'i lhas/_bram ze des rgyal po'i mgo slong du 'ong bar rtogs nas/_de myos shing slad par byas te/_grong khyer gyi sgo nas ma btang bas bram ze 
[\[202a.2\]]des grong khyer la lan mang du bskor kyang nang du ma chud do/_/de nas gnas gtsang ma'i ris kyi lhas kyang rgyal po zla 'od mgo sbyin pa byas na/_sbyin pa'i pha rol tu phyin pa yongs su rdzogs par bya bar shes nas rmi lam du rgyal po la sbran nas/_rgyal po chen po thams cad kyi yid dang 
[\[202a.3\]]mi 'gal bar sbyin pa sbyin no zhes yi dam bcas na/_da ltar slong ba grong khyer gyi sgor 'ongs te nang du 'ong ba'i dbang med do/_/zhes sbran no/_/sad nas ngo mtshar du gyur te/_blon po zla ba chen po la khyod song la/_grong khyer gyi sgo nas su 'ong yang rung /_ma dgag par nang du thong shig 
[\[202a.4\]]ces bsgo'o/_/zla ba chen po grong khyer gyi sgor 'ongs pa dang /_grong khyer gyi sgo srung ba'i lhas lus mngon par bstan te/_zla ba chen po la 'di skad ces smras so/_/bram ze zhig yul gzhan nas 'ong ste/_sdig pa'i sems kyis rgyal po la mgo slong du 'ongs pas nang du ma btang ba 
[\[202a.5\]]yin no/_/blon pos smras pa/_gal te de ltar bden na gnod pa'i ltas chen po yin te/_'on kyang rgyal po'i bka' bcag tu mi rung zhes bsgo'o/_/de nas grong khyer srung ba'i lhas kyang bram ze nang du btang ba dang /_blon po zla ba chen pos 'di snyam du bsams so/_/bram ze 'di ni 
[\[202a.6\]]gdon mi za bar rgyal po'i mgo slong bar 'gyur gyis/_rin po che sna bdun las sna gcig kyang /_mgo lnga brgya lnga brgya zhig byas te/_mgo 'di dag gis rgyal po'i mgo blu'o snyam bsams nas sbyor du bcug go/_/de nas bram ze de rgyal po'i pho brang du 'ongs te skad chen por 
[\[202a.7\]]'di skad ces smras so/_/bdag ni yul gyi mtha' 'khob nas mchis te/_rgyang ma nas rgyal po chen po ni thams cad yongs su gtong la/_pha rol po'i yid dang mi 'gal bar mdzad do zhes yon tan chen po thos nas/_lam ring po nas dgos pa 'dod pa'i slad du 'dir mchis 
[\[202b\]]
[\[202b.1\]]so/_/rgyal pos de skad smras pa thos nas rab tu dga' mgu rangs te/_phyag 'tshal nas/_ngal bar ma gyur tam zhes dris te/_nor ci 'dod pa dang /_yul lam/_rgyal srid dam/_grong khyer ram/_chung ma'am/_bu pho'am/_bu mo'am/_rin po che'am/_theg 
[\[202b.2\]]pa'am/_glang po che'am/_rta'am/_rin po che sna bdun nam/_pho brang ngam/_bran pho'am/_bran mo'am/_las byed pa'i mi'am/_ci 'dod pa thams cad sbyin no zhes smras so/_/bram zes smras pa/_phyi rol gyi longs spyod kyi sbyin pa ni sbyin pa'i bsod nams mang du 
[\[202b.3\]]'gyur mod kyi sbyin pa chen por mi 'gyur te/_gal te lus kyi sha khrag sbyin pa bsod nams kyi mchog yin pas/_bdag ni rgyal po'i dbu 'tshal ba'i slad du lam ring po 'dir mchis kyis/_yid dang mi 'gal bar mdzad na sbyin par mdzod cig_/ces gsol pa dang /_
[\[202b.4\]]rgyal pos de skad smras pa thos nas dpe med par dga' bar gyur to/_/bram zes smras pa bdag la dbu stsal na/_nam stsal bar bka' stsal du gsol/_rgyal pos smras pa/_da ste zhag bdun na khyod la mgo sbyin no zhes bsgo'o/_/de nas blon po zla ba chen pos rin po che sna bdun 
[\[202b.5\]]las byas pa'i mgo rnams khyer te 'ongs nas/_bram ze'i mdun du lto ba sa la phab ste 'di skad ces smras so/_/rgyal po'i dbu ni sha dang /_khrag dang /_rus pa ste/_mi gtsang ba yin te ci zhig bya/_rin po che sna bdun gyi mgo 'di dag gis mgo 'di brje'o/_/rin po che sna bdun 
[\[202b.6\]]gyi mgo 'di dag gis khyod tshe gcig tu phyug par 'gyur ro/_/bram zes smras pa/_bdag la 'di dag mi dgos kyis/_rgyal po'i dbu dgos kyis bdag gi re ba skongs shig_/zla ba chen pos thabs rnam pa sna tshogs kyis gsol ba btab kyang ma btub pas/_mya ngan gyis non te 
[\[202b.7\]]'khams nas snying bdun du gas te tshe 'phos so/_/de'i tshe na rgyal po des blon po zhig glang po che dpag tshad brgya stong du 'gro ba la bskyon nas rgyal phran thams cad la sbran te/_da ste zhag bdun na rgyal po zla 'od bram ze la dbu sbyin pa mdzad kyis mthong bar 'dod pa thams cad myur du shog 
[\[203a\]]
[\[203a.1\]]shig_/de'i tshe rgyal phran brgyad khri snyed po de thams cad de ma thag tu lhags te/_rgyal po'i spyan sngar 'ongs nas/_lto ba sa la phab ste 'di skad ces gsol to/_/'dzam bu'i gling gi sems can thams cad rgyal po'i bka' drin gyis thams cad bde skyid de/_gnod 
[\[203a.2\]]pa ma mchis na mi gcig gi slad du 'gro ba thams cad yongs su spong ba mi rigs kyi/_bdag cag la thugs brtse ba'i slad du dbu'i sbyin pa mi mdzad par gsol/_blon po stong phrag bcus kyang lus sa la phab ste/_bdag cag la thugs brtse ba'i slad du dbu'i sbyin pa mi mdzad par gsol 
[\[203a.3\]]to/_/btsun mo stong phrag nyi shus kyang lus sa la phab nas/_rgyal po la 'di skad ces gsol to/_/bdag la thugs brtse bar dgongs te/_dbu sbyin par mi mdzad par gsol zhes smras so/_/rgyal bu lnga brgya po rnams kyang ngus nas bdag cag la mgon dang skyabs ma mchis na/_
[\[203a.4\]]thugs brtse bar dgongs te/_dbu'i sbyin pa ma mdzad cig_/bdag cag kyang mi'i rjes su bslabs par dgongs zhes smras so/_/de nas rgyal po chen po des blon po chen po dang /_btsun mo dang /_sras rnams la 'di skad ces bka' stsal to/_/thog ma med pa nas 
[\[203a.5\]]lus 'di 'khor ba na 'khor zhing /_yun ring por sems can dmyal ba na 'dug pa'i tshe nyi ma gcig la yang lan du ma zhig tshe 'phos nas lus 'di chud zos te/_thal chu dang /_lcags kyi khri dang /_chu tshan khol ma dang /_ngan skyugs dang /_me'i shing rta dang /_me dong la 
[\[203a.6\]]sogs pa'i sems can dmyal bar yun ring por sdug bsngal myong ste/_btso ba dang bsregs pa la sogs pa lus 'di grangs med par chud zos kyang /_bsod nams 'ga' tsam yang med do/_/gal te dud 'gro'i skye gnas su skyes pa na/_gcig la gcig za zhing 'cha' 
[\[203a.7\]]ba dang /_gzhan gyis bsad de kun gyis zos pa dang /_tshe 'phos nas rul cing myags pa yang grangs med de/_da ltar lus 'di chud zos kyang bsod nams su gyur pa med do/_/[{]yi dgas [,]yi dwags [}]kyi khams su skyes pa na/_lus la me 'bar te/_'khor los mgo bcad ma 
[\[203b\]]
[\[203b.1\]]thag tu phyir yang sos pa grangs med pa zhig myong ste/_de ltar lus chud zos kyang bsod nams su gyur pa med do/_/gal te mir skyes na yang nor dang bud med kyi phyir khros rngams pas mig bgrad de/_gcig la gcig 'tshe zhing gsod pa dang /_g.yul ngor lhags nas gcig la 
[\[203b.2\]]gcig gsod de/_de ltar lus chud zos pa dang /_'dod chags dang /_zhe sdang dang /_gti mug gis lus grangs med pa zhig bor yang bsod nams su ma gyur te/_bdag gis lus 'di yongs su gtang bar bya'o/_/bdag gi lus 'di mi gtsang ba rnam pa sna tshogs kyi phung po 
[\[203b.3\]]ste/_ring por mi thogs par 'jig cing bral bar 'gyur bas mi rtag zhing btsog pa'i mgo 'dis phan pa'i don 'thun par gyur na ci'i phyir sbyin par mi bya/_nga'i mgo 'di bram ze de la byin te/_bsod nams des bla na med pa'i byang chub bsgrub bo/_/nam mngon par sangs 
[\[203b.4\]]rgyas na/_yon tan phun sum tshogs par 'gyur te/_thabs la mkhas pas khyed kyang sdug bsngal las bzla'o/_/ngas sbyin pa byas pa 'dis mngon par 'tshang rgya'i/_bla na med pa'i byang chub kyi sems la khyed bar chad dang bgegs ma byed cig_/rgyal phran dang /_blon 
[\[203b.5\]]po dang /_btsun mo dang /_sras rnams de skad ces bka' stsal pa thos nas cang mi smra bar 'khod do/_/de nas rgyal po chen po des bram ze la smras pa/_da mgo blangs pa'i dus la bab kyis longs shig ces smras so/_/bram zes gsol pa da ltar rgyal po dang /_blon po 
[\[203b.6\]]la sogs pa 'khor mang pos bskor te/_bdag gcig pus rgyal po'i dbu bcad pa'i mthu ma mchis kyi/_thugs mi thub bo/_/bdag la stsal bar 'tshal na/_rgyab kyi skyed mos tshal du gshegs so zhes gsol to/_/de nas rgyal pos rgyal phran dang /_rgyal bu rnams 
[\[203b.7\]]la bsgo ba/_khyod nga la bsnyen bkur byed na/_bram ze 'di la gnod pa'i kyal ka ma byed cig ces bsgo nas/_bram ze dang 'grogs te/_rgyal po skyed mos tshal du song ngo /_/de nas rgyal po de la bram zes gsol pa/_rgyal po ni sku gzhon te/_ring yang gyad dang mnyam 
[\[204a\]]
[\[204a.1\]]pas na/_tsha ba mi bzod de/_phyir yang 'gyod kyang srid kyi rgyal po'i dbu shing la btags te/_gdod dgum par 'tshal lo/_/de nas rgyal pos shing gi yal ga brtan zhing /_lo mas kun tu khebs pa zhig la mgo btags nas/_pus mo sa la btsugs te/_bram 
[\[204a.2\]]ze la 'di skad ces smras so/_/khyod kyis nga'i mgo chod la phyir yang nga'i lag tu bzhag nas nga'i lag nas longs shig_/ngas khyod la mgo sbyin pa'i bsod nams 'dis ni bdud dam/_tshangs pa 'dod pa ma yin te/_brgya byin nam/_'khor los sgyur ba'i rgyal po'am/_khams 
[\[204a.3\]]gsum gyi bde ba'i longs spyod 'dod pa'i phyir ma yin/_bla na med pa yang dag par rdzogs pa'i byang chub 'dod do/_/'gro ba mang po skyob cing mya ngan las 'das pa'i bde ba la bkod pa'i phyir ro/_/de'i tshe bram zes ral gri phyar te gdab ces byas pa dang /_shing gi lha de rab tu mi 
[\[204a.4\]]dga' bar gyur nas/_ci'i phyir mi 'di gsod pa'i las byas snyam nas/_bram ze de'i rna drung du thal mo gcig bsnun pas/_rkang lag ma tshugs te sa la 'gyel to/_/de nas rgyal po des yar shing gi lha la bltas te smras pa/_sngon 'das pa'i dus na ngas shing 'di la mgo dgu 
[\[204a.5\]]brgya dgu bcu rtsa dgu snyed kyis sbyin pa byas te/_da mgo 'dis sbyin pa stong du tshang ste/_sbyin pa'i pha rol tu phyin pa yang yongs su rdzogs kyis/_nga'i bla na med pa'i byang chub kyi sems kyi bar chod ma byed cig_/de'i tshe na shing gi lha des rgyal pos smras pa thos nas/_bram ze de phyir 
[\[204a.6\]]sor chud par byas te/_bram zes langs nas/_ral gri thogs te/_rgyal po'i mgo bcad do/_/mgo lag tu lhung nas/_sa chen po yang rnam pa drug tu g.yos/_lha'i pho brang yang 'gul zhig ldeg ste/_mi bde bar gyur nas/_ngo mtshar ya mtshan du gyur te/_kun 
[\[204a.7\]]gyis byang chub sems dpas 'gro ba thams cad kyi phyir/_mgo'i sbyin pa byas par mthong nas thams cad 'dus shing 'tshogs te ngo mtshar to/_/zhes mchi ma char bzhin du 'bab ste ngus nas 'di skad ces smras so/_/rgyal po zla 'od kyis mgo'i sbyin pa byas pas/_sbyin 
[\[204b\]]
[\[204b.1\]]pa'i pha rol tu phyin pa yang yongs su rdzogs par gyur to zhes kun tu grags par gyur nas/_rgyal po byi ma se nas thos nas mi dga' ste 'khams nas snying gas te tshe 'phos so/_/de'i tshe na bram zes rgyal po'i mgo khyer te song ba'i tshe rgyal phran dang blon po dang btsun mo dang /_rgyal bu 
[\[204b.2\]]rnams kyis lus sa la brdabs te cho nges btab nas/_la la khrag tu skyugs nas tshe 'phos so/_/kha cig ni ci yang mi dran par myos so/_/kha cig ni rang gi skra kun bal lo/_/la la ni rang gi gos kun dral lo/_/kha cig ni rang gi lag pa gnyis kyis gdong kun brad brad nas cho nges 
[\[204b.3\]]btab cing sa la 'gre'o/_/de'i tshe na bram ze des rgyal po'i dbu mi sdug cing mnam mo zhes mi 'dod nas sa la bor te song ba dang /_de la bram ze kha cig gis khyod shin tu gdug pa can yin pa lta thog ma nas dgos pa med na/_bslangs te ci bya zhes spyos so/_/bram ze de lam du 
[\[204b.4\]]zhugs nas phrad pa thams cad kyis spyos nas/_kha zas mi ster bas shin tu nyam thag par gyur la/_lam nas byi ma se na yang tshe 'phos par gtam thos pas thog mar re ba'i sems ltar ma gyur nas mya ngan gyis yi mug ste snying tshal pa bdun du gas nas/_khrag skyugs 
[\[204b.5\]]nas tshe 'phos so/_/rgyal po byi ma se na dang /_bram ze gnyis tshe 'phos nas mtshams med pa'i sems can dmyal bar skyes so/_/rgyal po zla 'od kyi mya ngan gyis gdungs te tshe 'phos pa rnams ni mtho ris kyi lhar skyes so/_/kun dga' bo de'i tshe de'i dus na rgyal po zla 'od 
[\[204b.6\]]de ni da ltar nga yin no/_/rgyal po byi ma se na de ni bdud sdig to can yin no/_/de'i dus na bram ze de ni da ltar lha sbyin yin no/_/de'i tshe na shing gi lha mo de ni da ltar maud gal gyi bu yin no/_/de'i tshe na blon po zla ba chen po de ni shA ri'i bu yin no/_/de'i tshe yang nga tshe 'phos par mthong 
[\[204b.7\]]bar mi bzod pas sngar tshe 'phos so/_/deng gi dus 'dir yang nga mya ngan las 'da' bar mthong bar mi bzod nas/_sngar mya ngan las 'das pa yin no/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_'khor gzhan dag 
[\[205a\]]
[\[205a.1\]]skad 'thun par de bzhin gshegs pa'i yon tan ni ngo mtshar rmad do zhes bsngags nas/_bsgom pa la nan tan byas pas kha cig gis ni dge sbyong gi 'bras bu thob par gyur to/_/kha cig ni bla na med pa yang dag par rdzogs pa'i byang chub thob par gyur te/_bcom 
[\[205a.2\]]ldan 'das kyis gsungs pa la rjes su yi rangs nas mngon par dga'o/_/rgyal po zla 'od kyis mgo sbyin pa'i le'u ste nyi shu gnyis pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas 
[\[205a.3\]]sbyin gyi kun dga' ra ba na bzhugs so/_/de'i tshe rgyal po gsal thub la blon po [{]ri dgas [,]ri dwags [}]zhes bya ba yod de/_/rab tu phyug pa longs spyod che ba/_de la bu pho bdun yod do/_/bu pho drug gi ni chung ma lon te/_nang gi bu tha [{]chungs [,]chung [}]gcig chung ma ma lon nas phas 'di snyam du bsams 
[\[205a.4\]]so/_/bdag ni rgas 'khogs te/_bu gcig gi chung ma ma lon pa 'di la bzang mo mchog zhig btsal lo snyam bsams nas/_de'i tshe na khyim bdag de la bram ze mdza' zhing bshes pa zhig yod de/_de dang phrad nas gtam du glengs pa/_bdag gi bu nang gi tha [{]chungs [,]chung [}]'di 
[\[205a.5\]]da dung chung ma ma lon te/_su la bslang yang mi shes na/_khyod ni yul kun tu phyin na bu mo bzang zhing mdzes pa/_blo dang ldan pa/_tshe dang dbang thang yod pa lta ci mthong /_bdag gi bu 'di'i yid du 'ong ba zhig khyod kyis btsal dgos so zhes smras pa dang /_bram ze des kyang 
[\[205a.6\]]de bzhin du bya'o smras nas/_kun tu rgyu zhing tshol ba las/_yul shi ri ti ta zhes bya ba na bu mo lnga brgya zhig 'grogs te/_rtse ba las me tog bzang po btus te/_sangs rgyas la mchod pa'i phreng ba byed pa mthong ngo /_/bram ze des kyang bu mo de dag gar song ba'i phyi bzhin du bltas 
[\[205a.7\]]na bu mo de dag chu chung ngu zhig 'bog pa las/_gzhan thams cad ni lham phud kyi bu mo gcig lham ma phud par chu brgal to/_/de nas yang song song ba las chu chen po zhig brgal nas/_bu mo gzhan ni gos phud nas chur zhugs/_bu mo de 'ba' zhig gos kyang ma phud par chu brgal 
[\[205b\]]
[\[205b.1\]]to/_/de nas tshal zhig gi nang du phyin nas bu mo gzhan ni shing khar 'dzeg cing me tog 'thogs na/_bu mo de 'ba' zhig gis sa la btus kyang /_gzhan pas mang du rnyed do/_/de nas bram ze de bu mo'i drung du song ste/_khyod la the tsom zhig dri na/_khyod kyis lan legs par thob shig 
[\[205b.2\]]ces smras so/_/bu mos kyang the tsom yod na dris shig ces smras pa dang /_bram zes dris pa/_bu mo khyod chu rgal ba dang bu mo gzhan gyis lham phud nas chu rgal/_bu mo khyod 'ba' zhig lham yang ma phud par chu rgal na khyod la bsams pa gzhan ci yod/_bu mos smras pa/_
[\[205b.3\]]khyod kyi the tsom ni ngo mtshar che ba yang ma yin no/_/bdag sa skam po la 'gro ba'i tshe/_rkang pa'i 'og tu ci 'gro mig gis bltar yod pas tsher ma'am/_rdo'am gyo mo'am/_mi bde ba'i bag snang na yang 'byol nas 'gro/_chu'i gting na ci yod pa mig gis bltar med de/_gal te 
[\[205b.4\]]tsher ma'am/_sbrul lam srin bu gdug pa can dag la brdzis na rkang pa la gnod par 'gyur gyi dogs pas lham ma phud pa yin no/_/bram zes smras pa/_'o na ci'i phyir gos dang bcas su chu la 'bog_/bu mos smras pa/_bud med kyi lus la mtshan ma bzang po dang /_
[\[205b.5\]]ngan pa yod pas gos brjes te chur zhugs na gzhan gyis mthong ste/_mtshan ma bzang na ci yang mi zer gyis/_mtshan ngan na 'phya bar 'gyur bas bdag gis gos ma brdzes pa yin no/_/bram zes smras pa/_'o na khyod ci'i phyir gcig pu shing khar mi 'dzeg_/bu mos smras pa/_
[\[205b.6\]]gal te shing khar 'dzegs na shing gi yal ga chag gam lhung na lus la gnod par 'gyur bas/_shing khar ma 'dzegs pa yin no/_/bu mo 'di ni rgyal po rab gsal rgyal gyi gcung stobs grogs po zhes bya ba'i bu mo yin te/_rgyal po'i gcung de sngon nyes pa zhig byas pas yul de 
[\[205b.7\]]nas bskrad de yul 'dir 'ongs nas/_lha mtshams ma chung mar blang ba las btsas pa'i bu mo yin no/_/bram zes smras pa/_bu mo khyod ni shin tu yang mkhas shing mdzangs pa zhig na/_khyod la pha ma yod dam/_bu mos smras pa yod do/_/'o na 'grogs te khyod kyi khyim du 
[\[206a\]]
[\[206a.1\]]'dong ngo zhes smras nas/_de'i sgor phyin pa dang /_bu mo nang du song ste/_pha ma la smras pa/_sgo na bram ze zhig yab dang mjal 'tshal lo zhes mchi'o/_/bu mo de'i pha sgor byung nas gcig la gcig bde'am zhes dris nas da gzod kyi bu mo de khyod kyi bu mo yin 
[\[206a.2\]]nam zhes dris so/_/smras pa bdag gi bu mo yin no/_/'o na bdag po yod dam/_smras pa bdag po med do/_/bram zes smras pa/_mnyan du yod pa na/_blon po [{]ri dgas [,]ri dwags [}]zhes bya ba khyod kyis shes sam/_smras pa bdag dang bshes so/_/bram ze des smras pa/_blon 
[\[206a.3\]]po de'i bu nang gi chung ngu /_byad gzugs legs shing yid gzhungs pa zhig yod de/_khyod kyi bu mo chung mar slong ngo /_/des smras pa de ni rigs che zhing mtho ba yin te/_gal te bu mo 'dod na lta khyod kyi bsam pa ltar bya'o/_/zhes smras nas/_bram ze des kyang grogs po phyir 'gro ba la 
[\[206a.4\]]mnyan du yod par bram ze'i thog tu yi ge spring ngo /_/bram ze'i thog tu yi ge 'ongs nas bag ma bsu ba'i rta dang shing rta la sogs pa bshams te/_de nas yul shi ri ti ta rar chas so/_/der phyin du nye ba dang /_sngar mi gcig sbron du btang nas/_des kyang bu mo bag mar btang 
[\[206a.5\]]ba'i ston mo bshams te/_bu mo bag mar btang ngo /_/de dag gis bu mo thob nas/_mnyan yod du 'gro ba na/_bu mo de'i mas mi mang po'i nang du bu mo la 'di skad du/_khyod deng phyin cad rtag tu gos bzang po gyon zhing kha zas zhim po zo shig_/nyin gcig bzhin du rgyun mi 
[\[206a.6\]]chad par me long la ltos shig ces bsgo nas/_bu mos kyang de bzhin du bya'o zhes smras pa dang /_gyos po de yi tam rangs te/_'di snyam du bsams so/_/mi gcig skyes pa la skyid sdug kyang mi rtag la/_gos bzang po dang /_kha zas zhim po rtag tu ga la rnyed/_rtag tu me 
[\[206a.7\]]long la ltos shig pa yang rigs pa ma yin snyam bsams nas/_so sor 'phyi phyag 'tshal nas gyes so/_/de dag thams cad 'grogs te lam du zhugs nas phyir yul du dong ba las/_bar na khang pa bzang po bsil ba zhig yod de/_de dag las sngar dong ba dag khang pa 
[\[206b\]]
[\[206b.1\]]de na bsti zhing 'khod do/_/bag ma sar pa yang phyis der 'ongs nas gyos po la 'di'i 'og tu bzhugs su mi rung gis/_myur du thang la bzhud do zhes gsol nas/_bag mas smras pa bzhin du thang la byung ngo /_/g.yog kha cig 'gror ma btub ste/_khang pa'i 'og tu 'dug 'dug 
[\[206b.2\]]pa las ring por ma lon par ba lang dang /_rta cig der 'ongs nas/_ka ba la rnyogs pa dang /_khang pa rdib nas khang pa'i 'og na 'dug pa dag kha dag go_/gyos pos sems pa bdag srog dang bral ba las thar bar byas pa ni/_mna' ma 'di yin no snyam nas/_mna' ma 
[\[206b.3\]]la lhag par byams pa'i sems skyes so/_/de nas yang song song ba las chu gshong cig tu rtswa dang chur ldan pa zhig tu 'dug pa las/_mna' ma phyis 'ongs nas/_chu gshong 'dir bzhugs su mi rung gis myur du 'phos shig ces gsol pa dang /_logs shig tu 'phos 
[\[206b.4\]]ma thag tu gru char drag po bab nas sngar btab pa'i chu gshong du gsha' chen po byung ngo /_/gyos pos bsams pa/_bdag lan gnyis su srog dang bral ba las mna' mas thar bar byas so snyam nas/_chas te song ba las yul du phyin to/_/de nas gnyen rnams 
[\[206b.5\]]lhags te/_dga' ba'i gtam byas nas ston mo chen po byas te/_nyi ma gcig gi bar du dga' ba'i rtsed mo byas so/_/'gron kun gyes pa'i 'og tu mna' ma rnams bkug ste/_'di skad ces bsgo'o/_/kho bo ni na so rgas te/_las rnams kyis skyo nas mna' ma khyed 
[\[206b.6\]]rnams la khyim gyi nor rdzas gtang dgos na khyod gang gis bang mdzod kyi lde mig bcang zhes dris na/_mna' ma chen mo drug char gyis mi nus so/_/zhes gsol na/_nang gi chung ngus ni bdag gis nus so zhes gsol to/_/de nas khyim bdag gis kyang bang mdzod kyi lde mig thams 
[\[206b.7\]]cad gtad de mna' mas kyang de bzhin du nyams su blangs nas nangs par ni sngar langs shing khang pa'i nang kun phyag dar byas nas chag chag btab bo/_/de nas kha zas kyi g.yos byas nas sngar gyos sgyug la sogs te/_che rims kyis zan byin no/_/de'i 'og tu bran khol dang /_
[\[207a\]]
[\[207a.1\]]las byed pa rnams la zan byin no/_/so sor las la btsud nas/_gdod bdag zas bza'o/_/rtag tu de 'dra bar byed pas gyos pos kyang bdag gi mna' ma 'di ni gzhan dang mi 'dra ste/_tha mal pa ni ma yin no/_/de ci'i phyir bu mo bdag gi mas bsgo ba 
[\[207a.2\]]ltar mi byed snyam bsams nas 'di skad ces smras so/_/khyod khyim nas chas pa'i tshe khyod kyi mas rtag tu gos bzang po gyon la kha zas zhim po zo shig_/rtag tu me long la ltos shig ces byung ba 'di ci'i tha tshig ces dris nas/_mna' mas pus mo gnyis sa la btsugs te 
[\[207a.3\]]'di skad ces gsol to/_/bdag gi mas gos bzang po gyon cig ces bsgo ba ni/_steng du gyon pa'i bzhag gos lta bu la rtag tu bag bya zhing ma rnyings par gyis shig_/'gron nam/_phyi mi dag 'ongs na gos ma ngan cig ces mchi'o/_/rtag tu kha zas zhim po zo shig 
[\[207a.4\]]ces pa ni kha zas zhim po dang bsod pa la bgyi ba ma lags kyi/_su bas kyang phyis zos na bkres pas kha zas kun zhim mo zhes mchi'o/_/rtag tu me long la ltos shig zer ba ni 'khar ba'am/_lcags kyi me long la lta ba ma lags kyi/_sngar langs la phyi nang gi phyag 
[\[207a.5\]]dar dang /_chag chag btab pa dang /_khri stan bting ba la sogs pa las su bgyi ba rnams legs par gyis shig ces mchi ste/_bdag gi mas bsgo ba ni 'di lta bu lags so zhes gsol pa dang /_mna' ma de la lhag par yang byams te/_khyim gyi las thams cad 
[\[207a.6\]]gtad nas thams cad bde zhing skyid par gyur to/_/de'i tshe bya dag cig rgya mtsho'i gling na 'bras za za ba las 'bras kyi snye ma khyer te 'phur nas/_rgyal po'i pho brang gi thad kar phyin pa dang /_'bras kyi snye ma dag cig shor te/_pho brang gi thad kar lhung ngo /_/'bras kyi 
[\[207a.7\]]snye ma de gcig gis rgyal po la phul lo/_/rgyal pos kyang 'bras bzang po 'di lta bu dag ni sman du rung nges kyis sa bon du bya'o snyam nas/_blon po kun la shas shas su bgos te/_rmos shig ces bsgo'o/_/de'i tshe khyim bdag des kyang nyung ngu zhig thob nas/_phyir khyim 
[\[207b\]]
[\[207b.1\]]du 'ongs te mna' ma la 'bras 'di rmos shig ces bsgo'o/_/mna' ma des kyang bsgo ba de bzhin du bran khol gzhan btang nas/_zhing gang gshin par rmos nas/_de bzhin du legs par skyes te 'bras mang zhig byung ngo /_/gzhan gyis rmos pa la ni las su legs par ma byas 
[\[207b.2\]]pas gcig kyang ma skyes so/_/de'i tshe na rgyal po'i btsun mo nad kyis btab pa las sman pas dpyad byas nas/_na ba 'di las rgya mtsho'i gling gi 'bras byin na 'tsho'o zhes dpyad byas so/_/rgyal pos kyang rgya mtsho'i gling gi 'bras zhig so so nas rmed du bcug par dran nas/_
[\[207b.3\]]rgya mtsho'i gling gi 'bras zhig rmed du bcug pa yod dam med ces dris na/_blon po kha cig gis ni 'bras rmos pa ma skyes so zhes mchi'o/_/kha cig gis ni 'bras kun byi bas 'tshal te ma mchis so zhes mchi'o/_/de'i tshe na khyim bdag de yang phyir khyim du song nas mna' ma de la 
[\[207b.4\]]sngon 'bras shig rmor bcug pa skyes sam ma skyes/_rgyal po'i btsun mo nad kyis btab ste sman du dgos so/_/mna' mas gsol pa/_'bras rmos pa de rab tu legs te/_mi gcig gi sman du ma bas kyis/_yul gcig gi mi yang sos pa tsam mchis so/_/khyim 
[\[207b.5\]]bdag des 'bras de las shas cig rgyal po la phul nas/_rgyal pos kyang 'bras des btsun mo'i sman dpyad byas nas/_btsun mo yang sos te/_rgyal po rab tu dga' nas bya dga' mang du byin no/_/de'i tshe na shi ri ti ta'i rgyal po dang /_yul mnyan du yod pa'i rgyal po 
[\[207b.6\]]gnyis gcig la gcig mi dga' bas rtag tu mi 'dum mo/_/de'i tshe na shi ri ti ta'i rgyal pos mnyan yod kyi rgyal po de la blon po mdzangs pa mkhas zhing blo dang ldan pa yod dam med pa bgam mo snyam nas/_pho nya cig yul mnyan yod du btang nas/_pho nya de la rgod ma ma 
[\[207b.7\]]smad gnyis ma dang bu 'dra bar spu mdog gcig pa/_bye brag mi phyed pa/_rgod smad gnyis bsgrigs te/_ma ni gang yin bu ni gang yin bye brag phyes shig ces spring ngo /_/rgyal po dang blon po rnams kyis bltas na gcig gis kyang bye brag ma phyed do/_/de nas khyim bdag de khyim 
[\[208a\]]
[\[208a.1\]]du 'ongs nas/_mna' mas gtam ci gsan zhes zhus na/_gtam 'di lta bu dag grag go zhes mna' ma la rgyas par gtam byas so/_/mna' mas gsol pa/_'di ni shin tu rig par yang sla'o/_/rgod ma ma smad gnyis thogs la lhan cig tu rtswa bzang 
[\[208a.2\]]po zhig byin cig dang /_ma gang yin pa de ni rtswa mchus phul te bu la stobs so/_/khyim bdag gis mna' mas smras pa bzhin du rgyal po la gsol nas/_rgyal pos kyang rtswa byin te bltas na de bzhin du gyur te/_ma dang bu yang rtogs nas/_pho nya de la ma ni 'di'o/_/
[\[208a.3\]]bu ni 'di'o zhes smras pas/_de bzhin du smras pa bzhin te/_ma nor to zhes smras so/_/de nas pho nya de rang yul du song nas/_rgyal po de la de bzhin du rgyas par gsol to/_/de nas yang pho nya cig btang ste/_sbrul sbom phra dang /_ring thung mnyam la 'dra ba gnyis shig 
[\[208a.4\]]bskur nas/_sbrul 'di gnyis la pho ni gang /_mo ni gang yin pa bye brag phyes shig ces bsgo'o/_/rgyal po rab gsal rgyal dang blon po rnams 'dus te dpyad na gcig gis kyang ma rtogs so/_/de nas khyim bdag des khyim du mna' ma la dris nas/_mna' mas bstan 
[\[208a.5\]]pa ras 'jam mo zhig thing la sbrul de'i steng du zhog cig dang /_gang mo yin pa de ni cang mi 'gul bar nyal lo/_/gang pho yin pa de ni mi bzod de 'dug tu mi btub pa'i rigs so/_/cis mngon zhe na/_gang mor gyur pa de ni 'jam zhing yang ba la chags so/_/gang phor gyur 
[\[208a.6\]]pa de ni rang bzhin gyis khros pas 'jam po la mi bzod de/_nyal du mi btub pas des rtogs par 'gyur ro/_/khyim bdag des rgyal po la de bzhin du gsol te/_mna' mas smras pa bzhin du byas na/_pho gang yin pa dang mo gang yin pa bye brag legs par phyed do/_/
[\[208a.7\]]pho nya de la 'di ni pho yin no/_/'di ni mo yin no zhes bsgo nas/_de bzhin du ma nor to zhes mchi'o/_/de nas rgyal po de shin tu dga' nas/_de la nor bu rin po che mang du bya dgar byin no/_/de nas yang shing 'dom do do ba/_sbom phra mnyam pa/_khyad par med pa/_
[\[208b\]]
[\[208b.1\]]'dzer pa dang /_sta re dang ste'u'i rjes med pa zhig bskur te/_shing 'di'i mgo mjug gang yin pa bye brag phyes shig ces bsgo'o/_/rgyal po dang blon po rnams 'dus te dpyad na/_gcig gis kyang ma shes te/_khyim bdag des yang mna' ma la dris pa 'di ni shin tu sla ste/_
[\[208b.2\]]shing 'di'i mgo mjug rtogs par 'dod na chu'i nang du zhog shig dang /_rtsa ba ni thur du nub kyi mgo ni phyir 'byung ba'i rigs so/_/khyim bdag des kyang rgyal po la de bzhin du gsol te/_mna' mas smras pa bzhin du byas nas/_mgo mjug rtogs par gyur te/_
[\[208b.3\]]'di ni mgo'o 'di ni rtsa ba'o zhes bsgo'o/_/pho nyas kyang de bzhin te bden no zhes smras so/_/de nas rgyal po rab tu dga' nas/_de la bya dga' mang du byin no/_/pho nya de phyir yul du phyin nas rgyal po de la rgyas par gsol pa dang /_rgyal po des pho nya la rin po che mang 
[\[208b.4\]]du bskur te/_rgyal po chen po de la blon po mdzangs pa/_blo dang ldan pa yod kyis/_'di dag phul la phyin cad 'dum par bya'o zhes smras na/_rgyal po rab gsal rgyal gyis de lta bur gyur pa la rab tu dga' ste/_khyim bdag de la khyod kyis de dag ci ltar rtogs shing shes 
[\[208b.5\]]zhes bka' stsal to/_/khyim bdag gis gsol pa/_'di ni bdag gis rtogs pa ma lags kyi/_bdag gi mna' ma blo dang ldan pa zhig mchis pa des rtogs so/_/rgyal pos de skad ces gsol pa gsan nas rab tu dga' ste/_khyim bdag gi mna' ma de 
[\[208b.6\]]da phyin cad nga dang ming sring du bya'o zhes bka' stsal to/_/khyim bdag gi mna' ma de phyis sems can dang ldan par gyur te/_zla ba dgu tshang nas sgo nga sum cu rtsa gnyis byung ste/_sgo nga re re'i nang nas bu khye'u mnga' byad legs pa blta na sdug pa re re byung ngo /_/bu de dag 
[\[208b.7\]]cher skyes nas dpa' khyad ni zla med de/_gcig gis kyang mi stong thub par gyur to/_/bu de'i pha ma yang bu de dag la rab tu sdug par sems te/_yul mi thams cad kyang de dag la bag byed do/_/phyis yul de na rigs 'thun pa che zhing mtho ba las chung ma yang blangs so/_/
[\[209a\]]
[\[209a.1\]]de'i tshe na lha mtshams ma dad pa'i sems dang ldan pas sangs rgyas dang dge 'dun spyan drangs te/_bcom ldan 'das kyis chos bstan pas khyim gang gi mi thams cad kyis rgyun du zhugs pa'i 'bras bu thob par gyur na/_khye'u nang gi tha [{]chungs [,]chung [}]'ba' zhig 
[\[209a.2\]]gis 'bras bu ma thob bo/_/khye'u de glang po che la zhon nas grong khyer phyi rol tu rtser song ba las/_grong khyer de'i phyi rol tu chu chen po zhig 'bab pa la zam pa zhig yod de/_khye'u de zam pa'i steng du phyin pa dang /_blon po chen po'i bu zhig kyang shing rta'i nang na 'dug ste phyi rol 
[\[209a.3\]]nas nang du 'ongs pa dang /_zam pa'i steng du phrad pa las gnyi ga cho rigs kyis bsnyems nas/_gcig gis gcig la ma byol lo/_/lha mtshams ma'i bu khros nas/_glang po che la zhon bzhin du blon po chen po'i bu shing rta dang bcas pa zam pa'i 'og tu bor ro/_/blon 
[\[209a.4\]]po'i bu de lus dang rkang lag smas nas ngus te khyim du 'ongs nas/_pha ma la 'di skad du lha mtshams ma'i bus bdag ma nongs par 'di ltar gnod pa bgyis nas lus kun gnad do/_/zhes gsol to/_/blon po chen po de shin tu mi dga' bar gyur nas/_bu de dag ni shin 
[\[209a.5\]]tu yang stobs che ba'i steng du rgyal po dang mo nye bas rtsod par dka' na/_'on kyang de la ni rku lto zhig bya'o/_/snyam nas rin po che sna bdun las byas pa'i 'khar ba sum cu rtsa gnyis zhig byas te/_'khar ba'i nang du ral gri so rnon po re re bcug nas khye'u sum cu rtsa gnyis po de 
[\[209a.6\]]la re re byin nas 'di skad ces bsgo'o/_/khyod ni gzhon dar la bab pas rtse ba'i dus la bab ste/_khyod kyi phyir rtse ba'i rkyen du 'khar ba 'di dag byas kyis/_khyod rnams thogs la rtses shig ces bsgo'o/_/khye'u de dag kyang shin tu dga' nas 'khar ba de dag blangs nas re re thogs 
[\[209a.7\]]so/_/rgyal po'i khrims kyis rgyal po dang phrad pa na mtshon thogs su mi gnang ngo /_/de dag 'khar ba thogs te rgyal po'i zhabs 'bring la 'khod pa las blon po des rgyal po la 'di skad du phra ma gsol to/_/lha mtshams ma'i bu sum cu rtsa gnyis po de ni gzhon zhing 
[\[209b\]]
[\[209b.1\]]dar la bab ste/_stobs kyis ni mi gcig gis kyang mi stong thub pa de dag ni rgyal po la gnod pa zhig bgyid par sems so zhes gsol to/_/'on kyang rgyal po de dag la thugs ma ches pa med pa las/_blon pos yang gsol pa/_bdag gis sngar gsol ba 'di bden te/_
[\[209b.2\]]rdzun ma lags par rtag tu gda'o/_/khye'u 'di dag gi lag na thogs pa'i 'khar ba 'di dag gi nang na ral gri re re mchis pas gnod par bgyid du mngon no/_/blon pos gsol pa bzhin du khye'u de dag gi 'khar ba bltas na mtshon yod par gyur nas/_gcig nas kyang 
[\[209b.3\]]gcig bos te gyad kyis bzung nas kun bsad do/_/khye'u de dag gi mgo bcad nas khye'u de dag gi mgo sum cu rtsa gnyis sgrom cig gi nang du bcug nas/_kha legs par bcad de/_sring mo'i steng du bskur ro/_/de'i tshe na khye'u de dag gi mas sangs rgyas dang /_dge 
[\[209b.4\]]'dun spyan drangs pa las/_rgyal pos sgrom bu bskur te 'ongs nas/_de'i nang nas mchod pa byed pa'i mthud ma zhig yod yang dag snyam nas sgrom kha phyes pa las/_bcom ldan 'das kyis re zhig sgrom kha ma 'byed par zhal zas gsol lags nas phyes shig ces 
[\[209b.5\]]bka' stsal to/_/de nas zhal zas gsol nas/_bcom ldan 'das kyis khye'u'i ma la chos bstan pa/_lus 'di ni mi rtag pa ste/_sdug bsngal ba stong pa bdag med pa/_snying po med pa/_ring por mi thogs pa/_kun nas nyon mongs pas bcings shing 
[\[209b.6\]]glags pa/_sdug bsngal gyis gzir ba ste/_'dod pa dang bye bral ba'i mya ngan gyis lus 'di chud zos te phan pa med de/_gang mkhas pa shes rab can gyis ni don 'di rtogs par 'gyur ro/_/zhes bka' stsal to/_/lha mtshams mas kyang don rtogs nas lan 
[\[209b.7\]]cig phyir mi ldog pa'i 'bras bu thob par gyur te/_rab tu dga' mgu rangs nas thal mo sbyar te bcom ldan 'das la 'di skad ces gsol to/_/bcom ldan 'das bdag la thugs brtse ba'i slad du bdag gis gsol ba 'di bzhi zhig gnang bar mdzad du gsol/_bdag 
[\[210a\]]
[\[210a.1\]]gis gsol ba bzhi la gcig ni dge slong nad pa rnams la nad kyi rkyen sman dang /_bza' ba dang /_btung ba yid bzhin du stsal ba dang /_gnyis ni dge slong nad pa'i g.yog bgyid pa'i bza' ba dang /_btung ba yid bzhin du sbyar ba dang /_gsum 
[\[210a.2\]]pa ni dge slong 'gron po'i yo byad sbyor ba dang /_bzhi ni dge slong 'gron du 'gro ba'i rgyags dang yo byad sbyar bar 'tshal lo/_/de ci'i slad du zhe na/_dge slong nad pa dag ni nad kyi rkyen sman dang /_bza' ba dang /_btung ba dang /_mi ldan pa nad 'tsho dka' ste/_gal te 
[\[210a.3\]]na yang tshe'i bar chad du yang 'gyur ro/_/dge slong nad g.yog kyang kha zas med pa'i rkyen gyis bsod snyoms bgyid do/_/bsod snyoms la dus ma mchis te/_gal te 'phyis sam 'dod pa ma rnyed na/_nad pa zhe sdang skyes te/_nad 'tsho dka' bas/_de la yang kha zas 
[\[210a.4\]]'bul bar 'tshal lo/_/shul ring po nas mchis pa'i dge slong yul ma 'dris te/_bshes ma mchis pas bsod snyoms bgyid do/_/bsod snyoms bgyid pa na khyi'am ma rungs pas gtses na zhe sdang skyes te/_bzod pa nyams par 'gyur bas de la yang kha zas 'bul 
[\[210a.5\]]bar 'tshal lo/_/dge slong 'gron du mchi ba grogs dang ldan pa yang rgyags ma mchis pas grogs po dang bral na/_shul du gcan gzan mang po'am/_mi rgod ma rungs pa mchis te/_gcig pu song na de yang lus kyi bar chad du 'gyur bas/_de'i dgos pa yang sbyar 
[\[210a.6\]]bar 'tshal lo/_/de'i tshe bcom ldan 'das kyis lha mtshams mas gsol pa bzhi gsan nas/_shin tu legs so zhes bsngags te/_khyod kyis gsol pa/_bzhi po 'di'i bsod nams rgya chen po ni sangs rgyas la mchod pa byas pa dang /_tha mi dad do zhes bka' 
[\[210a.7\]]stsal nas/_dge 'dun dang bcas te/_slar rgyal bu rgyal byed kyi tshal du gshegs so/_/bcom ldan 'das gshegs pa'i 'og tu sgrom bu phyes te bltas na/_bu'i mgo sum cu rtsa gnyis yod par mthong nas/_'dod pa dang bral ba'i phyir mi dga' bar ni ma gyur to/_/
[\[210b\]]
[\[210b.1\]]'di skad du kye ma mi cig skyes pa la tshe zad pa yang yod de de ring por ma thogs so/_/da yang rgyud lnga gang du sdug bsngal myong bar gyur ces smras so/_/khye'u sum cu rtsa gnyis kyi ma'i rigs su nye ba rnams de lta bur gyur pa thos nas shin tu mi dga' ste zhe sdang skyes nas/_'di 
[\[210b.2\]]skad du rgyal po chen po ni 'di ltar mnyes pa thams cad kun bsad kyis dmag pa sogs la dgra bya bar 'dong ngo zhes smras nas/_dmag gi dpung bsags te rgyal po'i pho brang bskor to/_/de'i tshe na rgyal po de skrag nas sangs rgyas gang na ba der bros so/_/de dag gis 
[\[210b.3\]]de skad thos nas dmag gi dpung gis rgyal bu rgyal byed kyi tshal yang bskor to/_/de'i tshe kun dga' bos rgyal po rab gsal rgyal gyis lha mtshams ma'i bu sum cu rtsa gnyis bsad de/_ma'i rigs su gtogs pa rnams kyis sha gnyer du 'ongs so/_/zhes thos 
[\[210b.4\]]nas pus mo sa la btsugs te/_thal mo sbyar nas bcom ldan 'das la 'di skad ces gsol to/_/bcom ldan 'das ci'i rgyu ci'i rkyen gyis mi sum cu rtsa gnyis rgyal pos cig char du bkum par gyur/_bcom ldan 'das kyis kun dga' bo la bka' stsal pa/_lha mtshams 
[\[210b.5\]]ma'i bu sum cu rtsa gnyis po de da lta 'ba' zhig tu rgyal pos cig char du bsad par ma zad do/_/mi sum cu rtsa gnyis po ci'i phyir cig char tshe 'phos pa khyod la rgyas par bstan gyis legs par nyon la yid la zung shig ces bka' stsal nas/_kun dga' bos kyang de bzhin du bgyi'o 
[\[210b.6\]]thos par 'tshal lo zhes gsol to/_/bcom ldan 'das kyis kun dga' bo la bka' stsal pa/_sngon 'das pa'i dus na mi sum cu rtsa gnyis po 'di gcig la gcig dga' zhing bshes pa dang /_yid gcugs par gyur nas/_de dag gros 'thun par pha rol gzhan gyi 
[\[210b.7\]]ba lang cig brkus so/_/de'i tshe yul de na rgan mo dbul mo bu tsa yang med pa zhig yod de/_ba lang brkus pa rnams rgan mo de'i khyim du khrid de 'ongs nas bsad par byas pa dang /_rgan mo yang dga' rangs nas shing la sogs te/_sha 'tshod pa'i yo byad sbyar ro/_/mi de dag 
[\[211a\]]
[\[211a.1\]]gis der ba lang gsod pa na/_ba lang de yang gsod par shes nas 'dun par bzung ste khyod kyis da lta nga bsad pas na/_ma 'ongs pa'i dus su yang ci ste 'bras bu thob na yang mi btang ste/_gsod par shog shig ces dam bcas ma thag tu ba lang yang mi rnams kyis 
[\[211a.2\]]bsad kyis kha cig gis ni btsos/_kha cig gis ni bsregs te zos nas/_rgan mo yang ba lang gi shas 'grangs nas rab tu dga' ste/_sngon cad kyang de lta ba'i 'gron cig 'ongs nas/_deng las phan thogs pa ni med do zhes smras so/_/de'i tshe de'i dus na ba lang 
[\[211a.3\]]de ni rgyal po rab gsal rgyal yin no/_/de'i tshe de'i dus na ba lang brku ba rnams ni lha mtshams ma'i bu sum cu rtsa gnyis po 'di yin no/_/de'i tshe na rgan mo khyim bdag mo de ni de dag gi ma yin te/_rnam par smin pa'i 'bras bu des tshe rabs lnga brgya'i bar du rtag tu bsad 
[\[211a.4\]]par gyur to/_/de'i dus na rgan mo de rjes su yi rangs zhing dga' ba tsam gyis rtag tu de dag gi ma byas nas/_de tsam gyi mya ngan gyis rab tu gdungs par gyur te/_da 'di ni nga dang phrad nas 'bras bu thob par gyur to/_/kun dga' bos yang thal mo sbyar te/_bcom ldan 
[\[211a.5\]]'das la gsol pa/_de dag gis ni bsod nams ci zhig bgyis nas/_rigs che zhing mtho ba dang /_longs spyod dang ldan pa dang dpa' zhing nyams rtsal dang ldan par gyur/_bcom ldan 'das kyis bka' stsal pa/_sngon 'das pa'i dus na sangs rgyas 'od srung 
[\[211a.6\]]'jig rten na gshegs pa'i tshe/_rgan mo dkon mchog gsum la shin tu dad pa zhig yod de/_spos mang du nyos nas mar dang sbyar te rtag tu mchod rten la skud do/_/lam kha zhig na mchod rten skud pa las/_mi sum cu rtsa gnyis zhig der lhags nas/_rgan mo 
[\[211a.7\]]mchod rten la skud pa'i grogs byas te/_rgan mo des kyang mi sum cu rtsa gnyis po de la khyod kyis kho mo mchod rten skud pa la bstangs pa'i bsod nams kyis gang dang gang du skyes kyang mnga' byad legs pa dang /_mthu rtsal dang ldan par gyur cig ces smras nas/_de dag kyang rab 
[\[211b\]]
[\[211b.1\]]tu dga' bzhin du mchod rten skud pa'i las byas nas 'di skad ces smras so/_/bdag cag ni rgan mo 'di'i dbang gis bsod nams kyi las rnams skyes par gyur to/_/gang dang gang du skyes kyang cho rigs mtho zhing btsan phyug pa dang /_longs spyod dang ldan pa dang /_rgan mo 
[\[211b.2\]]'di yang rtag tu bdag cag gi mar gyur te/_bdag cag kyang 'di'i bur gyur pa dang /_rtag tu sangs rgyas dang /_chos thos pa dang mi bral te 'bras bu yang myur du thob par shog shig ces smon lam btab bo/_/rgan mos kyang de bzhin du gyur cig ces smras pas/_tshe rabs lnga 
[\[211b.3\]]brgya'i bar du cho rigs mtho zhing btsan par gyur to/_/de'i tshe de'i dus na rgan mo de ni da ltar khye'u de dag gi ma yin no/_/de'i tshe de'i dus na mi sum cu rtsa gnyis po de ni khye'u 'di rnams yin no/_/de'i tshe na dmag gi dpung rnams ni sangs rgyas kyis gsungs pa thos nas zhe sdang 
[\[211b.4\]]gi sems kun zhi ste/_'di skad du rgyal po chen pos kyang mnyes kyis/_mi 'di dag gi sngon gyi 'bras bu rnam par smin pa ste/_ba lang cig bsad pa tsam gyis 'di lta bur gyur to/_/rgyal po rab gsal rgyal 'di ni bdag cag gi rje bo yin no/_/ci'i phyir 'di la 'khu 
[\[211b.5\]]zhing gnod pa byed par sems zhes smras nas mtshon cha bor te rgyal po la babs nas nyes pa bshags pas rgyal pos kyang gyod ma rmas par btang ngo /_/de'i tshe bcom ldan 'das kyis sngon byung ba'i gleng gzhi 'di 'khor bzhi po dag la/_dam pa'i chos rgyas par bstan 
[\[211b.6\]]to/_/dge ba'i las ni brtson 'grus bya ba'i rigs pa dang mi dge ba'i las ni bya bar mi rigs par yang bstan/_'phags pa'i bden pa bzhi yang rgyas par bstan pas 'khor mang po rnams kyis thos nas thams cad kyis 'bras bu thob par gyur te/_bcom ldan 'das 
[\[211b.7\]]kyis gsungs pa la yi rangs nas mngon par dga'o/_/blon po [{]ri dgas [,]ri dwags [}]kyi bu bdun gyi le'u ste nyi shu gsum pa'o//_//bam po bdun pa/_'di skad bdag gis thos pa'i dus gcig na/_bcom ldan 'das mnyan yod na/_rgyal bu 
[\[212a\]]
[\[212a.1\]]rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe na yul de'i rgyal po gsal rgyal zhes bya'o/_/de'i lho phyogs na yul gser gyi sa la zhes bya ba zhig yod de/_rgyal po ni ka pyi na zhes bya'o/_/rgyal po de'i sras ni ka pyi na 
[\[212a.2\]]chen po zhes bya'o/_/rgyal po de'i yab nongs nas sras rgyal tshab rgyal sar gshegs te/_de yang rang bzhin gyis yid gzhungs la blo gsal te/_dpa' zhing mthu rtsal chen po dang ldan no/_/de la dmag gi tshogs stong phrag sum cu rtsa drug yod de/_dmag de 
[\[212a.3\]]dag gar bab kyang rlung chen po dang 'dra bar phas rgol mi thub pa med do/_/yul dbus kyi rgyal po dang ni ma 'drul to/_/phyis tshong pa dag cig yul gser sar phyin nas ras 'jam po bzang po yug bzhi zhig rgyal po de la phul lo/_/rgyal pos kyang bzhes nas tshong 
[\[212a.4\]]pa de la 'di lta bu nor bzang po gang las 'ongs zhes dris pa dang /_tshong pas kyang 'di ni yul dbus nas mchis so zhes gsol to/_/rgyal po des smras pa/_yul gyi dbus zhes bya ba ni gang /_yul gyi dbus kyi ming ni ci zhes bya/_tshong pas gsol pa/_
[\[212a.5\]]yul gyi dbus kyi ming ni rgyal po'i khab ces kyang bya/_mnyan yod ces kyang bya ste/_de la sogs pa yul gyi ming gzhan yang mang du mchis so/_/rgyal pos smras pa/_rgyal po de dag ci'i phyir nga la phyag 'tshal zhing dpya dbul du mi 'ong /_tshong pas gsol pa/_
[\[212a.6\]]rgyal po de dag kyang so so'i rgyal srid 'dzin cing yul gyi tshis bgyid pas 'dir mi mchi'o/_/rgyal po des bsams pa nga'i mthu dang byin gyis gnam mtha' 'og thams cad kyang thul na/_ci'i phyir rgyal po 'di dag nga la phyag 'tshal zhing dpya dbul du mi 'ong /_da ni nga'i 
[\[212a.7\]]mthu dang byin gyis de dag dbab bo snyam nas/_tshong pa de la smras pa/_yul gyi dbus kyi rgyal po'i nang na rgyal po gang che/_tshong pas smras pa/_mnyan yod kyi rgyal po nang na che'o/_/de nas rgyal po des mnyan yod du pho nya btang ste/_rgyal po gsal 
[\[212b\]]
[\[212b.1\]]rgyal la 'di skad ces spring ngo /_/nga'i mthu dang byin gyis 'dzam bu'i gling na gtogs pa kun la dbang na/_khyod ci'i phyir pho nya yang 'drul bar mi byed/_da yang khyod kyi steng du pho nya btang ba yin gyis/_khyod nyal ba'i tshe nga'i ming thos na 'dug pa'i rigs so/_/'dug 
[\[212b.2\]]pa'i tshe thos na ldang ba'i rigs so/_/zas za ba'i tshe thos na mid mi khom par phyir dor ba'i rigs so/_/khrus byed pa'i 'phro la thos na skra yang phyir mdud pa'i rigs so/_/sdod pa'i tshe thos na rgyugs pa'i rigs kyis/_da ste zhag bdun na 'dir nga dang phrad du shog shig_/de ltar 
[\[212b.3\]]ma byas na/_dmag drangs nas khyod kyi yul med par bya'o zhes spring ngo /_/rgyal po gsal rgyal gyis de skad ces spring ba thos nas/_mi dga' zhing dngangs te/_bcom ldan 'das gang na bar song nas de bzhin du rgyas par gsol to/_/bcom ldan 'das kyis bka' 
[\[212b.4\]]stsal pa/_rgyal pos kyang pho nya de la rgyal po'i nang na nga mi che ste/_nga bas rgyal po che ba yod do zhes gyis shig_/rgyal po gsal rgyal gyis kyang bcom ldan 'das kyi bka' bzhin du 'jig rten na 'phrul gyi rgyal po zhig 'di nas mi ring ba zhig na bzhugs kyis khyod nyid 
[\[212b.5\]]der song la khyod kyi rgyal pos spring ba bzhin du gyis shig ces bsgo nas/_pho nya de rgyal bu rgyal byed kyi tshal nas song ngo /_/de'i tshe na bcom ldan 'das 'khor los sgyur ba'i rgyal por sprul te/_blon po chen por maud gal sprul nas rin po che sna bdun dang ldan par bzhugs so/_/
[\[212b.6\]]kun dga' ra ba yang rin po cher bsgyur nas/_ra ba'i phyi rol na rin po che'i 'obs rim pa bdun pa dang /_'obs kyi bar na rin po che sna bdun gyi shing dkrigs te/_kha dog rnam pa sna tshogs kyi pad ma grangs med pa lham me lhan ne lhang nger 'tsher ba dang /_ra ba'i nang na 
[\[212b.7\]]rin po che sna tshogs las byas pa'i pho brang na/_rgyal po shin tu byin che bar bzhugs par sprul to/_/pho nya de sprul pa'i pho brang du 'ongs nas/_rgyal po chen po mthong ba tsam gyis 'jigs skrag par gyur te/_'di skad du bdag gi rgyal po'i byin dang bsod nams kyis ni 
[\[213a\]]
[\[213a.1\]]'di la mi thub na/_'on kyang spring ba'i yi ge 'bul lo snyam nas yi ge phul lo/_/'phrul gyi rgyal pos yi ge blangs nas rdog pa'i zhabs su bcug ste/_pho nya la 'di skad ces bka' stsal to/_/nga ni rgyal po chen po ste gling bzhi la dbang ba yin na/_
[\[213a.2\]]khyod kyi rgyal po glen pa de'i ci'i phyir bka' nyan/_khyod myur du phyir song la ngas 'di skad ces bka' stsal to zhes gyis shig_/khyod kyi pho nya phyir 'ongs nas nga'i bka' thos pa tsam gyis/_nyal ba las thos na ldang ba'i rigs so/_/'dug pa las thos na 'greng ba'i rigs 
[\[213a.3\]]so/_/'gro ba las thos na rgyug pa'i rigs kyis/_da ste zhag bdun na 'dir phyag 'tshal du ma 'ongs te bka' bcag par gyur na/_khrims dang sbyar ro zhes gyis shig_/pho nya des bka' stsal pa bzhin du phyir song nas/_bdag gi yul du phyin pa dang /_gser sa la'i 
[\[213a.4\]]rgyal po la ci mthong ba dang /_ci spring ba rgyas par gsol to/_/rgyal pos de skad spring ba thos nas 'gyod par gyur te/_ci dbang ba'i rgyal phran rnams dang bcas te/_rgyal po chen po'i thad du dong ngo snyam ste/_'on kyang thal byung du 'gro bar mi rigs kyis/_da dung yang lan 
[\[213a.5\]]cig bgam mo snyam nas/_sngar pho nya zhig btang nas/_rgyal po chen po la bdag phyag 'tshal du mchi na/_bdag dbang ba'i rgyal phran khri phrag sum cu rtsa drug mchis na/_de dag ril gyis mchi'am/_phyed tsam mchi ba bka' stsol cig ces mchi'o/_/rgyal po chen 
[\[213a.6\]]pos phyir de la rgyal phran phyed dang chos te shog shig ces bsgo ba dang /_gser sa la'i rgyal po rgyal phran khri brgyad stong dang bcas te/_mnyan yod du rgyal po sprul pa'i spyan sngar lhags nas phyag 'tshal te/_'di snyam du bsams so/_/rgyal po chen po 'di'i byad gzugs ni 
[\[213a.7\]]bdag bas lhag kyang /_mthu stobs ni bdag tsam mi phod do snyam du bsams pa dang /_'phrul gyi rgyal pos blon po rin po che la khyod kyi gzhu gser sa la'i rgyal po la byin cig ces bka' stsal to/_/rgyal po des kyang blangs zhes byas na ma theg go/_/de nas 'phrul gyi 
[\[213b\]]
[\[213b.1\]]rgyal pos blangs te/_mthe'u chung gis gzhu bdungs te/_gser sa la'i rgyal po la gzhu 'di khong shig ces bka' stsal na/_gser sa la'i rgyal pos blangs na gzhu rgyud kyang ma sgul to/_/de nas 'phrul gyi rgyal pos blangs te drangs na/_gzhu rgyud springs pa tsam gyis 
[\[213b.2\]]stong chen po'i 'jig rten gyi khams kyang 'gul zhing g.yos so/_/de nas mda' blangs te mda' cig 'phangs na/_'phangs ma thag tu mda' lngar gyur te/_mda' de dag gi rtse mo las 'od zer grangs med pa byung nas/_pad ma shing rta'i 'phang lo tsam yang re re yod par 
[\[213b.3\]]gyur te/_pad ma re re la yang 'khor los sgyur ba'i rgyal po rin po che sna bdun dang ldan pa re re yod par gyur to/_/'od zer de dag gis stong gsum gyi stong chen po'i 'jig rten gyi khams kyang snang bar byas nas/_lam rgyud lnga'i sems can thams cad la phan 
[\[213b.4\]]pa'i don du ma gyur pa med do/_/lha rnams kyi gnas su 'od zer de mthong zhing chos ston pa'i gsung yang grag par gyur nas/_de dag gi lus dang sems yongs su dag ste/_kha cig ni rgyun du zhugs pa nas dgra bcom pa'i bar du thob par gyur to/_/kha cig ni bla na 
[\[213b.5\]]med pa yang dag par rdzogs pa'i byang chub tu sems bskyed do/_/kha cig ni phyir mi ldog pa'i sa la gnas par gyur to/_/mi'i rgyud du gtogs pa'i sems can sangs rgyas kyis 'od zer mthong zhing chos bstan pa thos pa rnams rab tu dga' mgu rangs te/_kha 
[\[213b.6\]]cig ni rgyun du zhugs pa nas lan cig phyir mi ldog pa dang /_rab tu byung zhing dgra bcom pa'i 'bras bu thob par gyur to/_/sems can grangs med pa ni bla na med pa yang dag par rdzogs pa'i byang chub tu sems bskyed de/_/phyir mi ldog pa'i sa la gnas par gyur to/_/
[\[213b.7\]{]yi dgas [,]yi dwags [}]kyi rgyud du gtogs pa dag ni sangs rgyas kyi 'od zer gyis reg cing chos thos pas thams cad kha zas kyis 'grangs te/_lus dang sems la gdung ba med cing tshim par gyur nas/_thams cad snying rje ba'i sems dang ldan pa skyes te/_sangs rgyas la bsnyen 
[\[214a\]]
[\[214a.1\]]bkur byas te/[ {]yi dgas [,]yi dwags [}]las rnam par grol nas lha dang mir skyes so/_/dud 'gro'i skye gnas su gtogs pa'i sems can rnams ni sangs rgyas kyi 'od zer mthong bas 'dod chags dang zhe sdang gi sems kun zhi ste/_gti mug gis mdongs pa 
[\[214a.2\]]yang sad par gyur nas/_thams cad sangs rgyas la dga' zhing dad pas/_dud 'gro las rnam par grol te/_lha dang mir skyes so/_/sems can dmyal ba'i sems can la sangs rgyas kyi 'od zer gyis reg pas grang ba ni dro bar gyur/_tsha ba ni bsil bar gyur/_/
[\[214a.3\]]sdug bsngal gyis gdungs pa yang rgyun chad par gyur te/_lus dang sems rab tu dga' bas/_sangs rgyas la dad par gyur te/_sems can dmyal ba las thar nas lha dang mir skyes so/_/de'i tshe rgyal po ka pyi na chen po dang /_gser sa la'i rgyal phran rnams kyis rdzu 
[\[214a.4\]]'phrul 'di lta bu dag mthong nas/_shin tu dad pa'i sems 'ba' zhig dad pas rdul dang bral/_dri ma dang bral te/_chos la chos kyi mig rnam par dag par gyur te/_rgyal phran khri brgyad stong gi sems tshim par gyur to/_/de ma thag tu sangs rgyas kyi rdzu 'phrul bsdus 
[\[214a.5\]]te/_phyir sangs rgyas kyi skur dge slong gi dge 'dun gyis mdun dang rgyab tu bskor te/_bzhugs par bstan to/_/de nas gser sa la'i rgyal po de yang bcom ldan 'das la rab tu byung bar gsol pa dang /_bcom ldan 'das kyis legs par 'ongs so/_/zhes bka' 
[\[214a.6\]]stsal pas/_skra dang /_kha spu rang byi ste/_ngur smrig gyon pa'i dge slong du gyur nas/_chos yid la byas pas zag pa zad de dgra bcom par gyur to/_/de nas kun dga' bos bcom ldan 'das la gsol pa/_gser sa la'i rgyal po 'dis sngon bsod nams ci zhig bgyis na 
[\[214a.7\]]'di ltar rigs che zhing mtho la/_yon tan 'phags par che zhing /_sangs rgyas bcom ldan 'das dang phrad pas/_de ma thag tu zag pa zad par gyur/_bcom ldan 'das kyis kun dga' bo la bka' stsal pa/_sems can 'di dag gi spyod pa bzhin du las kyi 'bras bu 
[\[214b\]]
[\[214b.1\]]rnam par smin par 'gyur ro/_/sngon 'das pa'i dus na sangs rgyas 'od srung 'jig rten na gshegs te/_sangs rgyas de mya ngan las 'das nas/_khyim bdag cig gis mchod rten brtsigs te/_dge 'dun gyi gnas khang byas nas/_'tsho ba'i yo byad rnam pa bzhi 
[\[214b.2\]]yang sbyar te yun ring zhig lon pa dang /_mchod rten de yang zhig_/'tsho ba'i yo byad khri stan dang /_gos dang /_zas kyang rgyun chad par gyur to/_/de nas khyim bdag de la bu dge slong zhig yod pa des mi mang po la chos bshad de phyir yang mchod rten gsos nas/_gos dang /_
[\[214b.3\]]mal cha dang /_bza' ba dang /_btung ba dang /_khri stan la sogs pa'i yo byad sbyar te/_mi de dag dang sems yid 'thun par 'tsho ba'i yo byad sbyar te/_'di skad du smon lam btab bo/_/bdag cag ma 'ongs pa'i dus su btsan zhing phyug pa dang /_tshe ring ba dang /_sangs 
[\[214b.4\]]rgyas 'jig rten du gshegs pa dang phrad de/_chos thos nas 'bras bu yang tha mal par ma gyur cig ces smon lam btab bo/_/kun dga' bo de'i tshe de'i dus na/_khyim bdag gi bu dge slong de ni/_yul gser sa la'i rgyal po ka pyi na chen po yin no/_/des chos bstan te/_mchod 
[\[214b.5\]]rten gsos pa dang /_'tsho ba'i yo byad bstabs pa ni rgyal phran khri brgyad stong snyed yin no/_/bcom ldan 'das kyis de skad ces bka' stsal nas/_'khor mang po rnams phyir mi ldog pa'i sems bskyed de/_yi rangs nas mngon par dga'o/_/ka pyi na chen po'i le'u ste nyi shu 
[\[214b.6\]]bzhi pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/rgyal po gsal rgyal ni nongs/_rgyal tshab bai dUr+ya rgyal sar gshegs 
[\[214b.7\]]te/_/rgyal po'i nang na chos bzhin du rgyal po byed pa ma yin pas/_glang po che'i rmig pas mi brdzis te/_bsad pa yang grangs med do/_/de'i tshe na rigs che zhing btsun pa'i bud med dag cig gis de lta bu dag mthong nas/_khyim la mi dga' bar gyur te/_thams cad 
[\[215a\]]
[\[215a.1\]]rab tu byung nas dge slong mar gyur to/_/rab tu byung ba de dag la la ni shAkya'i rigs/_la la ni rgyal rigs yin te/_dpe med par mnga' byad legs par blta na sdug pa/_rigs che ba lnga brgya snyed bdog pa yongs su spangs te/_rab tu byung bas yul mi 
[\[215a.2\]]thams cad kyang /_de la dga' ste 'tsho ba sbyor ro/_/dge slong ma de dag gcig la gcig 'di skad du bdag cag ni rab tu byung yang chos kyi bdud rtsi'i ro ma myong ste/_'dod chags dang /_zhe sdang dang /_gti mug zhi bar ma byas na mi rung gis/_drug sde ma bsnyen dga' mo'i 
[\[215a.3\]]thad du chos nyan du 'dong ngo zhes smras nas/_de dag gang na bar song ste phyin pa dang /_phyag 'tshal nas 'di skad du bdag cag ni rab tu byung na yang /_chos kyi bdud rtsi'i ro ma myong na/_bdag cag la bstan du gsol zhes smras pa dang /_drug sde mos bsams pa bdag gis 
[\[215a.4\]]'di dag chos dang tshul khrims las phyir zlog ste/_'di dag gi chos gos dang /_lhung bzed thob par gyur na/_re legs snyam nas/_'di skad ces smras so/_/khyed rnams ni rigs che zhing mtho ba ste/_rin po che sna bdun dang /_glang po che dang /_rta dang /_
[\[215a.5\]]bran pho dang /_bran mo dang /_las byed pa'i mi dang /_zhing dang /_'tsho ba'i yo byad cis mi brel na ci'i phyir de dag yongs su spangs te/_dge slong mar zhugs nas 'di ltar nyon mongs shing sdug bsngal dang bsdos te/_sangs rgyas kyi bslab pa la 'jug par byed/_nyes na 
[\[215a.6\]]phyir song ste khyim thab dang /_bu dang bu mor ldan pas lhan cig tu yid bzhin du dga' ste/_rtse zhing tshe 'di la yang dga' skyid pa myong bar byas la/_sbyin pa dang yid bzhin du byas na legs so/_/zhes bsgo'o/_/dge slong ma de rnams de skad ces bsgo ba thos nas mi dga' 
[\[215a.7\]]ste dus nas phyir dong ngo /_/de nas dge slong ma de dag dge slong ma ud pa la'i mdog gang na bar song nas der phyin pa dang /_ud pa la'i mdog la phyag 'tshal te/_chos bzhin du snyun gsol nas 'di skad ces so/_/bdag cag khyim na mchis pa na khyim gyi las kyis 
[\[215b\]]
[\[215b.1\]]bslus/_da rab tu byung yang 'dod pa'i dbang du gyur nas/_nyon mongs pa las thar bar mi nus na/_bdag cag la thugs brtse ba'i slad du dam pa'i chos bstan du gsol/_ud pa las smras pa/_khyod ci dang ci 'dod pa 'das pa'am/_ma 'ongs pa'am/_da ltar gyi 
[\[215b.2\]]dngos po gang yang rung ba dris shig dang ngas bstan par bya'o/_/dge slong ma rnams kyis gsol pa/_'das pa dang /_ma 'ongs pa re zhig zhog la da ltar gyi bstan te/_bdag cag gi the tsom dgrol du gsol/_ud pa las smras pa/_'dod chags ni me dang 'dra ste/_ri lung 
[\[215b.3\]]tshig par byed do/_/rtswa khri dang 'dra ste mched par 'gyur ro/_/'dod chags kyi dbang gis gcig la gcig 'tshe zhing gnod par byed do/_/de la yun ring nas ngan song gsum du lhung ste thar ba'i dus med do/_/khyim na gnas pa ni sdug pa la chags te/_'dod pa dang bye bral 
[\[215b.4\]]pa dang /_skye ba dang /_rga ba dang /_na ba dang /_'chi ba dang /_rgyal po'i khrims kyis gtse ba'i sdug bsngal rgyun mi chad par myong ste/_tshe 'phos nas phyir yang sos pa tsam du lus dang sems gdungs te/_khyim gyis glags shing /_bcings pa ni btson ra bas kyang dam 
[\[215b.5\]]mo/_/bdag kyang kun tu rgyu ba'i rigs su skyes te/_kho mo'i pha ma yang rigs che zhing btsun pas kho mo yang kun tu rgyu ba'i rigs che ba mang du thos pa/_mkhas pa'i rig byed dang ldan pa zhig la bag mar btang nas/_de'i chung ma byed de/_de'i bu yang yod par gyur to/_/
[\[215b.6\]]phyis gyos sgyug tshe 'phos pa'i 'og tu kho mo la sems can yod par gyur nas/_khyim thab la 'di skad ces smras so/_/kho mo la sems can yod de/_zla ba yang tshang du nye bas gal te 'dir bu btsas na btsog cing mi sdug gis/_kho mo'i pha ma'i khyim du btsar 'gro'o zhes byas na/_
[\[215b.7\]]kho mo la legs so zhes zer te/_khyo shug gnyis 'grogs nas bu zhig kyang khrid de pha ma 'dod par song ba las/_lam phyed tsam du phyin pa dang mngal mi bde bar gyur nas shing cig gi drung du nam phyed tsam na bu btsas so/_/kho mo'i khyim thab kyang /_logs shig tu nyal ba 
[\[216a\]]
[\[216a.1\]]las mtshan mo sbrul gyis zin to/_/mtshan mo bos na cang mi grag nas/_nam nangs nas bltas na khyim thab kyang sbrul gdug pas zin pas tshe 'phos nas/_lus kyang zhig par gyur to/_/de'i tshe na kho mo 'khams te sa la 'gyel ba dang /_bu che ba yang pha sbrul gyis 
[\[216a.2\]]bsad pa mthong nas/_skad phyung ste ngus pas bu ngus pa'i skad kyis kho mo yang phyir sangs nas/_bu che ba ni khur du thogs/_bu chung ba ni pang par khyer te ngu zhing song ba las lam yang dben pa zhig ste/_mi 'ga' yang ma 'drul bas grogs kyang ma rnyed do/_/bar na chu chen po zhig 
[\[216a.3\]]yod de/_chu de kha tshon yang che la zab pas bu gnyi ga ma theg nas/_bu che ba ni/_chu'i tshu rol du bzhag_/bu chung ngu khyer te pha rol tu bskyal nas/_phyir bu che ba bsur 'ong ba dang /_bu yang ma 'ongs pa mthong nas/_chu'i nang du zhugs te chus khyer ba las/_kho mos bsnyags 
[\[216a.4\]]pa las stobs chung bas ma zin te chus khyer ro/_/de nas phyir pha rol na phyin tsam na bu chung ba yang spyang kis zos te/_khrag cung zad tsam sa la snang ngo /_/der yang 'khams nas/_ring shig lon te phyir sangs pa dang /_lam du zhugs te song song ba las kun tu rgyu kho mo'i pha 
[\[216a.5\]]ma dang nye zhing /_bshes pa zhig dang phrad do/_/kun tu rgyu des khyod ci nyes na 'di ltar nyon mongs par gyur ces dris na/_kho mos kyang ci ltar gyur pa'i gtam rgyas par byas pa dang /_kun tu rgyu de yang ngus nas kho mo'i pha ma'i gtam dris na/_khyod kyi pha ma'i khyim du de bar me 
[\[216a.6\]]shor nas pha ma dang /_khyim gang gi mi thams cad mes tshig go zhes zer ro/_/de skad ces smras pa thos nas/_kho mo 'khams te sa la 'gyel to/_/de nas kun tu rgyu des bslang ste/_khyim du khrid de kho mo la bu bzhin du byams shing gdungs pa las/_yang kun tu rgyu 
[\[216a.7\]]cig gis chung mar blangs te/_de dang lhan cig rtse dga' yongs su spyod pa las sems can dang ldan par gyur te/_zla ba tshang nas bu byung du nye ba na khyim thab gzhan gyis khyim du chang la bos na de'i 'og tu bu btsas te/_sgo dam du bcad nas bu btsir ba las/_khyim thab chang gis myos 
[\[216b\]]
[\[216b.1\]]te/_sgo brdungs pa dang /_sgo 'byed pa med pas/_khros te sgo bcag nas/_nang du 'ongs pa dang /_kho mo yang brdegs so/_/bdag gis bu btsas so zhes byas na bu yang bsad de mar gyi nang du brngos nas kho mo la zar bcug go/_/bu'i sha za ma phod nas ma zos pas yang brdegs te/_
[\[216b.2\]]nan gyis zar bcug go/_/zos pa'i 'og tu khyim thab kyang sad nas bdag gis bsams pa/_bdag bsod nams med cing las ngan no snyam bsams nas/_khyim thab bor te/_yul bA rA Na sIr bros so/_/yul bA rA Na sI'i phyi rol na shing cig gi drung na 'dug pa las/_grong 
[\[216b.3\]]de'i khyim bdag gzhon nu zhig gsar du chung ma tshe 'phos nas grong khyer gyi phyi rol tu chung ma'i rus bu sbas nas/_khyim bdag de chung ma de la chags pas rus bu'i drung na ngu zhig 'dug pa las/_bdag gi drung du 'ongs te kho mo la khyod gcig pu 'di ni ci byed ces dris so/_/kho mos 
[\[216b.4\]]kyang de bzhin du gtam byas pa las khyim bdag des skyed mos tshal du khrid de chung ma bya'o zhes smras nas/_kho mos de bzhin du rung ngo zhes smras so/_/khyo shug 'dus nas ring por ma lon par khyim thab nad kyis btab nas tshe 'phos so/_/de'i tshe na yul chos kyis gson pa'i tshe 
[\[216b.5\]]khyo shug mdza' ba rnams/_khyo'i tshe 'phos na chung ma yang gson por khyo dang lhan cig tu dur du 'dzud do/_/kho mo yang der dur du bcug nas nub mo dur rkun 'ongs te dur brus pa dang /_dur rkun gyi dpon pos kho mo bzang bar mthong bas des kyang chung mar byas so/_/ring po ma lon 
[\[216b.6\]]par dur rkun song song ba las rgyal pos bsad nas/_rkun zla rnams kyis rus bu bskur te/_kho mo dang lhan cig tu yang dur du bcug go/_/dur na zhag gsum 'dug pa las spyang kis dur brus nas/_kho mo yang dur nas phyung ste/_'di snyam du bsams so/_/kho mos 
[\[216b.7\]]sngon sdig pa ci zhig byas nas 'di 'dra bar lan du ma shi ba las phyir sos par gyur/_sngon na thos na shAkya'i rigs kyi sras zhig mngon par byang chub nas/_mtshan yang sangs rgyas zhes bya ste/_'das pa dang /_ma 'ongs pa kun mkhyen to zhes grags na da ni de la skyabs su 
[\[217a\]]
[\[217a.1\]]'gro'o snyam nas rgyal bu rgyal byed kyi tshal gang na ba de logs su song ba dang /_rgyang ma nas de bzhin gshegs pa me tog gi sdong po rgyas pa lta bu'am/_skar ma'i nang na zla ba lta bur mthong ngo /_/de'i tshe bcom ldan 'das kyis thogs pa med pa'i ye shes kyis bdag 'dul 
[\[217a.2\]]ba'i dus la bab par shes nas/_bzhengs te kho mo bsu'o/_/kho mo sgren mor 'dug pas ngo tsha ste/_lag pas nu ma bkab nas sa la 'dug go/_/de nas bcom ldan 'das kyis kun dga' bo la bka' stsal pa/_bud med 'di la gos bskon cig ces bka' stsal pa dang /_kho 
[\[217a.3\]]mos gos gyon nas/_bcom ldan 'das kyi zhabs la mgo bos phyag 'tshal te/_bdag la thugs brtse bar dgongs nas/_bdag rab tu byung bar gnong shig ces gsol pa dang /_bcom ldan 'das kyis kun dga' bo la bka' stsal te/_bud med 'di skye dgu'i 
[\[217a.4\]]bdag mo la gtad de/_rab tu phyung shig ces bka' stsal to/_/de nas skye dgu'i bdag mos kho mo rab tu phyung nas/_kho mo la bden pa bzhi'i chos bstan te/_kho mos thos ma thag tu brtson 'grus nan tan byas nas/_dgra bcom pa'i 'bras bu thob ste/_'das 
[\[217a.5\]]pa dang /_ma 'ongs pa dang /_da ltar gyi bya ba kun rtogs par gyur to/_/dge slong ma de rnams kyis smras pa/_sngon sdig pa'i las ci bgyis na/_de lta bu'i rnam par smin pa myong ba ston cig ces smras pa dang /_dge slong ma ud pa las khyod rtag par nyon cig_/
[\[217a.6\]]khyod la bstan par bya'o/_/sngon 'das pa'i dus yun ring po zhig na/_khyim bdag shin tu phyug pa zhig la bu med pa las/_chung ma zhig blangs te/_chung ma de la shin tu byams pas/_ring po ma lon par chung ma de sems can dang ldan par gyur te/_zla ba tshang nas khye'u 
[\[217a.7\]]zhig btsas te/_khyo shug gnyis de bu la byams shing sdug par 'dzin to/_/de nas chen mas 'di snyam du bsams so/_/kho mo ni rigs che zhing btsun mod kyi bu med pas rigs 'tshob pa med do/_/gal te khye'u 'di cher skyes nas rigs 'tshob cing /_nor dang longs spyod 
[\[217b\]]
[\[217b.1\]]kyi bdag por 'gyur te/_bdag la mi ster cing /_bdag sdug par 'gyur ro snyam du phrag dog skyes te/_bsad par bsams nas bu khye'u'i mtshog mar khab kyis btsugs te/_rma yang mi snang bar byas so/_/khye'u de yang ring por ma lon par tshe 'das pa dang /_chun ma 'khams 
[\[217b.2\]]nas chen ma la/_khyod kyis nga'i bu bsad do zhes brgal to/_/chen mas bsnyon nas 'di skad ces mna' bor ro/_/kho mos khyod kyi bu bsad par gyur na/_kho mo skye ba thams cad du/_kho mo'i khyo sbrul gdug pas bsad par shog shig bu zhig yod na yang chus khyer ba dang /_
[\[217b.3\]]spyang kis za bar shog shig_/kho mo'i lus yang nas yang du gson por dur du bcug cing /_bu'i sha za bar shog shig_/pha ma'i khyim du me shor nas thams cad tshig par shog_/ces smras so/_/de'i tshe na de skad ces mna' bor ba'i chen ma de ni kho mo yin te/_de 
[\[217b.4\]]dag thams cad lus kyis myong bar gyur to/_/dge slong ma de dag gis smras pa/_bsod nams ci zhig byas te/_sangs rgyas mthong zhing sangs rgyas kyis bsu nas rab tu phyung ste/_'khor ba'i mthar phyin par gyur/_ud pa las smras pa/_sngon bA rA Na sI 'dir ri drang srong 
[\[217b.5\]]lhags zhes bya ba na/_rang sangs rgyas dang /_nyan thos dang /_mu stegs can mngon par shes pa lnga dang ldan pa mang du gnas so/_/de'i tshe na rang sangs rgyas dag cig bsod snyoms la grong du gshegs pa dang /_khyim bdag gi chung ma zhig gis mthong nas rab tu dga' 
[\[217b.6\]]ste/_bsod snyoms phul nas/_mchod pa byas so/_/de nas rang sangs rgyas de nam mkha' la 'phags te lus la me 'bar ba dang /_chu 'bab pa dang /_'gro ba dang /_nyal ba dang /_'dug pa'i rdzu 'phrul bstan nas/_khyim bdag gi chung ma des kho mo yang ma 'ongs pa'i dus su 
[\[217b.7\]]'di 'dra ba thob par gyur cig ces smon lam btab bo/_/de'i tshe na smon lam btab pa'i khyim bdag gi chung ma de ni kho mo yin no/_/de'i phyir de bzhin gshegs pa dang phrad nas sems rnam par grol te/_dgra bcom pa'i 'bras bu thob bo/_/'di ltar dgra bcom pa thob mod kyis 
[\[218a\]]
[\[218a.1\]]lcags tsha ba'i thur ma spyi bo nas zug nas rkang mthil du byung ste/_rtag tu 'di lta bu'i gnod pa byung ngo /_/de'i tshe rigs che zhing mtho ba'i dge slong ma lnga brgya snyed kyis de skad ces thos nas/_lus dang sems skyi g.ya' ste/_'dod pa la me mur gyi phung po ltar rtogs 
[\[218a.2\]]nas/_'dod chags kyi sems yongs su zad de khyim gyi sdug bsngal la btson ra bas kyang lhag par rtogs te/_dri ma kun zad nas dus gcig tu ting nge 'dzin du zhugs te/_dgra bcom par gyur to/_/dge slong ma de dag gis tshig 'thun par dge slong ma ud pa la la bdag cag ni/_
[\[218a.3\]]'dod chags kyis kun nas bcom zhing glags pa las/_khyod kyis chos bstan pas 'khor ba'i mthar phyin par gyur to zhes smras so/_/de la bcom ldan 'das kyis dge slong ma ud pa las ni legs par bstan to/_/gang chos ston pa ni gcig gis gcig bstan pa'o/_/
[\[218a.4\]]'bras bu thob nas sangs rgyas kyi sras yang dag pa'o zhes bsngags so/_/de skad ces gsungs pa la 'khor mang po rjes su yi rangs nas mngon par dga'o/_/dge slong ma ud pa la'i le'u zhes bya ste nyi shu lnga pa'o//_//'di skad bdag gis thos pa'i dus gcig na/_
[\[218a.5\]]bcom ldan 'das rgyal po'i khab bya ka lan da ka gnas pa 'od ma'i tshal na bzhugs so/_/de'i tshe tshe dang ldan pa kun dga' bo 'dug pa las langs te/_gos tshags bcos te pus mo sa la btsugs nas thal mo sbyar te/_bcom ldan 'das la 'di skad ces gsol to/_/kauN+Di n+ya 
[\[218a.6\]]la sogs pa dge slong lnga po 'di ci'i rgyu/_ci'i rkyen gyis bcom ldan 'das kyis 'jig rten du chos kyi 'khor lo bskor ma thag tu chos kyi bdud rtsi sngar myong ba bstan du gsol/_bcom ldan 'das kyis kun dga' bo la bka' stsal pa/_dge slong lnga po 'di dag sngon yang nga'i sha 
[\[218a.7\]]sngar zos te bde bar gyur pas 'dir yang chos kyi ro thog mar myong ste/_rnam par grol bar gyur to/_/kun dga' bos bcom ldan 'das la gsol pa/_dge slong 'di lnga pos sngon ci bgyis pa bstan du gsol/_bcom ldan 'das kyis kun dga' bo la bka' stsal pa/_sngon 
[\[218b\]]
[\[218b.1\]]'das pa'i bskal pa tshad med/_grangs med/_bsam gyis mi khyab pa 'das pa'i sngon rol tu/_'dzam bu'i gling 'dir rgyal po shud do lag gar ni zhes bya ba byung ste/_'dzam bu'i gling gi rgyal phran brgyad khri bzhi stong snyed la dbang byed do/_/de'i tshe yul de na lo bcu gnyis kyi bar du 
[\[218b.2\]]char mi 'bab bo zhes ltas mkhan gyis lung bstan nas/_rgyal pos de skad ces thos pa dang /_rab tu mya ngan gyis yi mug par gyur te/_'di ltar mu ge chen po byung na/_mi mang po 'di dag la lo de snyed kyi kha zas ci ltar snyed snyam nas/_rgyal phran dang blon po kun bsdus te/_bgros 
[\[218b.3\]]nas bang ba na 'bru ji snyed yod pa dang /_da ltar mi ci snyed yod pa rtsis su sbyar nas/_lo bcu gnyis kyi bar du mi re la phul re re'i thad du rtsis na yang lo bcu gnyis su mi thub bo zhes dril bsgrags so/_/de nas yang phyi phyir mu ge che ste tshe 'phos pa yang mang nas/_rgyal po des ji 
[\[218b.4\]]ltar byas na mi mang du 'tsho bar 'gyur snyam bsams te/_btsun mo dang pho brang slas su bcas te/_skyed mos tshal du 'chag tu song ba las/_bsti ba'i gnas zhig tu phyin nas/_btsun mo dang /_mi mang po kun gnyid kyis log pa'i 'og tu nyal ba las langs te/_phyogs 
[\[218b.5\]]bzhir phyag 'tshal te/_'di lta bu'i yi dam bcas so/_/yul 'dir mu ge byung ste/_thams cad bza' ba med par gyur te/_ltogs kyis bdag gis lus 'di btang ste/_tshe 'phos pa'i 'og tu nya chen po zhig tu skyes nas/_thams cad bdag gi sha za zhing 'grangs par shog 
[\[218b.6\]]shig ces smon lam btab nas shing zhig la 'dzeg ste/_shing kha nas lus g.yang du btang ngo /_/der tshe 'phos nas chu chen por brdzus te skyes pa'i nya chen po dpag tshad lnga brgya zhig tu gyur to/_/de'i tshe yul de na shing mkhan mi lnga zhig chu 'gram du shing thur dong ba las nya chen po de 
[\[218b.7\]]mthong nas/_nya des mi'i skad du 'di skad ces smras so/_/khyod bkres na nga'i sha la chod la ci 'dod pa zo shig_/'grangs nas kyang ci theg pa khyim du khyer cig_/khyed kyis sngar nga'i sha zos te 'grangs pas na/_phyis mngon par sangs rgyas nas kyang /_thog mar khyod chos kyi zas 
[\[219a\]]
[\[219a.1\]]myang bar bya'o/_/yul mi dag la gang bkres pa thams cad kyis ci dga' bar nga'i sha la long shig ces bsgo shig_/de'i tshe na mi lnga pos sha bcad de zos nas yul mi la sbran te/_de nas gcig gis gcig sbran pas/_'dzam bu'i gling gi mi thams cad 'dus te/_
[\[219a.2\]]de'i sha bcad nas zos so/_/rtsib logs ngos gcig zad tsam na/_rtsib logs ngos gcig rang bsgyur te/_steng ma zad tsam na 'og ma yang de bzhin du skye'o/_/de bzhin du ltag 'og bsgyur cing lo bcu gnyis kyi bar du thams cad kyis sha bcad de zos nas/_thams cad de la snying 
[\[219a.3\]]rje ba'i sems skyes pas/_de'i sha zos pa de dag thams cad tshe'i dus byas pa yang mtho ris kyi lhar skyes so/_/kun dga' bo de'i tshe de'i dus na/_rgyal po nyar gyur pa de ni da ltar nga yin no/_/shing mkhan lnga po thog mar nga'i sha bcad de zos pa de ni/_dge slong kauN+Di n+ya la sogs pa 
[\[219a.4\]]lnga po yin no/_/skye bo mang po phyis nga'i sha zos pa de ni/_lha'i sras po brgyad khri dang nga'i nye gnas rnam par grol ba rnams yin no/_/de'i tshe sngar mi lnga po la byin te/_'tsho ba'i srog skyabs pas 'dir yang sngar chos bstan te/_chos kyi sku'i yan lag gis/_dug gsum gyi me 
[\[219a.5\]]zhi bar byas so/_/kun dga' bo dang /_'khor mang po rnams bcom ldan 'das kyis gsungs pa la rjes su yi rangs nas mngon par dga'o/_/shud do lag gar ni'i le'u ste nyi shu drug pa'o//_//'di skad bdag gis thos pa'i dus gcig na/_bcom ldan 'das 
[\[219a.6\]]rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe na bcom ldan 'das kun dga' bo dang bsod snyoms la gshegs pa las/_lam kha na byis pa dag cig sa la khang bu dang /_bang mdzod dang /_rin po cher bsngos nas rtse zhing 'khod do/_/
[\[219a.7\]]de la khye'u gcig cig gis/_sangs rgyas rgyang ma nas gshegs pa mthong nas rab tu dga' ste/_sbyin pa bya bar bsams nas/_bang bar bsngos pa'i sa las snyim pa gang blangs te/_sangs rgyas la 'bul bar gzas pa na/_khye'u chung ches pas ma slebs nas/_grogs 
[\[219b\]]
[\[219b.1\]]khye'u cig la khyod sa la rgu shig_/kho bo khyod kyi steng du 'greng ste lhung bzed du blugs so zhes smras nas/_grogs pos kyang de bzhin du bya'o zhes smras te/_khye'u de grogs po'i phrag pa la 'dzegs nas/_sa snyim pa gang sangs rgyas la phul lo/_/sangs rgyas kyis kyang lhung bzed 
[\[219b.2\]]smad nas sa phul ba bzhes so/_/bzhes nas kun dga' bo la gtad do/_/sa 'di 'jim pa gyis la gtsug lag khang la skus shig ces bka' stsal to/_/kun dga' bo byis pa chung ngus dga' ba'i sems kyis da ltar nga las phul ba bzhes nas/_lha khang la bskus pas/_de'i 
[\[219b.3\]]bsod nams kyis nga mya ngan las 'das te lo brgya lon pa'i 'og tu rgyal po a sho ka zhes bya bar 'gyur ro/_/khye'u cig shos ni de'i blon por 'gyur te/_'dzam bu'i gling la dbang byed cing dkon mchog gsum gyi yon tan yang /_yul thams cad du bsgrags nas ring bsrel la yang rgyas par 
[\[219b.4\]]mchod pa byed do/_/'dzam bu'i gling du mchod rten brgyad khri bzhi stong cig char byed par 'gyur ro/_/kun dga' bo dga' mgu rangs nas bcom ldan 'das la 'di skad ces gsol to/_/de bzhin gshegs pas sngon bsod nams ci zhig mdzad pas ring bsrel la yang mchod rten de snyed 
[\[219b.5\]]cig bgyid par 'gyur/_bcom ldan 'das kyis bka' stsal pa/_rtag par nyon la shin tu yid la zung shig dang /_khyod la bstan par bya'o/_/sngon bskal pa grangs med pa 'das pa na/_'dzam bu'i gling 'dir rgyal po gsal thub ces bya ba rgyal phran brgyad khri bzhi stong snyed la dbang 
[\[219b.6\]]byed pa zhig byung ngo /_/de'i tshe sangs rgyas pur sha zhes bya ba zhig 'jig rten du byung ste/_rgyal po des blon po dang bcas su yo byad rnam pa bzhi sbyar te/_sangs rgyas dang dge slong gi dge 'dun la phul lo/_/de'i tshe na rgyal po dang yul mi rnams ni/_rtag tu sangs rgyas dang phrad de/_
[\[219b.7\]]phyag 'tshal ba dang /_bsnyen bkur byed de/_rgyal phran gzhan dag ni bsod nams kyang mi byed par/_mtha' 'khob kyi rgyal phran dang /_yul mi dag bsod nams byed du gzhug pa'i phyir/_sangs rgyas kyi sku gzugs bris la/_rgyal phran rnams la sbyin no snyam bsams nas/_
[\[220a\]]
[\[220a.1\]]ri mo mkhan mang po bsdus te/_sangs rgyas kyi sku gzugs ri mor bris shig ces bsgo ba dang /_ri mo mkhan dag sangs rgyas kyi spyan sngar song ste/_sangs rgyas kyi mtshan bltas nas ri mo bris pa las/_mtshan gcig bris na gcig mi 'dra bar gyur te/_ri mo mkhan 
[\[220a.2\]]gyis ri mo bri bar mi nus so/_/sangs rgyas nyid kyis tshon rtsi sbyar te/_sku gzugs bris nas/_de'i ri mo mkhan de la bstan te/_sku gzugs mtshan dang ldan pa brgyad khri bzhi stong bris nas/_rgyal phran re re la sku gzugs re re bskur te/_sku gzugs de la rgyal po dang /_yul 
[\[220a.3\]]mi thams cad kyis me tog dang /_spos dang yo byad thams cad kyis mchod cing phyag 'tshol cig ces bsgo'o/_/rgyal phran de dag dang yul mi de dag gis/_de bzhin gshegs pa'i sku gzugs mthong nas rab tu dga' mgu yi rangs nas/_bsnyen bkur byas so/_/de'i tshe rgyal po 
[\[220a.4\]]gsal thub de ni da ltar nga yin te/_de ltar de bzhin gshegs pa'i sku gzugs brgyad khri bzhi stong bris te/_rgyal phran dang yul mi kun la spel ba'i bsod nams kyis/_gang dang gang du skyes kyang mtho ris su brgya byin lha'i dbang por skyes te/_byad gzugs bzang ba dang /_
[\[220a.5\]]mtshan sum cu rtsa gnyis dang dpe byad bzang po brgyad cu thob ste mngon par sangs rgyas so/_/mya ngan las 'das nas kyang ring bsrel la mchod rten brgyad khri bzhi stong snyed byed par 'gyur ro/_/bcom ldan 'das kyis de skad gsungs pa la kun dga' bo dang 'khor mang po rnams mngon par 
[\[220a.6\]]dga' nas rjes su yi rang ngo /_/rgyal po a sho ka'i le'u ste nyi shu bdun pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe na dge slong 
[\[220a.7\]]dag dbyar so so'i tshul du zhugs nas/_tshul nas byung ba dang bcom ldan 'das gang na ba der lhags so/_/bcom ldan 'das dge slong de dag dang yun ring du ma phrad pas de dag la thugs brtse bar dgongs te/_'khor lo rtsibs stong dang ldan pa'i phyag bteg ste/_dge slong de dag la bsti 
[\[220b\]]
[\[220b.1\]]stang dang bcas pas khyed na bar ma gyur tam/_bsod snyoms kyis ma brel tam zhes bka' stsal pa dang /_de bzhin gshegs pa yon tan chen po dang ldan pa de dge slong rnams la bsti stang mdzad par dge slong kun dga' bos mthong nas ngo mtshar du gyur te/_bcom ldan 'das la 'di skad ces 
[\[220b.2\]]gsol to/_/bcom ldan 'das ni 'jig rten gyi gtso bo yon tan dpag tu ma mchis pa/_ye shes bsam gyis mi khyab pa lags na/_ci'i slad du thugs smad de dge slong rnams la bsti stang mdzad ces gsol pa dang /_bcom ldan 'das kyis kun dga' bo la 'di skad ces bka' stsal 
[\[220b.3\]]to/_/sngon bskal pa grangs med tshad med bsam gyis mi khyab pa 'das pa na/_'dzam bu'i gling 'dir yul bA rA Na sI na khyim bdag so tshis la mkhas pa zhig yod de/_nor ci snyed kyang gser du bsgyur nas/_gser gyi bum pa gcig byas nas/_sa'i 'og tu sbas so/_/de bzhin du 
[\[220b.4\]]nor ci snyed kyang longs mi spyod de gser du bsgyur nas phyis ring zhig lon pa dang /_gser gyi bum pa snga phyir bsags pa bdun du gyur nas thams cad sa 'og tu sbas so/_/khyim bdag de phyis nad kyis btab nas tshe'i dus byas pa dang /_gser gyi bum pa la chags pas sbrul gdug pa zhig 
[\[220b.5\]]tu skyes te gser de la bsrung ngo /_/phyis yun ring zhig lon pa dang grong khyer de yang zhi gnas su yang mi gnas te/_grong khyer de stongs par gyur to/_/sbrul de yang lo grangs mang du lon nas tshe'i dus byas pas phyir yang de nyid kyi lus su skyes te/_gser gyi bum pa la 'khri zhing nyal lo/_/
[\[220b.6\]]de bzhin du lo khri phrag du ma lon pa dang /_nang gi skye ba tha ma la lus des skyo ste 'di snyam du bsams so/_/bdag ni gser 'di la chags pas 'di 'dra ba'i lus mi sdug pa myong bar gyur gyis da ni bsod nams kyi zhing du phul na snyam nas lam dang nye bar song ste/_rtswa 'khor du lus sbas la mi dag 
[\[220b.7\]]'ong na 'bod do snyam ste/_de'i tshe sbrul gdug pa des mi gcig lam nas 'ong ba mthong nas/_sbrul gyis mi de la bos pa dang mi des bos pa'i sgra thos nas phan tshun du bltas na ci yang mi snang nas lam du zhugs te song song ba las sbrul gyis yang 'bod de/_kye kho bo'i drung du yang bsnyen cig ces smras 
[\[221a\]]
[\[221a.1\]]pa dang /_/mi des smras pa/_khyod kyis kho bo bos te ci zhig bya/_khyod ni shin tu gdug pa can yin pas kho bo bsad du 'ong ngo /_/sbrul gyis smras pa/_kho bos gnod pa bya na khyod drung du ma 'ongs kyang gnod pa bya nus so/_/zhes smras pa dang /_mi de skrag nas 
[\[221a.2\]]sbrul gyi drung du bsnyen to/_/sbrul gyis smras pa/_kho bo la 'di na gser gyi bum pa zhig yod kyis/_khyod la bsod nams shig bya bar bcol bar nus sam/_ci ste ma byas na khyod la gnod par bya'o/_/mi des kho bos nus so zhes smras pa dang /_sbrul gyis mi de gser gyi bum 
[\[221a.3\]]pa'i drung du khrid de/_gser gyi bum pa gcig bskur te/_'di skad ces smras so/_/khyod gser 'di khyer la dge 'dun rnams la mchod ston gsol cig_/mchod ston gsol ba'i nyin par kho bo yang 'ong gis bsus shig ces bsgo'o/_/de nas mi des gser khur te dge 'dun 
[\[221a.4\]]gyi nang du song nas/_dge slong gi gtsang sbyor la gser phul te/_'di ni sbrul gdug pa zhig gi gser lags kyis gser 'dis dge 'dun la mchod ston gsol cig ces mchi'o/_/gser 'dis mchod ston sbyar te/_de nas mchod ston nam gsol ba zhag dus brtsis nas/_
[\[221a.5\]]de'i nyin par mi de gzeb zhig thogs te/_/sbrul gdug pa de gang na 'dug pa der song ngo /_/sbrul gdug pa des kyang mi de 'ong ba mthong nas rab tu dga' bar gyur to/_/mi des sbrul de gzeb kyi nang du bcug nas khyer te song ba las lam du mi cig dang phrad de/_mi des khyod gang nas 
[\[221a.6\]]'ongs zhes lan gsum gyi bar du dris kyang sbrul thogs pa des cang ma smras pas/_sbrul khros nas gdug pa phyung ba las yang 'di snyam bsams so/_/mi 'di ci zhig nyes na/_pha rol pos lan gsum gyi bar du dris na gtam gyi lan yang mi ster snyam ste/_phyir yang khros nas gdug pa 
[\[221a.7\]]byung ba las phyir dgag ste/_yang 'di snyam du bsams so/_/mi 'di bdag gi phyir bsod nams byed na/_byas pa gzo ba'i drin yang dran pa byas par gdug pa mi 'byung ngo snyam bsams te/_mi 'dis bdag la phan pa'i don byed kyi nyes pa zhig byas na yang bzod par bya'o/_/zhes sa 
[\[221b\]]
[\[221b.1\]]dben par phyin pa dang /_re zhig sa la zhog shig ces smras nas sbrul des mi de la sems smad de/_da bdag gi nyes pa 'gyod cing bshags so zhes smras na/_phyir yang khur te/_/dge 'dun gyi gnas su phyin pa dang /_dge 'dun dag kyang gdugs tshod kyi dus la bab pas/_mi des 
[\[221b.2\]]dge 'dun la me tog brims te/_sbrul de dad pa'i sems kyis me tog 'grim pa la lta'o/_/de nas dge 'dun dag zas kyi bya ba byas nas kha lag bkrus nas sbrul de la chos bshad do/_/sbrul de rab tu dga' nas/_gser gyi bum pa drug kyang dge 'dun la phul te/_bsod nams 
[\[221b.3\]]kyi las byas nas de nas tshe 'phos so/_/tshe'i dus byas nas de'i bsod nams kyis sum cu rtsa gsum gyi lhar skyes so/_/kun dga' bo de'i tshe na sbrul gdug pa khur du khyer ba'i mi de ni nga yin no/_/sbrul gdug pa de ni shA ri'i bu yin no/_/'das pa'i dus na yang khur du sbrul 
[\[221b.4\]]khyer ba las sbrul gyis spyos te/_de la yang sems smad pas da yang dge slong rnams la sems smad pa yin no/_/kun dga' bo la sogs pa sangs rgyas kyis gsungs pa la yi rangs nas mngon par dga'o/_/gser gyi bum pa'i le'u ste nyi shu brgyad pa'o//_//
[\[221b.5\]]'di skad bdag gis thos pa'i dus gcig na/_bcom ldan 'das rgyal po'i khab bya ka lan da ka gnas pa 'od ma'i tshal na dge slong grangs med pa dang thabs cig tu bzhugs so/_/de'i tshe yul de na bram ze shin tu dbul zhing phongs pa ci yang mi bdog pa zhig yod de/_bram ze phongs 
[\[221b.6\]]ches nas kun la ci ltar byas na tshe 'di la longs spyod dang ldan par 'gyur zhes dris so/_/de la mi zhig gis smras pa/_ci khyod mi shes sam/_sangs rgyas bcom ldan 'das zhes bya ba da ltar 'jig rten du gshegs te/_sems can thams cad la phan pa'i don mdzad do/_/de'i 
[\[221b.7\]]nye gnas 'od srung chen po dang maud gal ya na dang shA ri'i bu dang /_ma 'gags pa la sogs pa 'phags pa bzhi yang rtag tu dbul phongs pa la phan pa'i don byed kyis/_gal te khyod dad pa'i sems kyis 'phags pa de dag la zhal zas kyis mchod na/_'phags pa de dag gis tshe 
[\[222a\]]
[\[222a.1\]]'di nyid la ci dang ci 'dod pa de dang de dag dang ldan par mdzad do zhes smras so/_/de'i tshe na bram zes mi des smras pa thos nas/_rab tu dga' ste kun tu rgyu zhing slong mo dang /_gla zos nas nor cung zad cig snyed de phyir khyim du 'ongs nas zhal zas sbyar te/_'phags pa'i 
[\[222a.2\]]dge 'dun rnams spyan drangs nas/_bshos gsol te 'jig rten 'di nyid la phan par re'o/_/de'i tshe na bram ze de'i chung ma bde ba zhes bya ba des dge 'dun la bshos gsol nas nyin zhag gcig pa'i bslab tshigs mnos so/_/de'i tshe na rgyal po gsal rgyal 'chag tu song ba las/_
[\[222a.3\]]phyir 'ong ba'i lam du nyes pa byas pa'i btson zhig lam kha na shing la bcings shing 'dug pa mthong ngo /_/btson des rgyal po gshegs pa mthong nas/_ngus te kha zas zhig bslangs pa dang /_rgyal pos kyang sbyin no zhes byas nas/_phyir pho brang du gshegs pa dang /_brjed pa las 
[\[222a.4\]]de'i nub mo nam phyed tsam na btson la kha zas sbyin pa dran te/_kha zas bskyal bar byas nas/_pho brang nang gi mi ni gcig kyang 'gro phod pa med de/_nam phyed tsam na kha zas bskur du lam na 'dre gdon dang srin po'i 'jigs pas srog dang bsdos te 'gro nus pa med do/_/de'i tshe na rgyal 
[\[222a.5\]]pos mi de'i sdug bsngal ba dang bkres pas nyen pa dran nas/_de la shin tu snying brtse nas/_nga'i yul 'di nas su zhig btson de la kha zas bskyal du nus na/_gser srang stong sbyin no/_/zhes bsgrags kyang 'gro nus pa ma byung ngo /_/de'i tshe na bram ze de'i chung ma bde ba des gtam 
[\[222a.6\]]du thos na/_'jig rten pa su yang rung ste nyin zhag gcig pa'i bslab tshigs brgyad mnos nas 'dre gdon la sogs pas mi brdzi ste/_gdon thams cad kyis gnod pa byed mi nus so zhes thos kyis/_bdag ni rgyal pos gar btang bar kho mo 'gro snyam bsams nas mchis so/_/de nas rgyal 
[\[222a.7\]]pos bde ba la khyod kha zas 'di dag khyer la che ge mo zhig na btson 'dug pa de la byin cig dang /_gser srang stong sbyin no zhes dam bcas so de nas bde ba rgyal po'i bka' bzhin du kha zas thogs te/_tshul khrims dran par byas nas/_lam du zhugs te song song ba las/_grong khyer gyi phyi rol 
[\[222b\]]
[\[222b.1\]]tu srin mo lam pa dang phrad do/_/de'i tshe na srin mo de'i bu lnga brgya gsar du btsas pas bkres skom gyis nyen te/_bde ba 'ong ba mthong nas/_bza' bar gzas te/_de'i tshe na dge bsnyen ma tshul khrims ma nyams pas srin mos mthong nas skrag ste/_dge bsnyen ma khyod khyer ba'i kha zas las cung 
[\[222b.2\]]zad cig bslang ngo zhes smras pa dang /_dge bsnyen mas kyang nyung ngu zhig byin te byin pa nyung mod kyi dge bsnyen ma'i mthus mang du sprul pas srin mo ma smad shin tu 'grangs par gyur to/_/de nas srin mos dge bsnyen ma la khyod ci ming zhes dris pa dang /_kho mo ni bde ba'o zhes smras so/_/
[\[222b.3\]]'o na kho mo ma smad kyang ltogs pa las khyod kyis gsos kyis/_kho mo 'dug pa 'di na gser bum pa gang yod kyis phyir log pa'i lam du khyer cig_/khyod phar 'gro na kho mo'i nu mo a lam pa yang lam kha na 'dug ste/_khyod dang phrad kyis kho mo'i 'phrin du khyod bde'am/_kho 
[\[222b.4\]]mo yang bu lnga brgya bde bar btsas so zhes gyis shig_/de nas dge bsnyen ma lam du zhugs te/_song song ba las ring por ma lon par a lam pa dang phrad do/_/a lam pa la phu mo'i 'phrin spring ba dang /_bu lnga brgya bde bar btsas so zhes gtam byas nas/_a lam pa 
[\[222b.5\]]dga' ste dge bsnyen ma khyod kho mo'i phu mo'i 'phrin dang gtam snyan pa byas pa legs kyis/_kho mo 'dug pa'i gnas 'di na gser bum pa gang yod kyis phyir log pa'i lam du khyer cig_/kho mo cag gi ming po cig kyang lam kha na 'dug gi_/de dang phrad na kho mo cag spun gnyis 
[\[222b.6\]]kyi 'phrin dang /_bu lnga brgya btsas pa'i gtam yang gyis shig ces bsgo nas song ngo /_/de nas yun ring por ma phyin par sring mo gnyis kyi ming po dang phrad de/_de la bu mo gnyis kyi 'phrin dang /_bu lnga brgya bde bar btsas pa'i gtam byas nas de yang rab tu dga' ste/_khyod 
[\[222b.7\]]kho bo'i sring mo gnyis kyi gtam dang phrin byas pa legs kyis/_kho bo 'dug pa'i gnas 'dir/_gser bum pa gang yod kyis phyir log pa'i lam du khyer shig ces bsgo'o/_/de nas dge bsnyen ma chas te song song ba las btson de'i drung du phyin te/_kha zas bsnyod nas 
[\[223a\]]
[\[223a.1\]]phyir log pa'i lam du gser bum pa gsum rnyed do/_/rgyal pos kyang gser srang stong bya dgar byin pas/_bram ze dbul po khyo shug gnyis yul de na shin tu phyug cing nor mang bar gyur pas/_lhag par bsod nams byed cing rin po che mang bar gyur to/_/
[\[223a.2\]]rgyal pos kyang de bsod nams las gyur par shes nas blon por bcug ste shin tu phyug par gyur te/_lhag par bsod nams byed pa la dad pa'i sems bskyed de/_sangs rgyas dang dge 'dun spyan drangs te/_mchod pa chen po byas so/_/de la bcom ldan 'das kyis chos bstan 
[\[223a.3\]]pas sems rnam par grol te/_rgyun du zhugs pa'i 'bras bu thob bo/_/'khor mang po de rnams dang kun dga' bo la sogs pa sangs rgyas kyis gsungs pa la rjes su yi rangs nas mngon par dga'o/_/bram ze mo bde ba'i le'u ste nyi shu dgu pa'o//_//bam po 
[\[223a.4\]]brgyad pa/_'di skad bdag gis thos pa'i dus gcig na/_bcom ldan 'das rgyal po'i khab bya rgod phung po'i ri la dge slong chen po'i dge 'dun brgya phrag phyed dang bcu gsum dang thabs cig tu bzhugs so/_/de'i tshe na bcom ldan 'das kyis tshe dang ldan pa kun shes kauN+Di n+ya la 
[\[223a.5\]]bsnyen bkur byed pa'i g.yog gcig dgos so/_/zhes bka' stsal pa dang /_de nas kun shes kauN+Di n+ya stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar te/_phyag 'tshal te bcom ldan 'das bdag gis 
[\[223a.6\]]bsnyen bkur yid bzhin du bgyi zhing chos gos dang lhung bzed bzung ngo zhes gsol ba dang /_bcom ldan 'das kyis kauN+Di n+ya la khyod kyang rgas 'khogs te/_khyod nyid la yang bsnyen bkur byed pa yang dgos kyis/_kauN+Di n+ya khyod stan la 'dug shig ces bka' stsal to/_/de bzhin 
[\[223a.7\]]du 'od srung dang /_shA ri'i bu dang /_maud gal ya na chen po la sogs te nye gnas lnga brgya snyed kun gyis bcom ldan 'das la bsnyen bkur bgyi'o/_/zhes gsol na yang gcig kyang ma gnang ngo /_/de nas tshe dang ldan pa ma 'gags pas bcom ldan 'das kyi bsnyen bkur bya 
[\[223b\]]
[\[223b.1\]]ba'i dge slong gang la bgyi snyam brtags nas bcom ldan 'das kyi thugs kun dga' bo la dgyes pa ni 'di lta ste/_khang bu brtsegs pa'i shar phyogs kyi skar khung nas nyi ma'i 'od zer byung ba na/_nub phyogs kyi rtsig ngos la shar cing lhan pa bzhin du bcom ldan 'das kyi thugs kun dga' bo 
[\[223b.2\]]la dgongs shing dgyes par nye gnas kun gyis rtogs nas/_tshe dang ldan pa shA ri'i bu dang /_maud gal gyi bu chen po gnyis kun dga' bo gang na ba der song ste drung du phyin pa dang /_kun dga' bo dang lhan cig tu yid mgu zhing dga' ba'i gtam rnam pa du ma byas nas/_phyogs gcig 
[\[223b.3\]]tu 'khod do/_/phyogs gcig tu 'khod nas shA ri'i bu dang /_maud gal ya nas tshe dang ldan pa kun dga' bo la 'di skad ces smras so/_/tshe dang ldan pa kun dga' bo bcom ldan 'das la bsnyen bkur bya bar dad dam/_bcom ldan 'das kyang khyod kyis bsnyen bkur bya bar 
[\[223b.4\]]dgyes te/_de bzhin gshegs pa la bsnyen bkur byas na khyod la phan pa'i don cher 'gyur ro/_/btsun pa shA ri'i bu bdag ni bcom ldan 'das la bsnyen bkur bya bar mi dad do/_/de ci'i phyir zhe na/_sangs rgyas bcom ldan 'das ni bsgrub par dka' bzod par dka'o/_/'di 
[\[223b.5\]]lta ste me 'bar ba ni bsgrub par yang dka'/_bzod par yang dka' ba yin te de ltar de bzhin du sangs rgyas bcom ldan 'das bsgrub par dka' bas na/_bdag bcom ldan 'das la bsnyen bkur bgyis par mi dad do/_/de nas tshe dang ldan pa maud gal ya na'i bu chen pos kun 
[\[223b.6\]]dga' bo la 'di skad ces smras so/_/kun dga' bo khyod la bcom ldan 'das dgongs shing dgyes pa ni 'di lta ste/_khang bu brtsegs pa'i shar phyogs kyi skar khung nas nyi ma'i 'od zer byung nas nub phyogs kyi rtsig ngos na shar cing lhan pa bzhin du bcom ldan 'das kyi thugs 
[\[223b.7\]]kyang kun dga' bo khyod kyis bsnyen bkur bya bar dgyes kyi dad par gyis shig_/de bzhin gshegs pa la bsnyen bkur byas na/_khyod la phan pa'i don cher 'gyur ro zhes smras so/_/btsun pa maud gal ya na chen po ci ste bdag la bcom ldan 'das kyis 'dod pa 'di gsum 
[\[224a\]]
[\[224a.1\]]gnang na bcom ldan 'das la bsnyen bkur bya bar 'dod do/_/'di lta ste bcom ldan 'das mi gsol ba'i na bza' bdag la 'tshal du mi stsal ba dang /_bcom ldan 'das kyis mi gsol ba'i bshos kyi lhag ma bdag mi 'tshal ba dang /_bdag dus ma mchis 
[\[224a.2\]]par bcom ldan 'das kyi spyan sngar mchir gnang bar bgyis na ni/_bcom ldan 'das la bsnyen bkur bgyid par dad do/_/de nas tshe dang ldan pa shA ri'i bu dang maud gal ya na chen pos tshe dang ldan pa kun dga' bo bsnyen bkur byed par 'dod par byas nas/_bcom ldan 'das gang na 
[\[224a.3\]]ba der song ste phyin pa dang /_bcom ldan 'das la 'di skad ces gsol to/_/bdag cag gis bcom ldan 'das la bsnyen bkur bgyi bar tshe dang ldan pa kun dga' bo dad par bgyis na/_bcom ldan 'das bdag la 'dod pa 'di gsum gnang na/_gdod bdag gis bcom 
[\[224a.4\]]ldan 'das la bsnyen bkur bgyid par dad do zhes mchi'o/_/bcom ldan 'das kyis bka' stsal pa legs so/_/maud gal ya na'i bu dge slong kun dga' bo de ni mkhas pa can te/_tshangs pa mtshungs par spyod pa rnams smad pa'i tshig dang rjes su smad pa'i tshig gis chos 
[\[224a.5\]]kyi phyir byung bar mthong bas na/_bdag la tshangs pa mtshungs par spyod pa rnams 'di skad du dge slong kun dga' bo ni gos dang zas kyi phyir ston pa la bsnyen bkur byed do zhes smra bar mi 'gyur ba'i phyir/_/maud gal gyi bu de ni dge slong kun dga' bo ngo mtshar rmad du byung ba'i 
[\[224a.6\]]chos so/_/dge slong kun dga' bo de ni mkhas pa can te/_dus shes shing dus rig pa lags te/_dus shes par 'gyur ba ni bcom ldan 'das la 'khor rnam bzhi lta bar 'gro ba'i dus la bab pa dang /_dus la ma bab pa dang /_gzhan yang mu stegs can kun tu rgyu rnams 
[\[224a.7\]]bcom ldan 'das kyi spyan sngar 'gro ba'i dus la bab pa dang /_dus la ma bab pa dang /_gzhan yang mu stegs can kun tu rgyu 'di dag ni bcom ldan 'das kyis gsungs pa la lan ldon par spobs so/_/'di dag ni lan ldon par mi spobs so/_/bca' ba dang bza' ba 'di ni 
[\[224b\]]
[\[224b.1\]]bcom ldan 'das la bde zhing bsod par 'gyur/_'di ni bde zhing bsod par mi 'gyur bar shes pa'i phyir maud gal gyi bu dge slong kun dga' bo 'di ni ngo mtshar rmad du byung ba'i chos so/_/de nas shA ri'i bu dang /_maud gal gyi bu gnyis kyis tshe dang ldan pa kun dga' bo bcom ldan 
[\[224b.2\]]'das la bsnyen bkur byed par byas nas dad par byas pa dang /_bcom ldan 'das kyis kyang kun dga' bo ni mkhas pa can te/_dus shes shing dus rig go zhes bsngags pas dge slong rnams the tsom skyes nas/_bcom ldan 'das la 'di skad ces gsol to/_/dge slong kun 
[\[224b.3\]]dga' bo 'di ci'i rgyu ci'i rkyen gyis/_dus tshod la mkhas par gyur/_bcom ldan 'das kyis shA ri'i bu la bka' stsal pa/_sngon 'das pa'i bskal pa tshad med grangs med pa'i pha rol tu rgyal po chen po 'dzam bu'i gling gi rgyal phran brgyad khri bzhi stong snyed la dbang byed pa zhig byung ngo /_/de'i 
[\[224b.4\]]tshe grong khyer ba ru te zhes bya ba na bram ze n+ya gro d+ha ces bya ba zhig yod de/_mkhas pa rig pa dang ldan pa dang sman dang gtsug lag dang /_skar ma la mkhas pa zhig pas/_rgyal po de'i ston pa byed de rgyal phran brgyad khri bzhi stong snyed kyang de la rgyal po chen po dang 'dra bar bsnyen bkur byed de bsgo ba'i 
[\[224b.5\]]tshig kyang nyan to/_/bram ze de phyug khyad kyang rnam thos kyi bu dang 'gran te/_de la bu med pas rtag tu mi dga' ste/_sems khongs su chud cing 'dug pa las ji ltar byas na bu yod par 'gyur zhes tshangs pa dang /_brgya byin dang /_dbang phyug dang /_nyi zla dang /_skar ma dang /_
[\[224b.6\]]ri dang /_chu dang /_nags kyi lha kun la mchod cing brjod do/_/lo bcu gnyis lon nas chung ma chen mo sems can dang ldan par gyur to/_/bud med mkhas pa dag ni sems can dang ldan ma thag tu bu khye'u 'am bu mo yin par nges par rtogs pas/_de yang khye'u yin par shes 
[\[224b.7\]]pas bram ze la gtam smras so/_/bram zes de skad smras pa thos nas rab tu dga' mgu rangs te chung ma'i rim gro lhag par ches bskyed do/_/de nas zla ba dgu tshang nas bu khye'u zhig btsas nas/_gser gyi mdog can skra mthon mthing du 'dug pa bzang ba/_mdzes pa/_mtshan 
[\[225a\]]
[\[225a.1\]]dang ldan pa zhig go/_/de nas btsas ston byas nas mtshan mkhan bkug ste mtshan la bltas nas ming sbyin pa chen po zhes bya bar btags so/_/khye'u de ni rim gyis cher skyes nas dbyar dgun dang /_ston dpyid kyi gnas kyang so sor byas te/_longs spyod 
[\[225a.2\]]byed du bcug go/_/khye'u de yang yid gzhungs shing mkhas pa'i blo dang ldan pa zhig pas rig byed dang gtsug lag rnam pa [{]bcwa [,]bco [}]brgyad la sogs te/_sgyu rtsal gang yang mi shes pa med do/_/phyis sbyin pa chen pos pha ma la gsol pa/_bdag phyi rol tu 'chag cing ltad mo bltar 
[\[225a.3\]]'gro'o zhes byas pa dang /_de'i pha mas kyang bu 'chag tu 'gro'o/_/zhes lam srang phyag dar byed du bcug ste/_rgyal mtshan dang ba dan bsgreng nas me tog gis gtor te/_bdug spos kyi bdug pa la sogs pa yo byad mang po bshams nas/_sbyin pa chen po glang po che rin po che 
[\[225a.4\]]sna bdun gyis brgyan pa la bskyon te/_dril bsgrags/_rnga brdungs/_rol mo dang sil snyan dkrol te/_'khor brgya stong snyed kyis bskor nas/_grong khyer gyi phyi rol tu dong ngo /_/yul mi thams cad kyis lam gyi g.yas g.yon du khang bu brtsegs pa'i steng nas/_mig mi 
[\[225a.5\]]'dzums par blta zhing 'di'i byin dang gzi brjid ni tshangs pa dang 'dra'o zhes bsgrags so/_/de nas song song ba las mu lto ba dag gos hrul po gyon zhing snod chag pa dag thogs te cung zad bslang ngo zhes 'bod pa sbyin pa chen pos thos nas/_de dag la khyod ci'i phyir 'di ltar nyon mongs 
[\[225a.6\]]shing sdug ces dris so/_/de la kha cig ni 'di skad du bdag cag la pha ma dang /_phu nu dang bu smad dang gnyen bshes ma mchis pas sdug go zhes zer ro/_/de la kha cig ni bdag yun ring du nad kyis btab pas mi sos te sdug zhes zer ro/_/de la kha cig ni bdag bag ma byas pas 
[\[225a.7\]]chom pos bcom ste/_ci yang mi bdog pas slong mo byed do zhes zer ro/_/sbyin pa chen pos de skad smras pa thos nas mchi ma dkrugs te song ngo /_/de nas yang pha zad cig na shan pa dag srog chags bsad nas pags pa bshu ba dang /_dmyal gtub pa dag mthong ngo /_/sbyin 
[\[225b\]]
[\[225b.1\]]pa chen pos e ma ho 'di dag ci byed dris na/_bdag cag ni pha mes rgyud kyi 'di 'dra ba'i gsod pa'i las byed de/_'di ma byas na mi 'tsho'o zhes zer ro/_/de la sbyin pa chen po ngo mtshar du gyur nas/_lta mi phod par song ngo /_/de nas pha zad du phyin pa dang /_zhing pa dag cig 
[\[225b.2\]]zhing rmos te/_zhing rmos pa'i shul du srin bu mang du byung ba las bya mang pos 'bu dag thu zhing za ba mthong ba dang de dag la ci byed ces dris na bdag cag ni zhing rmos te sa rlogs pa'i shul du sa bon btab nas phyis mang du skyes te/_des mang du 'tsho zhing rgyal po'i phyir yang 'bul lo zhes zer ro/_/
[\[225b.3\]]sbyin pa chen pos de la yang ngo mtshar du gyur nas/_pha zad song ba dang /_rngon pa dag bya rgya bres pa dang /_rnyi btsugs nas/_bya rnams bshor ba dang sems can dag bya rgya dang rnyis zin nas lus brdabs shing 'then kyang ma shor te snying rje'i skad phyung ste shin tu 'jigs skrag pa dag 
[\[225b.4\]]mthong nas/_khyod ci byed ces dris na bdag cag kyang rgyud kyi 'di 'dra ba gsod pa'i las byed pas 'tsho'o zhes zer ro/_/sbyin pa chen pos de skad smras pa thos nas/_shin tu yi mug ste/_yang pha zad song ba dang /_nya pa dag nya rgya btsugs pa dang mang du zin te/_thang la phung 
[\[225b.5\]]por spungs nas da dung yang 'gul ba dag mthong nas/_'di dag ci byed ces dris na/_bdag cag rgyud kyis las gzhan med do/_/'di ltar nya bshor zhing 'tsho'o zhes zer ro/_/sbyin pa chen pos 'di lta bu dag mthong nas 'di snyam du bsams so/_/sems can 'di dag ni 
[\[225b.6\]]dbul zhing phongs pas bgo ba dang /_bza' ba'i phyir 'di lta bu'i kha na ma tho ba'i las gsod pa la sogs pa byed de/_'di dag ni tshe 'phos ma thag tu ngan song gsum du lhung ste mun pa nas mun par 'gro zhing thar pa'i dus med do snyam bsams nas/_phyir khyim du 'ongs te 
[\[225b.7\]]nyin mtshan du de sems shing mi dga' nas pha'i drung du song ste/_pha la bdag gsol pa zhig mchis kyis gnong shig ces smras so/_/phas kyang bu khyod ci zer smras pa bzhin du bya'o zhes smras so/_/yab bdag sngon phyi rol tu 'chag tu mchi mchi ba las/_mi mang pos gos dang zas 
[\[226a\]]
[\[226a.1\]]kyi phyir thams cad nyon mongs te/_gcig la gcig gsod pa dang /[ {]brdzun [,]rdzun [}]dang dbang za ba dang mi dge ba'i las rnam pa sna tshogs bgyid pa mthong nas de dag la sbyin pa bgyid par bsams kyis/_yab kyi bang mdzod chen po las phongs pa dag gi phyir yid bzhin 
[\[226a.2\]]du sbyor du gnong shig_/phas smras pa bang mdzod dang rin po che mang du bsags pa thams cad khyod kyi phyir byas par zad na ci'i phyir khyod zer ba ni mi nyan zhes smras so/_/de nas sbyin pa chen pos phas gnang ba'i lung thob nas/_yul mi thams cad la sbyin pa chen pos sbyin gtong chen 
[\[226a.3\]]po byed kyis thams cad 'dus shing shog shig ces bsgrags so/_/de'i tshe dge sbyong dang bram ze dbul phongs pa mgon med pa dang /_nad pa la sogs pa grong khyer gyi phyi rol na lam thog thag gang ngo /_/de dag kyang dpag tshad brgya dang /_nyis brgya dang /_sum brgya dang /_bzhi brgya 
[\[226a.4\]]dang /_lnga brgya dang /_dpag tshad stong gi lam nas 'ongs/_kha cig ni dpag tshad nyis stong sum stong bzhi stong lnga stong nas dpag tshad khri'i bar du lhags te/_de dag sprin bzhin du 'dus te thams cad la yid bzhin du sbyin pa ni gos 'dod pa la gos/_zas 'dod pa la 
[\[226a.5\]]zas/_rin po che dang /_gser dang /_dngul dang /_bai dUr+ya dang /_mu sa ra gal ba dang /_bzhon pa dang /_theg pa dang /_khyogs dang /_skyed mos tshal dang /_zhing dang /_rkang 'gros la sogs te yid bzhin du sbyin pa byas so/_/de ltar sbyin pa sbyin pa la zhugs te/_
[\[226a.6\]]yun ring zhig lon pa dang bang mdzod sum cha zhig zad pa dang /_bang mdzod srung mis bram ze la 'di skad ces smras so/_/sras kyis bang mdzod nas sbyin pa byas pas/_sum cha gcig ni zad/_sum cha gnyis las ma lus na/_phan tshun du 'drul ba'i skyes dang tshong zong ci 
[\[226a.7\]]las bgyid pa dgongs shig ces smras so/_/kho bo ni bu la byams pas ngo mi bzlogs kyis bang mdzod stongs kyang bla'o zhes smras so/_/de nas yang ring zhig lon pa dang /_bang mdzod sum gnyis ni zad sum cha tsam lus pa dang /_mdzod srung gis yang bram ze la bang mdzod 
[\[226b\]]
[\[226b.1\]]sum gnyis ni zad sum cha tsam las ma lus na/_phan tshun skyes bskur ba dang /_tshong zong ci las bya zhes smras so/_/bram ze des smras pa/_kho bo'i bu sdug ches pas ngo mi zlogs te smra mi phod do/_khyod bdag gi ci legs su byos la zhing mi khom pa ltar tha snyad thogs shig_/bang mdzod 
[\[226b.2\]]srung gis bram ze las lung thob nas mdzod sgo bcad de/_don gnyer du song ngo /_/de nas slong ba dag sbyin pa chen po'i thad du lhags nas/_bar 'ga' ni mdzod srung mi rnyed de mdzod sgo mi phyed/_gal te mdzod srung 'ong na yang yid bzhin du mi ster bas sbyin pa chen po 'di snyam du 
[\[226b.3\]]bsams so/_/'di ltar gyur pas 'di ni bang mdzod srung gis thugs mi thub pas pha mas man ngag 'ong gis yong yang bus pha ma'i bang mdzod stongs par bya ba mi rigs kyis/_bdag gi thabs ci zhig byas na/_rin po che yid bzhin du rnyed de/_skye bo mang po la phan thogs 
[\[226b.4\]]par 'gyur bar bsams nas/_mi dag la 'di skad ces dris so/_/'jig rten na las ci byas na rin po che yid bzhin du rnyed de/_nor dbyig mang du rnyed cing zad mi shes par 'gyur zhes dris pa dang /_kha cig ni zhing mang po rmos na nor gyi dbyig mang por 'gyur zhes zer ro/_/
[\[226b.5\]]kha cig ni rkang 'gros spel nas spogs byas na nor mang du rnyed do zhes zer ro/_/kha cig ni lam ring po nas tshong spogs byas na nor mang du rnyed do zhes zer ro/_/kha cig ni rgya mtshor zhugs te nor bu rin po che blangs na rin po che mang du 'gyur ro zhes zer ro/_/sbyin pa chen pos de dag 
[\[226b.6\]]gis smras pa thos nas zhing rmo ba dang /_rkang 'gros spel ba dang /_lam ring por tshong spogs la 'gro ba ni nga'i cha ma yin gyis/_rgya mtshor 'jug pa 'ba' zhig nga'i cha yin no zhes smras nas rgya mtshor 'jug snyam bsams te/_pha ma la 'di skad ces smras so/_/bdag 
[\[226b.7\]]ni rgya mtsho nas rin po che mang po blangs te/_dbul phongs pa la sbyin pa yid bzhin du bya'o/_/bdag rgya mtshor rin po che len du mchir gnong shig ces smras so/_/de'i pha mas de skad smras pa thos nas 'khams te/_bu la 'di skad ces smras so/_/'jig rten na dbul 
[\[227a\]]
[\[227a.1\]]phongs pa ni blo med de/_lus srog dang bsdos nas 'gro bar byed de/_khyod cis phongs na de ltar sems khyod sbyin pa byin 'dod na khyim na yod pa'i nor thams cad sbyin par byos shig_/rgya mtshor 'gror mi rung ste/_rgya mtsho'i nang na chu rlabs dba' klong 'khyil ba 
[\[227a.2\]]dang /_chu srin dang /_klu gdug pa dang /_srin mo dang /_ri chu'i mdog can la sogs te/_shin tu yang ba'i gshed ma mang du yod pas thar bar dka' na/_khyod cis phongs na srog dang bsdo bar byed/_'di la ni nyan pa med kyis ma sems par 'dug cig ces bsgo'o/_/sbyin 
[\[227a.3\]]pa chen pos de skad ces bsgo ba thos nas bsams pa bzhin du ma grub pas yi dam bcas so/_/bsams pa 'di ma grub kyi bar du pha ma'i mdun du sa la kha sbub tu nyal te phyir mi ldang ngo snyam bsams te/_yab yum gyis mkhyen par mdzod cig_/bdag ni bsams pa bzhin du ma 
[\[227a.4\]]grub kyi bar du kha sbub tu nyal ba 'di las mi ldang ngo zhes smras so/_/de nas pha ma mi dga' ste/_gnyen bshes dang bgros nas rgya mtsho'i nang du gshed ma yang mang du yod pa'i gtam yang byas/_bdag kyang rmongs pa las lo bcu gnyis kyi bar du lha kun la mchod do/_/khyod 
[\[227a.5\]]lha zhig_/nga'i bur skyes na nged ma bor bar zan zo shig_/ces zhag gcig zhag gnyis nas zhag drug gi bar du tshig rnam pa sna tshogs kyi gros btab kyang ma nyan te/_sngar ci skad smras pa las ma zlogs so/_/pha ma skrag nas yang 'di skad ces smras so/_/bdag gi bu 'di thog ma 
[\[227a.6\]]btsas nas de tsam gyi bar du brtsam par bya ba mthar ma grub kyi bar du mi gtong bas rgya mtshor btang na brgyal phyir log kyang srid kyi ma btang na zhag bdun lon nas 'phral du bye brag phye ste/_da ni btang dgos so snyam nas bu'i drung du song ste lag pa nas bzung ste/_bu longs la zan zo 
[\[227a.7\]]shig yid bzhin du 'gro bar gnang ngo zhes smras pa dang sbyin pa chen po yang langs te bza' ba zos btung ba 'thungs so/_/de nas phyi rol tu byung ste mi mang po la kho bo rgya mtshor rin po len du 'gro'o/_/khyod su 'gro dga' ba rnams kyang 'grogs te 'dong gis ded dpon kyang kho bos byas 
[\[227b\]]
[\[227b.1\]]la/_yo byad kyang kho bos sbyar ro zhes bsgrags so/_/de'i tshe na mi lnga brgya tsam yang 'gro bar khas blangs nas so so nas yo byad sbyar te/_nam 'gro ba'i dus kyang byas nas/_dus bzhin du lam du zhugs te chas so/_/lam du 'jug pa'i tshe khye'u'i pha ma dang /_rgyal po dang /_
[\[227b.2\]]rgyal bu dang /_blon po la sogs te yul mi thams cad kyis kyang bskyal nas rdzongs btab bo/_/pha ma yang ngus te phyi phyag byas nas zhag du ma'i lam 'das pa dang /_'brog sa stong du phyin te nub mo'i dgongs lam du mi rgod kyis bcom ste/_nor rdzas kun phrogs so/_
[\[227b.3\]]de nas song song ba las grong khyer nga shu par zhes bya bar phyin nas grong khyer de na bram ze ka pyi li zhes bya ba dang phrad de/_bram ze de'i khyim du song nas bram ze de las sbyin pa chen pos gser srang sum stong bslang bar byas so/_/de'i tshe na bram ze de la bu mo gser gyi mdog can skra mthon 
[\[227b.4\]]mthing gar 'dug pa/_rgyal phran brgyad khri bzhi stong snyed kyi rgyal bu thams cad kyis bslangs na yang ma ster ba cig yod do/_/de'i tshe na sbyin pa chen po bram ze de'i sgor song ste/_bram ze ka pyi li 'dug gam zhes dris pa'i tshe/_bu mos khyim gyi nang nas sbyin pa chen po'i skad thos 
[\[227b.5\]]pa tsam gyis/_phyi sgo na skad grag pa 'di kho mo'i khyim thab yin no/_/zhes pha ma la smras so/_/de nas bram ze sgor byung nas phrad pa dang /_khye'u de la 'di ni nges par gzhan pas 'phags so snyam bsams so/_/khye'u des gser bslangs pa dang /_bram zes kyang sbyin 
[\[227b.6\]]par gnang nas lag pa ya gcig tu gser thogs lag pa ya gcig tu ni bu mo khrid de/_bu mo 'di yang khyed kyi chung mar sbyin gyis long shig ces smras pa dang /_sbyin pa chen pos smras pa/_bdag ni rgya mtsho chen por rin po che len du 'gro ste/_rgya mtsho'i nang na bgegs shin tu mang 
[\[227b.7\]]bas kho bo 'khor tam mi 'khor gtol med de/_khyed kyi bu mo chung mar len pa'i thugs mi thub bo/_/bram zes smras pa/_khyod bde bar 'khor na bu mo 'di chung mar long shig ces smras pa dang /_sbyin pa chen pos kyang 'khor na de bzhin bgyi'o zhes smras so/_/de nas bram 
[\[228a\]]
[\[228a.1\]]zes kyang gser srang sum stong dang gzhan yang yo byad ci dgos pa kun sbyar te/_de nas rgya mtsho'i ngogs su phyin to/_/de nas gru bcos te gru'i nang du zhugs nas de nas thag pa bdun gyis brtod de/_gru'i nang nas 'di skad ces smras so/_/rgya mtsho'i nang na bgegs 'di 
[\[228a.2\]]dag yod de/_'di lta ste rlung nag po dang srin po dang /_chu'i dba' rlabs 'khyil ba dang /_klu gdug pa dang /_chu'i mdog lta bu'i ri dang /_chu srin la sogs pa'i bgegs kyang ya nga ba mang du yod kyis khyed 'gror mi dad pa zhig yod na 'di nas phyir log shig phyis 'gyod par gyur 
[\[228a.3\]]ta re gal te lus dang srog la mi lta ste/_pha ma dang /_chung ma dang /_phu nu dang /_gnyen bshes la ma chags na 'dong ngo /_/gal te bde bar phyin na rin po che sna bdun gyis bu tsha rabs bdun tshun cad phyug par 'gyur te/_longs spyod zad mi shes par 'gyur ro/_/zhes 
[\[228a.4\]]smras nas thag pa gcig bcad do/_/de bzhin du nyi ma bdun gyi bar du nyin re lan re de skad smras nas/_rtod thag re re bcad de rlung dang sbyar te/_g.yor shing bsgreng bas mgyogs khyad mda' bzhin song ngo /_/de nas tshong pa dag rin po che'i gling du phyin nas/_sbyin pa chen pos mang 
[\[228a.5\]]du thos pas rin po che brtag pa la shin tu mkhas pas rin po che bzang ngan dang /_lci yang dang ci tsam ri ba'i rin thang tshun cad tshong pa rnams la bstan nas/_rin po che kha dog 'di lta bu ni yang mod kyis rin che'o/_/rin po che 'di lta bu ni lci yang rin chung gis ma len shig_/
[\[228a.6\]]ha cang mang ches na yang gru lci bas 'bying ngo /_/ha cang nyung ches na yang nyon mongs te song song ba'i don med pas 'di tsam ni ran no zhes bya ba la sogs pa'i tshod kyang bstan nas rin po che grur brdzangs te ci la yang ma reg nas da phyir 'dong ngo zhes chas pa dang /_sbyin pa chen po gru'i nang 
[\[228a.7\]]du zhugs su ma btub nas/_tshong pa rnams la kho bo ni klu'i rgyal po'i pho brang nas yid bzhin gyi nor bu rin po che ma thob kyi bar du phyir mi log go zhes smras so/_/de nas tshong pa rnams ngus nas mya ngan gyis yi mug nas 'di skad ces smras so/_/bdag cag tshong pa rnams ni skyes bu ded dpon 
[\[228b\]]
[\[228b.1\]]khyod kyi g.yog tu 'ongs te/_da khyod kyis 'dir bor te mi 'gro na bdag cag kyang phyir khyim du mi phyin te/_thams cad 'khyam par 'gyur ro/_/sbyin pa chen pos smras pa/_tshong pa khyod ma nyes par kho bos yul du phyin pa'i smon lam btab bo zhes pog phor lag tu blangs te/_phyogs 
[\[228b.2\]]bzhir mchod nas 'di skad ces smras so/_/bdag ni rin po che blangs te/_sems can phongs pa la phan gdags par ma zad kyis/_de ltar sbyin pa byed pa'i bsod nams des sangs rgyas su 'grub pa'i phyir ro/_/bdag gis smras pa 'di bden te smon lam bzhin du 'grub na tshong pa 'di 
[\[228b.3\]]dag rin po che dang bcas su nye zho med par 'dzam bu'i gling du bde bar phyin par shog shig_/ces smon lam btab nas thag pa bcad de g.yor shing bsgreng nas phyir 'dzam bu'i gling du bde bar song ngo /_/de dag song ba'i 'og tu sbyin pa chen po chur zhugs te song ba las zhag bdun gyi 
[\[228b.4\]]bar du pus mo tsam las ma nub bo/_/de nas yang zhag bdun gyi bar du brla drung tsam las ma nub bo/_/de nas yang zhag bdun song ba las rked pa tsam las ma nub bo zhag bdun gyi bar du phrag pa tsam du phyin to de nas zhag bdun gyi bar du ni rkyal lo/_/de nas ri zhig gi drung du 
[\[228b.5\]]phyin pa dang /_shing la 'jus te ri la 'dzegs nas/_zhag bdun gyis ri'i rtse mor phyin to/_/ri'i rtse mor zhag bdun song song nas yang zhag bdun gyis shod du chu 'gram du phyin to/_/chu 'gram du phyin pa dang /_chu'i nang nas pad ma gser gyi mdog can yod pa la sbrul gdug 
[\[228b.6\]]pas pad ma'i rtsa ba la dkris shing 'dug par mthong ngo /_/de nas byang chub sems dpa' skyil mo krung bcas te 'dug nas sems rtse gcig tu byams pa'i ting nge 'dzin la zhugs te/_sbrul gdug pa 'di dag kyang sngon zhe sdang dang phrag dog byas pa'i rkyen gyis 'di lta bu'i lus mi 
[\[228b.7\]]sdug pa myong ngo snyam lhag par de la snying brtse ba'i sems bskyed pas sbrul gdug pa de'i gdug pa kun zhi nas/_byang chub sems dpa' pad ma'i steng nas gom pa bor te song song ba las zhag bdun gyis sbrul gdug pa de dag brtol to/_/de nas yang song song ba las srin 
[\[229a\]]
[\[229a.1\]]po dang phrad nas srin po de dag mi'i dri tshor bas kun tu tshol lo/_/de nas byang chub sems dpa' sems rtse gcig tu byams pa'i sems kyis brtags pas srin po de dag 'jam pa'i tshig gis skyes bu khyod gang nas 'ongs/_gang du 'gro zhes dris so/_de 
[\[229a.2\]]la sbyin pa chen pos kho bo ni yid bzhin gyi nor bu rin po che tshol du 'ongs ba yin no zhes smras so/_/de nas srin po de dag rab tu dga' ste/_'di ni bsod nams chen po dang ldan pa zhig go snyam bsams nas/_'di ni da dung klu'i pho brang las shin tu ring ste/_nam yang mi phyin 
[\[229a.3\]]pas nyon mongs par 'gyur gyis mthu zhig gis bstangs te bskyal lo/_/snyam nas nam mkhar khyer te dpag tshad bzhi brgya'i pha rol na phyin pas yang sa la bzhag go/_/sbyin pa chen po de nas song song ba las ring por ma lon par dngul gyi mkhar zhig mthong nas klu'i gnas 
[\[229a.4\]]zhig yin snyam ste nye bar song ngo /_/mkhar de'i phyi rol 'obs rim pa bdun gyis bskor te/_'obs kyi nang na sbrul gdug pa 'jigs su rung bas gang ngo /_/sbyin pa chen pos de dag mthong nas/_sbrul gdug pa 'di dag ni sngon zhe sdang che ba'i las kyis 'di lta bu'i lus 'jigs 
[\[229a.5\]]su rung ba myong bar gyur to snyam ste/_de la bu gcig pa dang 'dra ste/_byams shing snying rje'i sems kyis/_de ltar byams pa'i sems bskyed pas sbrul gyi gdug pa yang zhi bar gyur nas de dag brdzis nas klu'i mkhar du song ngo /_/mkhar de la klu gnyis kyis dkris te/_klu'i mgo 
[\[229a.6\]]mkhar sgo la brten te/_klu de gnyis kyis sbyin pa chen po de mthong nas mgo bteg ste gdug pa 'byin pa las/_sbyin pa chen pos byams pa'i sems bskyed pas gdug pa yang zhi nas mgo smad pas sa la nyal lo/_/sbyin pa chen pos klu'i mgo la brdzis nas mkhar gyi nang na song 
[\[229a.7\]]ba dang /_mkhar gyi nang na klu zhig rin po che sna bdun gyi gzhal med khang na 'dug pa mthong ngo /_/klu'i rgyal po des byang chub sems dpa' mthong nas/_dngangs te 'di snyam du sems so/_/nga'i gnas 'di 'obs rim pa bdun gyis bskor te/_'obs kyi nang na sbrul gdug 
[\[229b\]]
[\[229b.1\]]pas gang bas klu dang gnod sbyin ma yin pa gzhan gang yang 'dir 'ong ba'i thugs mi thub na/_'di lta bu su yin snyam ste 'dug pa las langs nas bsu ste/_bsti stang dang bcas pas phyag byas nas rin po che'i khri la bzhag ste/_kha zas rnam pa sna tshogs byin no/_/kha zas zos 
[\[229b.2\]]nas khyod 'dir ci la 'ongs ci ltar phyin dris so/_/byang chub sems dpas smras pa/_'dzam bu'i gling gi mi rnams ni dbul phongs pas nor dang /_zas dang /_gos kyi phyir gcig gis gcig rnam pa sna tshogs kyis 'tshe zhing gnod pa byed de/_tshe 'phos ma thag tu 
[\[229b.3\]]ngan song gsum du lhung ngo /_/bdag ni 'di la snying brtse ste/_de dag gi mgon bya ba'i phyir lam ring po nas nyon mongs pa dang bsdos te/_rgyal po chen po khyod la yid bzhin gyi nor bu rin po che slong du 'ongs so/_/yid bzhin gyi nor bu rin po ches sems can thams 
[\[229b.4\]]cad la phan gdags pa'i bsod nams kyis mngon par rdzogs par 'tshang rgya bar 'tshal gyis/_bdag gi yid dang mi 'gal bar rin po che stsal du gsol/_/klu'i rgyal pos smras pa/_yid bzhin gyi nor bu rin po che ni shin tu rnyed par dka' ba yin te/_khyod don 'di'i phyir 
[\[229b.5\]]'ong na/_'dir zla ba gcig cig 'dug ste bdag gi mchod pa yang bzhes la bdag la chos bstan na/_yid bzhin gyi nor bu rin po che yang sbyin no zhes byas pa dang /_byang chub sems dpas kyang de bzhin du bya'o zhes smras so/_/de nas klu'i rgyal pos nyin gcig bzhin 
[\[229b.6\]]du kha zas ro brgya dang ldan pa rnam pa sna tshogs sbyar te phul nas/_rol mos byang chub sems dpa' mchod do/_/byang chub sems dpas kyang de la dran pa nye bar gzhag pa'i chos kyi yan lag zla ba gcig gi bar du bstan nas/_phyir 'gro'o zhes byas pa dang /_klu'i rgyal 
[\[229b.7\]]po dga' nas spyi bo'i gtsug phud nas yid bzhin gyi nor bu rin po che bkrol te phul lo/_/skyes bu chen po 'gro ba la phan pa'i don du yi dam la shin tu brtan pa khyod gdon mi za bar 'tshang rgya'o/_/nam mngon par sangs rgyas pa na bdag kyang khyod kyi nye gnas mchog tu gyur 
[\[230a\]]
[\[230a.1\]]cig ces smras so/_/de nas klu'i rgyal po la nor bu rin po che 'di la mthu stobs ci yod dris na/_smras pa/_nor bu 'di ni dpag tshad nyis stong kho ra khor yug tu dgos pa thams cad char bzhin du 'bebs so/_/byang chub sems dpas bsams pa/_nor 
[\[230a.2\]]bu rin po che 'di mthu stobs che mod kyi/_'on kyang bdag gis bsams pa'i don chen po 'grub nus pa ma yin no/_/snyam bsams nas/_klu'i rgyal po 'khor dang bcas pas bskyal te song ngo /_/de nas yang song song ba dang /_rgyang ma nas bai dUr+ya sngon po'i mkhar 
[\[230a.3\]]cig mthong ngo /_/mkhar de'i drung du phyin pa dang /_mkhar de yang 'obs rim pa bdun gyis bskor te/_'obs kyi nang na sbrul gdug pas yongs su gang ngo /_/byang chub sems dpas sbrul gdug pa de dag la snying brtse zhing byams pa'i sems bskyed pas/_sbrul gdug 
[\[230a.4\]]pa zhi nas sbrul de dag brdzis te song ngo /_/mkhar sgor phyin pa dang /_klu gnyis shig mkhar sgor nyal ba dang /_byang chub sems dpa' snying brtse zhing byams pa'i sems kyis klu'i gdug pa zhi nas mgo la brdzis nas mkhar gyi nang du song ngo /_/de'i tshe na mkhar de na klu'i 
[\[230a.5\]]rgyal po gcig rin po che sna bdun gyi gzhal med khang na 'dug pas/_rgyang ma nas byang chub sems dpa' mthong nas/_'di snyam du bdag gi gnas 'di la 'obs rim pa bdun gyis bskor te/_'obs kyi nang na sbrul gdug pas gang ba klu dang /_gnod sbyin min pa gzhan 
[\[230a.6\]]'ong ba'i thugs mi thub na mi 'di lta bu su yin/_gang nas 'ongs snyam nas ya mtshan du gyur te/_bsus nas bsti stang dang bcas pas phyag byas te rin po che'i gdan la bzhag go/_/de nas kha zas ro brgya dang ldan pa rnam pa sna tshogs sbyar te phul lo/_/byang chub 
[\[230a.7\]]sems dpas kha zas zos pa'i 'og tu khyod 'dir ci la 'ongs/_don ci yod ces dris so/_/byang chub sems dpas smras pa/_bdag ni klu'i rgyal po khyod la yid bzhin gyi nor bu rin po che slong du 'ongs so/_/klus smras pa/_rin po che shin tu rnyed par dka' ste/_khyod 
[\[230b\]]
[\[230b.1\]]'dod pa yang dag na kho bos gsol pa bzhin du zla ba gnyis 'dug ste/_bdag cag la byang chub sems dpa'i spyod pa bstan nas/_bdag cag gi mchod pa bzhes na rin po che yang sbyin no zhes byas pa dang /_sbyin pa chen pos de bzhin du bya'o zhes smras so/_/de nas klu'i rgyal 
[\[230b.2\]]pos zla ba gnyis kyi bar du kha zas ro brgya dang ldan pa rnam pa sna tshogs sbyar te/_phul nas rol mo sna tshogs kyis mchod do/_/byang chub sems dpas kyang de dag la rdzu 'phrul gyi rkang pa bzhi'i chos kyi rnam grangs zla ba gnyis kyi bar du bstan te/_phyir 'gro bar bsams nas klu'i 
[\[230b.3\]]rgyal pos yid bzhin gyi nor bu rin po che bkrol te phul nas/_skyes bu chen po yi dam la brtan pa khyod gdon mi za bar 'tshang rgya'o/_/nam mngon par sangs rgyas pa na/_bdag kyang khyod kyi nye gnas bgyi'o zhes smras pa dang /_de bzhin du gyur cig smras so/_/nor bu rin po 
[\[230b.4\]]che 'di la mthu stobs ci tsam yod ces dris pa na/_nor bu rin po che 'di ni dpag tshad bzhi stong kho ra khor yug tu ci 'dod pa thams cad char bzhin du 'bebs so/_/byang chub sems dpa' yang 'di snyam du rin po che 'di'i mthu stobs che mod kyi/_bdag gi bsam pa grub nus pa 
[\[230b.5\]]ma yin no snyam nas/_klu'i rgyal po'i mkhar gyi sgo'i phyi rol tu byang chub sems dpa' bskyal lo/_/de nas yang song song ba las/_rgyang ma nas gser gyi mkhar rab tu 'tsher ba zhig mthong nas/_byang chub sems dpa' de'i drung du song ste phyin pa dang /_mkhar de yang 
[\[230b.6\]]'obs rim pa bdun gyis bskor te/_'obs kyi nang na sbrul gdug pas yongs su gang ba mthong ngo /_/byang chub sems dpa' yang byams pa'i sems bskyed pas/_sbrul gyi gdug pa zhi nas de la brdzis te song ngo /_/mkhar de la yang klu gnyis shig 'khyil te mgo sgo'i phyi 
[\[230b.7\]]rol tu bstan te nyal ba dang /_byang chub sems dpa' mthong nas mgo bteg ste gdug pa phyung ba las byang chub sems dpas snying rje zhing byams pa'i sems bskyed pas gdug pa zhi nas de'i mgo brdzis te mkhar gyi nang du song ste/_mkhar de'i nang na klu'i rgyal pos rin po che'i 
[\[231a\]]
[\[231a.1\]]gzhal med khang nas byang chub sems dpa' rgyang ma nas mthong nas/_'di snyam du bdag gi gnas 'di ni 'obs rim pa bdun gyis bskor te 'obs kyi nang na sbrul gdug pas gang bas klu dang gnod sbyin ma gtogs par gzhan gang yang 'ong ba'i thugs mi thub na/_mi 'di su yin 
[\[231a.2\]]gang nas 'ongs snyam nas ngo mtshar du bzung ste/_rgyang ma nas bsus te bsti stang dang bcas pas phyag 'tshal te/_rin po che'i gdan la 'dug tu bcug go/_/de nas kha zas ro brgya dang ldan pa rnam pa sna tshogs sbyar te/_phul nas kha zas zos pa'i 'og tu khyod su zhig gang nas 'ongs zhes dris 
[\[231a.3\]]so/_/de la byang chub sems dpas bdag ni 'dzam bu'i gling nas mchis te/_'dzam bu'i gling gi sems can bsod nams chung bas nor dang zas skom gyi phyir gcig la gcig rnam pa sna tshogs pas 'tshe zhing gsod do/_/mi dge ba bcu'i las rdzogs par byas pas tshe 'phos ma thag tu ngan 
[\[231a.4\]]song gsum du lhung ste/_sdug bsngal mang po myong bar 'gyur bas/_bdag de dag la snying brtse ste mgon bya ba'i phyir rgyal po chen po khyod la yid bzhin gyi nor bu rin po che slong du 'ongs so/_/klu'i rgyal pos smras pa/_yid bzhin gyi nor bu rin po che ni rnyed sla ba ma yin te/_skyes 
[\[231a.5\]]bu khyod bdag la re ste 'ongs na bdag gi gnas 'dir zla ba bzhi 'dug ste/_bdag gi mchod pa bzhes na rin po che yang 'bul lo/_/zhes byas pa dang /_byang chub sems dpas yang de bzhin du bgyi'o/_/zhes smras nas/_klu'i rgyal pos zla ba bzhi'i bar du kha zas ro 
[\[231a.6\]]brgya dang ldan pa rnam pa sna tshogs sbyar te phul nas/_rol mos kyang mchod do/_/de la byang chub sems dpas chos kyi rnam grangs rgya cher phye zhing bstan pas klu'i rgyal po rab tu dga' nas/_klu gzhan dang gnod sbyin gzhan la mi ltos par yo byad thams cad kyang yid bzhin du 
[\[231a.7\]]sbyar ro/_/de lta bu'i tshul du zla ba bzhi byas nas/_byang chub sems dpa' 'gro bar chas pa dang /_klu'i rgyal pos gtsug gi phud bu nas yid bzhin gyi nor bu rin po che bkrol te/_byang chub sems dpa' la phul nas/_skyes bu chen po yi dam la brtan pa khyod gdon mi za 
[\[231b\]]
[\[231b.1\]]bar 'tshang rgya'o/_/nam mngon par sangs rgyas pa na bdag kyang nye gnas mchog tu gyur te/_bsnyen bkur byed par shog shig ces smon lam btab bo/_/byang chub sems dpas kyang de bzhin du gyur cig ces smras so/_/nor bu rin po che 'di la mthu stobs ci tsam zhig yod ces 
[\[231b.2\]]dris so/_/klu'i rgyal pos smras pa/_nor bu rin po che 'di dpag tshad brgyad stong kho ra khor yug tu rin po che char bzhin du 'bebs te/_ci 'dod pa thams cad 'bebs so zhes smras pa dang /_byang chub sems dpa' gdod dga' nas/_'di snyam du 'dzam bu'i gling gi khyon ni 
[\[231b.3\]]dpag tshad bdun stong las med de/_nor bu rin po che 'dis ni bdag gi re ba skong ngo snyam bsams nas/_snga phyir rnyed pa'i nor bu rin po che gsum char gos kyi mthar phyung ste mkhar gyi sgor phyin pa dang /_klu'i rgyal po 'khor dang bcas pas bskyal nas so sor dong ngo /_/byang chub 
[\[231b.4\]]sems dpa' pha zad zhig tu phyin nas/_nor bu rin po che rnams lag par thogs te/_'di skad ces smon lam btab bo/_/nor bu 'di yid bzhin gyi nor bu rin po che yin yang dag na/_bdag nam mkha' la 'phur bar gyur cig ces smras so/_/de skad ces smras ma thag tu 
[\[231b.5\]]nam mkha' la 'phur te/_rgya mtsho'i bgegs las thar nas/_rgya mtsho'i ngogs su phyin par gyur te/_de na cung zad bsti zhing ngal bsos pa'i lam du gnyid log pa dang de'i tshe na rgya mtsho'i klu phran rnams 'di skad ces bgros so/_/rgya mtsho 'di na nor bu rin po che 'di gsum las 
[\[231b.6\]]med de gsum char mi 'dis khyer te nor bu 'di ni yon tan dang ldan na/_bdag cag la yang dgos kyi phyir brku'o zhes bgros nas/_byang chub sems dpa' gnyid kyis log pa'i tshe yid bzhin gyi nor bu rin po che klu rnams kyis phyir brkus so/_/byang chub sems dpa' sad nas bltas na 
[\[231b.7\]]nor bu rin po che med pas 'di snyam du bsams so/_/'di ni gdon mi za bar rgya mtsho'i klus brkus kyis bdag gis mthu ci yod pas rgya mtsho'i chu bcus te bskam par bya'o snyam ste/_nor bu phyir ma thob kyi bar du lag pa stong par phyir mi 'gro snyam yi dam bcas so/_/rgya mtsho'i ngogs 
[\[232a\]]
[\[232a.1\]]su song ste rus sbal gyi khog pa zhig blangs nas lag pa gnyis kyis rgya mtsho'i chu bcus so/_/de'i tshe na rgya mtsho'i lhas de'i bsam pa shes nas/_de la 'di skad ces smras so/_/rgya mtsho 'di ni gting zab cing yangs te/_dpag tshad stong phrag sum brgya sum cu yod pas 
[\[232a.2\]]gal te 'dzam bu'i gling gi mi thams cad log kyang rgya mtsho bskam par bya mi nus na/_khyod gcig pus nus pa lta ci smos te/_don med do/_/byang chub sems dpas smras pa/_mi gcig gis snying nas las byas na ci yang mi 'grub pa med do/_/bdag gi rin po che de rnyed pas 'gro 
[\[232a.3\]]ba thams cad la phan pa dang bde bar bya snyam ste/_de'i bsod nams kyis mngon par 'tshang rgya bar 'gyur te/_de la sems ma zhum na ci'i phyir rgya mtsho 'di bskam par mi nus zhes smras so/_/de'i tshe na lha khyab 'jug la sogs pas rgyang ma nas byang chub sems dpa' gcig pus lus 
[\[232a.4\]]yid 'thun par rgya mtsho'i chu bcus te/_'gro ba mang po'i don du dka' ba byed par mthong nas/_de dag kyang byang chub sems dpa' la btang ngo snyam bsams te/_gcig nas gcig tu sbran nas thams cad byang chub sems dpa'i gan du lhags te/_byang chub sems dpa' snod 
[\[232a.5\]]kyis chu bcu ba mthong nas/_lha de dag thams cad so so'i lha'i gos phud nas chur smyugs te/_lan cig phyir phyung bas rgya mtsho'i chu dpag tshad bzhi bcu 'grib bo/_/yang lan gnyis smyugs pas dpag tshad brgyad cu 'grib bo/_/lan gsum smyugs pas dpag tshad brgya nyi shu 
[\[232a.6\]]'grib pas/_klu de dag 'jigs skrag ste/_byang chub sems dpa'i drung du lhags te/_'di skad du thong zhig rgya mtsho'i chu skams par ma byed cig ces smras pa dang /_byang chub sems dpas btang ngo /_/de nas klu rnams kyis byang chub sems dpa' la khyod kyi nor bu rin po che 'di ci 
[\[232a.7\]]zhig tu dgos smras pa/_bdag gis sems can la phan pa'i don du dgos so/_/klus smras pa/_sems can la phan pa'i don du dgos na/_rgya mtsho'i nang na yang sems can mang du yod na ci'i phyir bskur zhes smras so/_/smras pa rgya mtsho'i nang na gnas pa yang /_sems 
[\[232b\]]
[\[232b.1\]]can yin mod kyi/_de la phongs pa'i sdug bsngal med do/_/'dzam bu'i gling gi sems can dag ni nor gyi phyir gcig gis gcig rnam par 'tshe zhing gnod par byed de/_mi dge ba bcu rdzogs par byed pas tshe 'phos nas kun sems can dmyal bar skye ste/_bdag ni de dag la snying 
[\[232b.2\]]brtse ba'i phyir rin po che 'di dgos so zhes smras pa dang /_klu rnams kyis nor bu rin po che phyung ste slar phul lo/_/rgya mtsho'i lhas byang chub sems dpa' de ltar brtson 'grus brtan pa mthong nas/_'di gdon mi za bar 'tshang rgya'o snyam bsams te/_nam mngon par sangs rgyas pa na bdag 
[\[232b.3\]]kyang nye gnas kyi mchog tu gyur cig ces smon lam btab bo/_/de nas byang chub sems dpas rin po che phyir thob nas steng gi nam mkha' la 'phur te/_gnas su 'ongs nas sngar tshong pa grogs po rnams dong ba yod dam/_bde bar phyin tam zhes dris so/_/tshong pa grogs po 
[\[232b.4\]]dag kyang bde bar phyin nas/_de dag gcig la gcig dga' nas/_grogs po rnams kyis ngo mtshar ya mtshan du bzung ngo /_/de nas bram ze ka pyi li'i sgor phyin nas/_byang chub sems dpa' rgya mtsho las phyir log go zhes thos nas/_thams cad kyis sgor bsus te rab tu 
[\[232b.5\]]dga' nas/_tshong pa grogs po rnams dang bcas pa la dga' ston chen po bgyis so/_/de'i tshe byang chub sems dpas rin po che thogs nas khyim du 'ongs pa dang /_bram ze de'i bang mdzod thams cad yongs su gang bar gyur to/_/de nas bram ze ka pyi lis rin po che sna tshogs kyis 
[\[232b.6\]]bu mo brgyan nas rin po che'i chu snod bskur te/_byang chub sems dpa'i lus dang rkang pa bkrus nas/_bu mo'i lag pa nas bzung ste byang chub sems dpa' la gtad do/_/byang chub sems dpas kyang bzhes nas/_bram ze rab tu dga' ste/_bu mo'i g.yog bu mo lnga brgya dang 
[\[232b.7\]]glang po che lnga brgya yang rin po ches brgyan te/_rol mo byas nas byang chub sems dpa' la brdzangs so/_/de'i tshe na sbyin pa chen po'i pha ma bu dang bral ba'i 'og tu rtag tu ngus pas pha ma gnyi ga'i mig mdongs par gyur te/_bu rgya mtsho nas log nas pha ma dang phrad pas/_
[\[233a\]]
[\[233a.1\]]bus pha ma la phyag 'tshal te/_de la lag pa nas 'jus nas bu yin par rtogs so/_/sbyin pa chen po khyod kyis nged bor nas song ba'i 'og tu mig kyang mdongs so/_/khyod rgya mtshor song song na ci rnyed ces dris pa dang /_sbyin pa chen pos nor bu rin po che pha'i lag tu byin te/_
[\[233a.2\]]bdag gis 'di rnyed do zhes smras nas/_pha mas lag tu blangs te bsnams nas/_'di lta bu'i rdo ba ni nga'i mdzod na sngar yang mang du yod na/_'di ltar nyon mongs pa dang bsngo ci dgos zhes smras so/_/de nas byang chub sems dpas nor bu phyir blangs te/_pha ma'i mig phyis 
[\[233a.3\]]pa tsam gyis 'di ltar rlung drag pos sprin bus pa bzhin du pha ma gnyi ga'i mig kyang sngar bas gsal bar mthong bar gyur to/_/de nas pha ma gnyi ga dga' ste/_de ni nor bu rin po che yin yang dag par lta ste/_nyon mongs pa'i don sel bar gyur to zhes smras so/_/de nas sbyin 
[\[233a.4\]]pa chen pos rin po che thogs te/_khyod yid bzhin gyi nor bu rin po che yin yang dag na/_kho bo'i pha ma'i 'og tu rin po che sna bdun gyi gdan 'byung zhing rin po che'i bla bres steng khebs par shog shig ces smon lam btab ma thag tu de bzhin grub nas/_rgyal po'i bang mdzod thams 
[\[233a.5\]]cad kyang gang bar gyur to/_/de nas rgyal pos pho nya gcig glang po che dpag tshad brgya stong du 'gro ba zhig bskyon te/_'dzam bu'i gling gi mi thams cad la sbyin pa chen pos rgya mtsho nas yid bzhin gyi nor bu rin po che rnyed de/_nor bu yon tan can des da ste zhag bdun na nor bu rin po che la 
[\[233a.6\]]sogs te gos dang zas dang dgos pa'i yo byad thams cad char bzhin du 'bebs kyis so so nas ci bde bar long shig ces bsgrags so/_/de ltar kun tu bsgrags nas/_sbyin pa chen pos khrus byas te/_gos gsar pa bgos nas/_ga la'i thang du mnyam por rgyal mtshan 
[\[233a.7\]]btsugs te/_yid bzhin gyi nor bu rin po che rgyal mtshan gyi rtse mo la btags nas pog phor lag tu blangs te 'di skad ces smon lam btab bo/_/'dzam bu'i gling gi mi dag ni dbul phongs pa sha stag ste/_de dag la phan gdags dgos kyis yid bzhin gyi nor bu 
[\[233b\]]
[\[233b.1\]]rin po che yin te/_mi [{]brdzun [,]rdzun [}]na so so nas ci dang ci dgos pa tha dad pa de dag thams cad yid bzhin du char ltar phob shig_/ces smras ma thag tu phyogs bzhi nas rlung nag po g.yos nas/_de ma thag tu mi gtsang ba'i nyal nyil thams cad phyags te/_char zim bu mi drag pa zhig bab nas/_
[\[233b.2\]]rdul mi 'thul bar byas pa'i 'og tu thog mar bza' ba dang /_btung ba ro brgya dang ldan pa rnam pa sna tshogs char bzhin du bab bo/_/de nas 'bru rnams char bzhin du bab bo/_/de nas gos char bzhin du bab bo/_/de nas rin po che char bzhin du bab ste/_/'dzam bu'i gling na nor bu 
[\[233b.3\]]rin po che'i phung pos yongs su gang nas/_rin po che dag gseg ma dang gyo mo lta bur byas so/_/byang chub sems dpas de ltar kun chog par byas nas/_'dzam bu'i gling gi mi rnams la 'di skad ces bsgo'o/_/'dzam bu'i gling gi sems can dag ni gos dang /_zas dang 
[\[233b.4\]]nor gyi phyir gcig gis gcig gsod cing rnam pa sna tshogs kyis gtse bas sdig pa mi dge ba'i las 'ba' zhig byed de/_tshe'i dus byas nas ngan song gsum du lhung ste/_mun pa nas mun par 'gro ste/_bdag ni de dag la snying brtse ba'i phyir rgya mtsho'i bgegs dang /_nyon mongs 
[\[233b.5\]]pa mang po khyad du bsad de/_khyed rnams bde bar bya ba'i phyir rgya mtsho nas nor bu rin po che dag blangs nas/_da khyed kun cis kyang mi brel te bde bar gyur gyis/_khyed rnams dge ba bcu'i las kyi lam la lus dang ngag dang yid bsdus te/_brtson par gyis shig ces thabs 
[\[233b.6\]]rnam pa sna tshogs kyi sgo nas bstan cing bskul lo/_/de ltar bstan cing bskul nas/_dge ba bcu'i las kyi lam la nan tan byed du bcug pas/_'dzam bu'i gling gi mi de dag tshe 'phos nas/_mtho ris kyi lhar skyes so/_/de'i tshe de'i dus na de'i pha bram ze n+ya gro d+ha ni da ltar nga'i 
[\[233b.7\]]yab zas gtsang ma yin no/_/de'i mar gyur pa de ni nga'i yum lha mdzes yin no/_/sbyin pa chen po ni nga yin no/_/dngul gyi mkhar na 'dug pa'i klu de ni shA ri'i bu yin no/_/bai dUr+ya'i mkhar na 'dug pa'i klu de ni maud gal gyi bu yin no/_/gser gyi mkhar na 'dug pa'i klu de ni kun 
[\[234a\]]
[\[234a.1\]]dga' bo yin no/_/rgya mtsho'i lha de ni ma 'gags pa yin no/_/kun dga' bo 'di klu'i rgyal po byed pa na yang nga la bsnyen bkur byas te/_dus la mkhas pa da ltar gyi bar du yang dus la mkhas kyis/_'dod pa gsum yang yid bzhin du gnang ngo /_/zhes bka' stsal pa 
[\[234a.2\]]dang /_kun dga' bo dga' mgu rangs nas/_pus mo'i lha nga sa la btsugs te/_bdag gis nam 'tsho'i bar du de bzhin gshegs pa la bsnyen bkur bgyi'o zhes gsol lo/_/bcom ldan 'das kyis de skad ces bka' stsal pa dang /_'khor mang po rnams la la ni rgyun du 
[\[234a.3\]]zhugs pa'i 'bras bu thob pa nas/_dgra bcom pa'i bar du thob bo/_/la la ni rang sangs rgyas su gyur to/_/la la ni bla na med pa'i byang chub tu sems bskyed do/_/la la ni phyir mi ldog pa'i sa thob nas/_rjes su yi rangs nas mngon par dga'o/_/sbyin pa chen po rgya 
[\[234a.4\]]mtshor zhugs pa'i le'u ste sum cu pa'o//_//'di skad bdag gis thos pa'i dus gcig na/_bcom ldan 'das rgyal po'i khab n+ya gro d+ha'i tshal na bzhugs so/_/de'i tshe na bcom ldan 'das tshangs pa dang brgya byin la sogs pas bskor cing bzhugs pa las/_
[\[234a.5\]]bcom ldan 'das kyi mtshan dang dpe byad dang gser gyi mdog lta bu'i sku la 'khor mang po thams cad ngo mtshar du 'dzin te/_bstod cing bsngags so/_/de ltar bcom ldan 'das 'khor kun las 'phags te/_thams cad kyi mchog gtso bor gyur pas/_dge slong dag the 
[\[234a.6\]]tsom du gyur nas/_bcom ldan 'das la zhus pa dang /_bcom ldan 'das kyis bka' stsal pa/_da ltar 'ba' zhig tu 'khor kun las 'phags te/_mchog gtsor gyur pa ma yin no/_/sngon 'das pa'i dus na yang 'di dag kun las 'phags te gtso bor gyur to/_/de nas 
[\[234a.7\]]dge slong dag gis sngon ci ltar gtso bor gyur pa bstan par gsol pa dang /_de la bcom ldan 'das kyis 'di skad ces bka' stsal to/_/sngon 'das pa'i dus na bskal pa grangs med dpag tu med bsam gyis mi khyab pa'i pha rol na/_'dzam bu'i gling 'dir rgyal po chen po 
[\[234b\]]
[\[234b.1\]]rgyal phran brgyad khri bzhi stong la dbang byed pa zhig byung ste/_de la bu ni lnga brgya yod do/_/dus phyi zhig na btsun mo chen mo la bu zhig btsas te/_gser gyi mdog can skra mthon mthing lta bu lag mthil na 'khor lo rtsibs stong dang ldan pa'i mtshan yod pa/_rkang pa g.yon gyi mthil na rta'i ri mo 
[\[234b.2\]]yod pa/_rkang pa g.yas kyi mthil na glang po che'i ri mo yod pa/_bsod nams dang ldan pa zhig btsas te/_ming yang me long gdong zhes bya bar btags so/_/rgyal po chen po nad kyis btab ste tshe'i dus byed du nye ba na/_blon po rnams kyis sras 'di rnams kyi nang na rgyal tshab 
[\[234b.3\]]tu gang gzhug_/rgyal po'i dbang gang la bskur zhes dris pa dang /_rgyal po nga'i yon tan dang mtshan rnam pa 'di bcu dang ldan na/_rgyal por chug la dbang skur shig ces bsgo'o/_/bcu gang zhe na 'di lta ste/_lus kyi mdog gser lta bu la skra mthon mthing du 'dug pa dang /_
[\[234b.4\]]lag pa gnyis kyi mthil na 'khor lo'i mtshan dang ldan pa dang /_rkang pa g.yas pa'i mthil na glang po che'i ri mo yod pa dang /_rkang pa g.yon pa'i mthil na rta'i ri mo yod pa dang /_rgyal po'i gos gon na lus dang 'tsham zhing mi che ba dang mi chung ba dang /_rgyal po'i stan la 
[\[234b.5\]]'dug na gzi brjid dang mthu dang ldan pa dang /_rgyal phran rnams kyis rim gro bsnyen bkur cher byed de/_btsun mo dang pho brang slas rnams kyang de la dga' zhing phyag byed pa dang /_lha rnams kyi rten du khrid na lha rnams kyis phyir phyag byed pa dang /_yon tan dang bsod nams kyi mthus 
[\[234b.6\]]rin po che sna bdun gyi char 'bebs shing /_thams cad kyi yid tshim par byed pa dang /_btsun mo chen mo las btsas pa dang bcu ste/_yon tan 'di dag dang ldan na rgyal po'i dbang skur shig ces bsgo nas/_mi rtag pa mngon sum du gyur te tshe 'phos so/_/de nas rgyal bu dang blon 
[\[234b.7\]]po rnams 'dus te/_rgyal bu nang gi che ba las mthar gyi yon tan bcu gang la yod pa brtags na/_rgyal bu gzhan thams cad ni lus gser lta bu'i mdog can ma yin/_skra mthon mthing du 'dug pa ma yin/_lag pa'i mthil na 'khor lo'i mtshan yod pa ma yin/_rkang 
[\[235a\]]
[\[235a.1\]]pa'i mthil na glang po che dang rta'i ri mo yod pa ma yin/_rgyal po'i gos dang 'tsham pa ma yin/_rgyal po'i gdan la bzhag na dngangs pa ltar 'greng bar gyur/_rgyal phran dang /_blon po rnams bsti stang dang phyag mi byed de/_btsun mo dang pho brang slas rnams dga' ba dang /_
[\[235a.2\]]phyag bya ba ma yin/_lha rten du khrid na lha rnams kyis phyag bya ba ma yin/_rin po che'i char 'bebs pa nus pa ma yin/_btsun mo chen mo'i sras kyang ma yin te/_rgyal bu lnga brgya las mtshan gcig dang ldan pa 'ga' yang ma byung ste/_sras nang gi tha [{]chungs [,]chung [}]'ba' zhig lus 
[\[235a.3\]]gser gyi mdog can la/_skra mthon mthing gi kha dog lta bu la lag pa gnyis 'khor lo'i mtshan dang ni ldan/_rkang pa gnyis kyi mthil na glang po dang /_rta'i ri mo yang yod/_gos dang lus su 'tsham/_rgyal po'i gdan la bzhag na gzi brjid dang byin che/_rgyal phran thams cad 
[\[235a.4\]]kyis bsti stang dang bcas pas phyag byed cing btsun mo dang pho brang slas kyang dga' bas phyag byed do/_/lha'i rten du 'ongs na lha rnams phyag byed/_rin po che phobs shig ces smras ma thag tu char bzhin du 'babs/_btsun mo yang nang gi chen mo las btsas te/_mtshan rdzogs par 
[\[235a.5\]]ldan pas rgyal phran dang blon po rnams kyis rgyal por dbang bskur te/_tshes bco lnga'i nyin par nyi ma thog mar shar ba na/_gser gyi 'khor lo rtsibs stong dang ldan pa che khyad dpag tshad gcig pa shar phyogs nas 'ongs te/_de la pus mo btsugs nas gal te bdag yon tan 
[\[235a.6\]]dang ldan te rgyal por 'gyur na/_'khor lo 'di bdag gi drung du nye bar shog shig ces smras pa dang /_nam mkha'i phyogs nas nye bar 'ongs so/_/glang po rin po che ni ri spos kyi ngad can las 'ongs te/_mjug ma la nor bus brgyan pa/_rgyal po de la zhon nas nam mkha' la 'phur 
[\[235a.7\]]te/_nyi ma phyed kyis gling bzhi las 'khor ro/_/gal te rkang pas 'gro na rkang pa'i rjes gang rigs par gser gyi bye mar gyur to/_/rta rin po che ni kha dog mthing ga la rnga rngog dmar ba rin po che sna bdun 'bab pa/_rgyal po de la zhon na zan cig bza' rin tsam gyis gling bzhi nas 
[\[235b\]]
[\[235b.1\]]'khor te/_mi ngal mi dub bo/_/nor bu rin po che ni 'od zer nyin mtshan du gsal te/_rgyang grags brgya nyi shu tshun cad 'od kyis snang bar byed la/_rin po che sna bdun char bzhin du 'bebs shing thams cad la sbyin par byed do/_/bud med rin po che ni bzang ba/_mdzes pa/_
[\[235b.2\]]rgyal po'i yid tshim par byed do/_/khyim bdag rin po che ni rgyal po'i rin po che sna bdun ci dgos pa yid bzhin du sbyar te/_zad mi shes par byed do/_/blon po rin po che ni rgyal pos dpung rnam bzhi bgos na/_bltas pa tsam gyis dpung gi tshogs 'dus te rtsal dang mthur 
[\[235b.3\]]ldan no/_/de ltar rin po che sna bdun dang ldan nas de 'di snyam bsams so/_/thabs 'di lta bu thob pa yang sngon gyi bsod nams las skyes kyis rgyal po'i gdung rgyud mi chad par bya'o snyam bsams nas/_spos chus khrus byas te gos gsar pa gtsang ma bgos nas lag 
[\[235b.4\]]na pog phor thogs te/_shar phyogs logs su pus mo sa la btsugs nas 'di skad ces smras so/_/shar phyogs na skyes bu 'phags pa bzhugs pa rnams bdag gsol ba bzhin du gshegs su gsol zhes smras pa dang /_shar phyogs nas rang sangs rgyas nyi khri snyed rgyal 
[\[235b.5\]]po'i pho brang du gshegs so/_/lho dang nub dang byang phyogs su yang de bzhin du gsol pa dang /_de dag kyang so so nas rang sangs rgyas nyi khri snyed rgyal po'i pho brang du gshegs so/_/de nas rgyal po dang /_blon po rnams kyis yo byad rnam bzhi sbyar te mchod pa byas so/_/de nas 
[\[235b.6\]]rgyal phran brgyad khri bzhi stong snyed phyir yul du 'gro bar gsol te/_mchi phyag 'tshal ba na rgyal phran rnams kyis 'phags pa rnams la shas kyis/_bdag cag kyang mchod pa 'tshal te bsod nams bgyi'o zhes gsol pa dang /_rgyal po dang blon po rnams kyis lo brgyad khri bzhi 
[\[235b.7\]]stong gi bar du rang sangs rgyas bzhi khri la yid bzhin du mchod nas/_tshe'i dus byas pa dang /_mtho ris kyi lhar skyes so/_/dge slong dag de'i tshe na rgyal po me long gdong de ni da ltar nga yin no/_/rgyal po de'i pha de ni nga'i yab zas gtsang ma yin no/_/btsun mo de ni nga'i yum 
[\[236a\]]
[\[236a.1\]]lha mdzes yin no/_/rgyal bu lnga brgya de ni shAkya'i rigs lnga brgya yin no/_/de'i dus na yang thams cad kyi gtso bo mchog tu gyur te/_da sangs rgyas nas kyang mtshan dang ldan pa'i mchog gtso bor gyur to/_/'khor mang po rnams sangs rgyas kyis gsungs pa la rjes su 
[\[236a.2\]]yi rangs nas mngon par dga'o/_/rgyal po me long gdong gi le'u ste sum cu gcig pa'o//_//bam po dgu pa/_'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun 
[\[236a.3\]]dga' ra ba na bzhugs so/_/de'i tshe na lha sbyin rab tu byung mod kyis rnyed pa la chags pas mtshams med pa'i las kyis ri bsnyil nas sangs rgyas mnan pa dang /_zhabs la shing gi tshal ba 'dzugs pa dang /_glang po che smyon pa btang ba dang /_'thun pa'i dge 'dun gyi dbyen byed 
[\[236a.4\]]pa dang /_zag pa zad pa'i dge slong ma bsad pa dang /_mi dge ba'i las 'di dag byas nas/_skye ba phyi ma la rnam par smin pas 'jigs te/_mu stegs pa'i ston pa drug gi thad du song nas dris so/_/ston pa drug gis kyang ngan par lta ba'i chos sdig pa byas kyang sdig par mi 
[\[236a.5\]]'gyur la dge ba byas kyang bsod nams su mi 'gyur ba'i chos bstan nas/_de la yid ches te/_dge ba'i rtsa ba bcad do/_/de'i tshe na kun dga' bos phu nu bo la snying brtse ba'i phyir rab tu mi dga' ste/_ngus nas bcom ldan 'das la 'di skad ces gsol to/_/lha sbyin gti 
[\[236a.6\]]mug can ni mi dge ba'i las kha na ma tho ba bgyis te/_dge ba'i rtsa ba bcad nas shAkya'i rigs rnams kyang sun 'byin no/_/bcom ldan 'das kyis kun dga' bo la bka' stsal pa/_lha sbyin 'di ni tshe 'di 'ba' zhig la rnyed pa dang grags pa'i phyir dge ba'i rtsa ba bcad par ma zad kyi/_
[\[236a.7\]]'das pa'i dus na yang rnyed pa dang grags pa'i phyir lus dang srog kyang stong pa'i las byas so/_/de la dge slong dag the tshom du gyur nas/_kun dga' bos bcom ldan 'das la 'di skad ces gsol to/_/lha sbyin gyis 'das pa'i dus na yang rnyed pa dang grags pa'i slad du lus 
[\[236b\]]
[\[236b.1\]]dang srog stong pa'i las bgyis pa ci lta bu lags zhes gsol pa dang /_bcom ldan 'das kyis kun dga' bo la bka' stsal pa/_kun dga' bo sngon 'das pa'i dus na/_bskal pa grangs med dpag tu med bsam gyis mi khyab pa'i pha rol na/_'dzam bu'i gling 'dir 
[\[236b.2\]]yul bA rA Na sI na bram ze ha yi zhes bya ba zhig yod de/_des rigs mnyam pa las chung ma blangs te ring por ma lon par chung ma sems can dang ldan par gyur te/_zla ba dgu tshang ba na bu khye'u zhig btsas te/_de nas btsas ston chen po byas nas/_bu'i ming yang legs tshol zhes bya 
[\[236b.3\]]bar btags te/_ma ma la gtad nas gsos so/_/de nas yang sems can dang ldan par gyur te/_sngon ma de mnyen zhing des pa las sems can dang ldan pa'i 'og tu gtum zhing khro bar gyur to/_/de nas zla ba dgu tshang ba dang khye'u zhig btsas te/_de ltar ma yang sngon las gyur 
[\[236b.4\]]pas/_bu'i ming yang nyes tshol zhes bya bar btags te/_ma ma la gtad nas gsos so/_/khye'u spun gnyis phyis cher skyes nas/_spun gnyis rgya mtshor rin po che len par dong ngo /_/so so nas 'khor dang grogs lnga brgya lnga brgya rnyed nas lam du zhugs so/_/lam 
[\[236b.5\]]ring bas zhag bdun gyi gnas su ma phyin par rgyags chad de/_srog dang bral du nye nas/_legs tshol dang tshong pa grogs po rnams nyam thag ste/_thams cad lta brjod cing lha rnams la mchod par byed do/_/de nas 'brog stong pa de na rgyang ma nas skyed shing bzang po zhig mthong nas/_
[\[236b.6\]]thams cad skyed shing gi drung du lhags pa dang /_shing gi drung na chu mig bzang po zhig kyang yod de/_tshong pa rnams chu mig de la 'thungs nas/_bdag cag gis lha mchod pa'i rtags 'di yin no/_/zhes smras pa dang /_lhas mngon sum du smras te/_skyed shing gi yal ga chog shig 
[\[236b.7\]]dang 'dod pa thams cad 'byung ngo zhes bsgo'o/_/de nas yal ga gcig bcad pa dang /_btung ba zhim por byung ngo /_/de nas yal ga gcig bcad pa dang /_kha zas ro brgya dang ldan pa thams cad byung nas/_de dag kun gyis tshim par zos so/_/de nas yang yal ga gcig 
[\[237a\]]
[\[237a.1\]]bcad pa dang /_gos rnam pa sna tshogs byung ngo /_/de nas yang yal ga gcig bcad pa dang nor bu rin po che sna tshogs byung ste/_khal thams cad longs so/_/de nas nyes tshol la sogs pa thams cad kyang der lhags te/_snga ma'i yal ga bcad pa las rin po 
[\[237a.2\]]che sna tshogs khal longs pa mthong nas/_'di snyam du bsams so/_/snga ma 'di dag gis yal ga las kyang rin po che chog par rnyed na/_shing 'di'i rtsa ba phyung na ni nor bu rin po che sna tshogs mang du rnyed do/_/snyam bsams nas/_shing gi rtsa ba brko bar gzas so/_/
[\[237a.3\]]de nas legs tshol mi dga' ste smras pa/_bdag cag ni phongs te srog dang bral ba las shing 'dis bdag cag gi srog gsos kyis khyod shing 'di ma gcod ces smras na nyes tshol ma nyan te shing rtsa ba bcad do/_/de nas legs tshol kyang mthong mi 'dod par khal dang bcas pa song ba'i 'og 
[\[237a.4\]]tu shing gi rtsa ba nas srin po lnga brgya byung ste/_nyes tshol dang tshong pa kun zos so/_/kun dga' bo de'i tshe de'i dus na legs tshol de ni da ltar nga yin no/_/de'i pha de ni da ltar nga'i yab zas gtsang ma yin no/_/de'i ma de ni da ltar nga'i yum lha mdzes ma yin no/_/nyes tshol de ni da ltar lha 
[\[237a.5\]]sbyin yin no/_/kun dga' bo lha sbyin gyis da ltar 'ba' zhig nga la gnod pa byed par ma zad kyis rnyed pa dang grags pa'i phyir skye ba thams cad du nga la gnod pa byas na/_ngas phan pa'i chos bstan te phan par byas kyang /_lha sbyin ni nga la dgrar 'dzin to/_/bcom ldan 'das kyis 
[\[237a.6\]]de skad ces gsungs nas/_'khor mang po rnams rjes su yi rangs nas mngon par dga'o/_/legs tshol dang nyes tshol gnyis kyi le'u ste sum cu gnyis pa'o//_//'di skad bdag gis thos pa'i dus gcig na/_bcom ldan 'das rgyal po'i khab bya rgod 
[\[237a.7\]]spungs pa'i ri la dge slong gi dge 'dun chen po dang thabs cig tu bzhugs so/_/de'i tshe na tshe dang ldan pa kun dga' bos lha sbyin gyis thabs rnam pa sna tshogs kyis de bzhin gshegs pa la gnod par bya bar bsams kyang /_de bzhin gshegs pas ni lha sbyin dang sgra gcan zin 
[\[237b\]]
[\[237b.1\]]gnyis la mi 'dra bar med par dgongs te/_rtag tu de la thugs brtse bar mthong nas/_bcom ldan 'das la zhus pa dang /_bcom ldan 'das kyis kun dga' bo la 'di skad ces bka' stsal pa/_lha sbyin 'dis dus 'di nyid nang la gnod pa byas par ma zad de/_skye ba gzhan 
[\[237b.2\]]du yang nga la gnod sems bskyed do/_/dge slong dag the tsom du gyur nas kun dga' bos bcom ldan 'das la 'di skad ces gsol to/_/lha sbyin 'dis skye ba gzhan dag na bcom ldan 'das la gnod pa ci ltar bgyis zhes gsol pa dang /_bcom ldan 'das kyis kun dga' 
[\[237b.3\]]bo la 'di skad ces bka' stsal to/_/sngon 'das pa'i dus bskal pa tshad med grangs med dpag tu med bsam gyis mi khyab pa'i pha rol du/_'dzam bu'i gling 'dir rgyal po rin po che go cha zhes bya ba rgyal phran lnga brgya la dbang byed pa zhig byung ngo /_/de la btsun mo dang pho brang 
[\[237b.4\]]gi slas lnga brgya snyed yod kyang bu med de/_nyi zla'i lha la sogs te lha thams cad la gsol ba byas te/_lo du ma lon kyang bu med pas mi dga' bar gyur te/_'di snyam du sems so/_bdag la bu ni gcig kyang med de/_de'u re tshe zad pas rgyal phran lnga brgya yang 
[\[237b.5\]]gcig la gcig mi nyan te/_thams cad 'khrugs nas/_yul mi bde bar 'gyur ro snyam nas sems khongs su chud de/_lag pa 'gram pa la brten nas 'dug pa las/_de'i tshe na lha zhig rgyal po'i bsam pa shes nas/_rmi lam du rgyal po la 'di skad ces bsgo'o/_/
[\[237b.6\]]pho brang gi phyi rol tshal gyi nang na/_drang srong gnyis shig yod de gcig gi lus gser gyi mdog tu 'dug gi_/de'i gan du song la gsol ba thob shig dang /_bur skye bar 'gyur ro/_/zhes bsgo ma thag tu gnyid log pa las sad nas/_drang srong gnyis gang na 'dug pa 
[\[237b.7\]]tshol du song ste/_drang srong de dang phrad nas/_bdag la rgyal po'i rigs 'tshob pa med kyis khyod bdag gi rigs su skyes te/_rigs gso shig ces gsol ba btab nas/_drang srong des kyang de bzhin du bya'o zhes smras so/_/drang srong gcig gis kyang bdag khyod kyi 
[\[238a\]]
[\[238a.1\]]rigs su skye bar bya'o zhes smras pa dang /_rgyal po rab tu dga' nas/_khyod kyang bdag gi rigs su skye bar shog shig_/ces smras so/_/de nas rgyal po phyir log nas dus phyi zhig na drang srong gser gyi mdog can tshe'i dus byas nas/_btsun mo chen mo'i 
[\[238a.2\]]mngal du skyes so/_/bud med mkhas pas bu yod par shes nas bu phor shes te bdag la nges par bu pho yod do/_/zhes rgyal po la smras pa dang /_rgyal pos kyang btsun mo'i rim gro bskyed do/_/zla ba dgu tshang nas bu khye'u gser gyi mdog can/_skra mthon mthing khar 'dug pa/_
[\[238a.3\]]mtshan dang ldan pa zhig btsas so/_/rgyal po rab tu dga' nas btsas ston byas te/_mtshan mkhan gyis mtshan btags nas/_bu'i ming yang dge don du btags so/_/de nas btsun mo gcig kyang sems can dang ldan par gyur te/_drang srong cig shos kyang tshe'i dus byas 
[\[238a.4\]]nas btsun mo'i mngal du skyes so/_/de nas yang btsas ston byas te/_mtshan mkhan gyis mtshan bltas nas/_khye'u'i ming sdig don du btags so/_/rgyal po bu la byams shing sdug pas bu 'dug pa'i gnas dbyar dgun ston dpyid so sor byas so/_/khye'u cher skyes nas 
[\[238a.5\]]rig pa bco brgyad la sogs te/_gtsug lag thams cad la mkhas par gyur to/_/phyis dge don gyis rgyal po la gsol te/_bdag phyi rol tu 'chag cing ltad mo ltar 'gro'o zhes byas pa dang /_de'i pha mas kyang bu 'chag tu 'gro'o zhes lam srang phyag dar byed du bcug ste/_
[\[238a.6\]]rgyal mtshan dang /_ba dan bsgrengs nas me tog gis gtor to/_/bdug pa dang /_spos kyis bdug pa la sogs pas yo lang bshams nas/_dge don glang po rin po che sna bdun gyis brgyan pa la bskyon te/_dril bsgrags rdza rnga brdungs rol mo dang sil snyan dkrol te/_
[\[238a.7\]]rkya pa brgya stong snyed kyis bskor te/_grong khyer gyi phyi rol tu song ngo /_/yul mi thams cad lam gyi g.yas g.yon na khang bu brtsegs pa'i steng na mig mi 'dzums par lta zhing /_'di byin dang gzi brjid ni tshangs pa dang 'dra'o zhes bsgrags so/_/de nas song song ba las mu 
[\[238b\]]
[\[238b.1\]]lto ba dag cig gis gos hrul po gyon nas snod chag pa thogs te/_cung zad bslang ngo zhes 'bod pa dge don gyis thos nas/_de dag la khyod ci'i phyir 'di ltar nyon mongs shing sdug ces dris so/_/de dag las kha cig ni 'di skad du bdag la pha ma dang phu nu dang bu smad dang /_gnyen 
[\[238b.2\]]bshes ma mchis pas sdug go zhes zer ro/_/de la kha cig ni bdag cag yun ring du nad kyis btab pas mi sos te sdug go zhes zer ro/_/de la kha cig ni bdag cag bag ma byas pas chom pos bcom ste ci yang mi bdog pas slongs mo byed do zhes zer ro/_/dge don gyis 
[\[238b.3\]]de skad ces smras pa thos nas/_mchi ma blags te song ngo /_/pha zad cig tsam nas shan pa dag cig srog chags bsad nas pags pa bshu ba dang /_dmyal gtub pa dag mthong nas/_dge don gyis e ma ho 'di dag ci byed ces dris pa na/_bdag cag gi pha mes rgyud 
[\[238b.4\]]kyis 'di 'dra ba'i gsad pa'i las byed de/_'di ma byas na mi 'tsho'o/_/zhes zer ro/_/de la dge don ngo tsha bar gyur te blta mi phod par song ngo /_/de nas yang pha zad phyin pa dang zhing pa dag cig zhing rmos pa'i 'og tu srin bu mang du byung ba las/_bya mang po dag sbrul gdug pa 
[\[238b.5\]]dag thu zhing za ba mthong ba dang /_'di dag ci byed ces dris pa na bdag cag ni zhing rmos te sa rlogs pa'i shul du sa bon btab nas/_phyis mang du skyes te des 'tsho zhing rgyal po'i dpya yang dbul zhes zer ro/_/dge don de la yang ngo tsha bar gyur nas pha zad song ba dang /_rngon pa bya rgya bres 
[\[238b.6\]]pa dang /_rnyi btsugs nas bya rnams bshor ba dang /_sems can dag bya rgya dang rnyi la zin nas lus rdeg cing 'then kyang ma shor te/_snying rje'i skad phyung ste/_shin tu 'jigs skrag pa dag mthong nas/_khyod 'di ci byed ces dris na bdag cag kyang rgyud kyis 'di 'dra ba 
[\[238b.7\]]gsod pa'i las byed pas 'tsho zhes zer ro/_/dge don gyis de skad ces smras pa thos nas shin tu yi mug ste/_yang pha zad song ba dang /_nya pa dag nya rgya btsugs nas mang du zin te/_thang du phung por spungs nas da dung yang 'gul ba dag mthong nas 'di dag ci byed dris na/_
[\[239a\]]
[\[239a.1\]]bdag cag kyang rgyud kyi las gzhan mi byed kyis 'di ltar nya bshor zhing 'tsho bar byed do/_/zhes zer ro/_/dge don gyis de lta bu dag mthong nas 'di snyam du bsams so/_/sems can 'di dag ni dbul phongs pas bgo ba dang /_bza' ba'i phyir 'di lta 
[\[239a.2\]]bu'i kha na ma tho ba'i las gsod pa sogs byed de/_'di dag ni tshe 'phos ma thag tu ngan song gsum du lhung ste/_mun pa nas mun par 'gro zhing /_thar pa'i dus med do snyam du bsams nas phyir khyim du 'ongs te/_nyin mtshan du sems shing ni mi dga' nas/_pha'i drung du song ste 
[\[239a.3\]]pha la yab bdag la gsol ba zhig mchis kyis gnong shig ces smras so/_/phas kyang bu khyod ci zer khyod ci smras pa bzhin du bya'o zhes smras so/_/yab bdag sngon phyi rol tu 'chag tu mchis pa las mi mang pos gos dang /_zas kyi phyir thams cad nyon mongs te/_gcig gis 
[\[239a.4\]]gcig la gsod pa dang /[ {]brdzun [,]rdzun [}]dang /_dbang za ba dang /_mi dge ba'i las rnam pa sna tshogs bgyid par mthong nas/_de dag la sbyin pa bgyid par bsams kyis yab kyis bang mdzod chen po las brel zhing phongs pa dag gi phyir yid bzhin du spyod du gnong shig phas smras pa/_ngas 
[\[239a.5\]]rin po che dang bang mdzod mang du bsags pa thams cad khyod kyi phyir byas par zad na/_ci'i phyir khyod zer bzhin du mi nyan ces smras so/_/de nas dge don gyis phas gnang ba'i lung thob nas/_yul mi thams cad la dge don ni sbyin pa chen po byed kyis/_thams cad 'dus shing 
[\[239a.6\]]shog shig ces smras so/_/de'i tshe na dge sbyong dang bram ze dang /_dbul phongs pa mgon med pa dang /_na ba la sogs te/_grong khyer gyi phyi rol na lam thog thag gang ngo /_/de dag kyang dpag tshad brgya dang /_nyis brgya dang /_sum brgya dang /_bzhi brgya dang /_lnga brgya 
[\[239a.7\]]dang /_dpag tshad stong gi lam nas 'ongs/_kha cig ni dpag tshad nyis stong /_sum stong /_bzhi stong /_lnga stong /_dpag tshad khri'i lam nas lhags te/_sprin bzhin du 'dus nas thams cad las yid bzhin du sbyin pa ni gos 'dod pa la gos/_zas 'dod pa la zas/_
[\[239b\]]
[\[239b.1\]]rin po che dang /_gser dang /_dngul dang /_bai dUr+ya dang /_mu sa ra gal ba dang /_bzhon pa dang /_theg pa dang /_khyogs dang /_skyed mos tshal dang /_zhing dang /_rkang 'gros la sogs te/_yid bzhin du sbyin pa byas so/_/de ltar sbyin pa la zhugs te/_yun 
[\[239b.2\]]ring zhig lon pa dang /_bang mdzod sum cha ni zad nas/_mdzod srung gis rgyal po la 'di skad ces smras so/_/sras kyis bang mdzod las sbyin pa bgyis nas sum cha ni zad pas/_sum gnyis tsam las ma lus na/_phan tshun 'drul ba'i skyes dang /_tshong zong ci 
[\[239b.3\]]las bgyid dgongs shig ces smras so/_/nga ni sras 'di la byams pas ngo mi zlogs kyis bang mdzod stongs kyang sla'o zhes bsgo'o/_/de nas yang ring zhig lon pa dang /_bang mdzod sum gnyis ni zad/_sum cha tsam lus pa dang /_mdzod srung gis yang rgyal po 
[\[239b.4\]]la da ni bang mdzod sum gnyis tsam ni zad/_/sum cha tsam las ma lus na/_phan tshun skyes bskur ba dang /_tshong zong ci las bgyi zhes smras so/_/rgyal pos de la bsgo ba/_nga'i sras sdug ches pas ngo mi zlogs pas smra ba mi phod kyis/_khyod kyis thabs ci legs 
[\[239b.5\]]su byos la brel cing mi khom pa ltar tha snyad thogs shig_/mdzod srung gis rgyal po las lung thob nas/_mdzod sgo bcad de/_don gnyer du song ngo /_/de nas slong ba dag dge don gyi thad du song song nas/_bar 'ga' ni mdzod srung mi snyed de mdzod sgo mi phyed/_gal 
[\[239b.6\]]te mdzod srung 'ongs na yang yid bzhin du mi ster bas/_dge don gyis 'di snyam sems so/_/'di ltar gyur pa 'di ni mdzod srung gis ni thugs mi thub kyis/_yab kyi man ngag 'ongs kyis yod yang bus ni pha'i bang mdzod stongs par byas pa'i mi rigs kyis/_bdag gis 
[\[239b.7\]]da thabs ci zhig byas na rin po che yid bzhin du rnyed de/_skye bo mang po la phan 'dogs par 'gyur snyam bsams nas/_mi dag la 'di skad ces dris so/_/'jig rten na las ci byas na/_nor dbyig mang du rnyed cing zad mi shes par 'gyur zhes dris pa dang /_kha cig ni 
[\[240a\]]
[\[240a.1\]]zhing cher rmos na nor dbyig mang du 'gyur zhes zer ro/_/kha cig ni rkang 'gros spel te/_spogs byas na nor mang du rnyed zer ro/_/kha cig ni lam ring por tshong spogs byas na nor mang du rnyed ces zer ro/_/kha cig ni rgya mtshor zhugs te/_nor bu rin po che 
[\[240a.2\]]blangs na rin po che mang du 'gyur ro zhes zer ro/_/dge don gyis de dag smras pa thos nas zhing rmo ba dang /_rkang 'gros spel ba dang /_lam ring por tshong pa la 'gro ba ni nga'i cha ma yin no/_/rgya mtshor 'jug pa 'ba' zhig nga'i cha yin no zhes smras nas/_rgya mtshor 
[\[240a.3\]]'jug go/_/zhes bsams te/_pha ma la 'di skad ces smras so/_/bdag ni rgya mtsho nas rin po che mang po blangs te/_dbul phongs pa la sbyin pa yid bzhin du bya'o/_/bdag rgya mtshor rin po che len du 'gro bar gnong shig ces smras so/_/de'i pha mas de skad 
[\[240a.4\]]ces smras pa thos nas 'khams te bu la 'di skad ces smras so/_/'jig rten na dbul phongs pa dag blo med de/_lus dang /_srog dang bsdos nas/_'gro bar byed do/_/khyod cis phongs na/_de lta bu'i sems khyod sbyin par 'dod na/_khyim na yod pa'i nor 
[\[240a.5\]]thams cad sbyin par byos shig_/rgya mtshor ni 'gro mi rung ste/_rgya mtsho'i nang na chu rlabs dang /_dba'i glong 'khyil ba dang /_chu srin dang /_klu gdug pa dang /_srin mo dang /_ri chu'i mdog can la sogs te shin tu ya nga ba'i bgegs mang du yod pas thar dka' 
[\[240a.6\]]na/_khyod cis phongs shing srog dang sdo bar byed/_'di la ni nyan pa med kyis ma sems par 'dug cig ces bsgo'o/_/dge don gyis de skad ces bsgo ba thos nas/_bsam pa bzhin du ma grub pas yi dam bcas te/_bsam pa 'di ma grub kyi bar du/_pha 
[\[240a.7\]]ma'i mdun du sa la kha sbub tu nyal te/_mi ldang ngo snyam bsams nas/_yab dang yum gyis mkhyen par mdzod cig_/bdag ni bsam pa bzhin du ma grub kyi bar du/_kha sbub tu nyal ba 'di las mi ldang ngo zhes smras so/_/de nas pha ma mi dga' ste/_
[\[240b\]]
[\[240b.1\]]gnyen bshes dang bgros te/_rgya mtsho'i nang na bgegs ya nga ba mang du yod pa'i gtam byas so/_/bdag kyang rmongs pas lo bcu gnyis kyi bar du lha kun mchod de/_khyod lta zhig nga'i bur skyes na/_nged ma bor bar zan zo shig ces zhag gcig gnyis nas zhag 
[\[240b.2\]]drug gi bar du tshig rnam pa sna tshogs kyis gros btab kyang ma nyan te/_sngar ci smras pa las ma zlogs so/_/pha ma yang dngangs nas 'di skad ces bgros so/_/bdag gi bu thog ma btsas nas da lta tsam gyi bar du bya ba brtsams pa mthar ma grub kyi bar du mi gtong bas/_
[\[240b.3\]]rgya mtshor btang na gal te phyir log kyang srid kyis/_ma btang na zhag bdun lon nas 'phral du bye bral byed de/_da ni btang dgos so snyam bgros nas/_bu'i gan du song ste/_lag pa nas bzung nas/_bu longs la zan zo shig_/yid bzhin du 'gro bar gnang ngo zhes smras 
[\[240b.4\]]pa dang /_dge don langs te/_zan zos btung ba 'thungs so/_/de nas phyi rol tu byung ste/_mi mang po la kho bo ni rgya mtshor rin po che len du 'gro'o/_/khyod su 'gro ba dag kyang 'grogs te/_'dong gis ded dpon yang kho bos byas la yo byad kyang kho bos sbyar ro 
[\[240b.5\]]zhes bsgrags so/_/de'i tshe na yul de na tshong pa lnga brgya snyed kyis bdag cag kyang rgya mtshor rin po che len du mchi'o/_/zhes thams cad 'dus nas chas so/_/de'i tshe na yul de na ded dpon rgan po zhig sngon cad kyang rgya mtshor lan du ma zhig phyin pa yod de/_rgyal bu 
[\[240b.6\]]nyid de'i gan du song nas 'di skad ces smras so/_/kho bo rgya mtshor 'gro ba'i sa mkhan du 'gro dgos kyis/_khyod kyang chos shig ces bsgo ba dang /_ded dpon gyis bdag ni rgas 'khogs pa'i steng du mig gis kyang mi mthong bas/_'gro mi nus so/_/zhes smras so/_/
[\[240b.7\]]de nas rgyal bu pha'i thad du song nas/_rgyal po la 'di skad ces gsol to/_/ded dpon rgan po zhig mchis pa sngon cad rgya mtshor lan du ma zhig phyin te/_rgya mtsho'i rgyus mchis kyi bdag rgya mtshor 'gro ba'i sa mkhan du bka' stsol cig ces gsol pa dang /_rgyal po de 
[\[241a\]]
[\[241a.1\]]nyid ded dpon long ba'i gan du song nas/_ded dpon de la 'di skad ces bsgo'o/_/rgyal bu rgya mtshor 'gro 'dod de/_nged kyis 'gror mi rung ba'i gros de lta zhig btab na ma nyan gyis/_rgyal bu rgya mtshor 'gro ba'i sa mkhan du khyod song shig_/ces bka' stsal 
[\[241a.2\]]pa dang /_ded dpon gyis 'di skad ces gsol to/_/bdag rgas 'khogs pa'i steng du mig gnyis kyang mdongs mod kyis/_nga rgyal pos bka' stsal na/_bka' mi bcag go zhes gsol to/_/rgyal po'i pho brang du 'ongs nas/_nga'i bu dang rgya mtshor 'gro phod pa su yod ces 
[\[241a.3\]]dris pa dang /_rgyal bu sdig don yang bdag phu bo'i g.yog tu 'gro'o zhes gsol to/_/rgyal pos bsams pa/_gzhan song ba bas nu bo song na phan snyam nas/_nu bo yang 'gro bar gnang ngo /_/de nas rgyal bus gser srang sum stong zhig phyung nas/_srang stong ni 
[\[241a.4\]]gru zong du byas/_srang nyis stong ni 'phral du dgos pa'i yo byad du sbyar te chas nas/_rgyal po dang btsun mo la sogs pa thams cad kyis bskyal lo/_/de nas rgya mtsho'i ngogs su phyin nas grur zhugs nas thag pa bdun gyis brtod nas/_rlung phyogs dang sbyar te 'gro ba'i tshong 
[\[241a.5\]]pa rnams la 'di skad ces smras so/_/rgya mtsho'i nang na bgegs rnam pa sna tshogs yod de/_snga phyir 'dong ba ni rab tu mang na/_phyir 'khor ba ni nyung rab bo/_/de las the tsom za ba zhig yod na phyir deng shig_/gal te lus dang /_srog la mi lta nas/_pha ma 
[\[241a.6\]]dang /_bu dang /_chung ma dang /_gnyen bshes dag la yang ma chags te/_rin po che'i gling du phyin te/_phyir yang bde bar 'khor na bu tsha rabs bdun tshun cad nor gyis mi brel bar 'gyur ro/_/zhes bsgo nas thag pa gcig bcad do/_/de bzhin du nyi ma bdun gyi bar du 
[\[241a.7\]]nyin re lan re de skad bsgo nas/_thag pa re re bcad de rlung phyogs su bab pa la g.yor shing bsgrengs te/_mgyogs khyad mda' bzhin song ngo /_/de nas rin po che'i gling du phyin nas/_rgyal bu rin po che brtag pa la shin tu mkhas pas/_rin po che bzang ngan dang /_mang 
[\[241b\]]
[\[241b.1\]]nyung gi tshad kyang bstan nas so so nas rin po che tshol lo/_/ded dpon dang gnyis gru chung ngu zhig gi nang du zhugs nas/_tshong pa phal rnams der bor ro/_/de nas song song ba las ded dpon gyis da ni ri dkar po zhig snang ba'i rigs na ma mthong ngam zhes dris na/_rgyal bus kyang 
[\[241b.2\]]de 'dra ba zhig snang ngo /_/zhes smras pa dang /_de ni dngul gyi ri yin no zhes zer ro/_/de nas yang song song ba las da ni ri sngon po zhig snang ba'i rigs na mthong ngam zhes dris na/_de 'dra ba zhig snang ngo zhes smras pa dang /_de ni bai DUr+ya'i ri yin no/_/zhes smras so/_/
[\[241b.3\]]de nas yang song song ba las da ni ri ser po zhig snang ba'i rigs so zhes dris na/_ri ser po 'dra ba zhig snang ngo zhes smras pa dang /_de ni gser gyi ri yin no zhes smras so/_/de nas gser gyi ri'i drung du phyin te/_gser gyi bye ma'i steng du 'dug nas ded dpon des 'di skad ces 
[\[241b.4\]]smras so/_/bdag ni rgas zham ste da ni 'gro mi phod do/_/nga 'di nyid du tshe'i dus byas par 'gyur gyis/_khyod 'di nas song shig dang mdun na rin po che sna bdun gyi mkhar zhig dang phrad pa'i rigs kyis/_gal te mkhar sgo bcad cing 'dug na sgo drung du rdo rje'i gtun zhig yod 
[\[241b.5\]]pa'i rigs kyis/_rdo rje'i gtun gyis mkhar gyi sgo rdungs shig dang /_nang nas lha mo lnga brgya zhig so so nas/_rin po che thogs te 'bul du 'ong ngo /_/de nas lha mo gcig kyang rin po che sngon po cig thogs shing mdun du 'ong gi_/de ni yid bzhin gyi nor bu rin po che 
[\[241b.6\]]yin no/_/thob ma thag tu ma shor bar dam du zung shig_/bu mo gzhan dag gi nor bu rin po che yang long shig_/dbang po rab tu sdoms la de dag la ma smra shig_/bdag ni nyam thag ste 'dir tshe 'phos na drin dran par gyis la/_'di nyid du rus bu sbas te/_song shig ces 
[\[241b.7\]]bsgo ma thag tu tshe'i dus byas so/_/de nas ded dpon gyi bus rus bu gser gyi bye ma'i nang du sbas nas/_bsgo ba bzhin du song nas ring po ma lon par rin po che sna bdun gyi mkhar gyi drung du phyin to/_/sgo yang dam du bcad pa las drung du rdo rje'i gtun blangs te/_sgo brdungs 
[\[242a\]]
[\[242a.1\]]pa dang sgo yang rang bye ba dang /_lha mo lnga brgya so so nas 'ong 'ong nas rin po che thogs te 'bul bar byed do/_/nang gi lha mo snga ma gcig gis lag pa na nor bu rin po che sngon po zhig thogs te/_smras pa bzhin blangs nas gos kyi tha mar phur te/_de ma thag 
[\[242a.2\]]tu phyir log go/_/rgyal bu dang bral ba'i 'og tu rgyal bu sdig don gyis tshong pa rnams la rin po che mang du long shig ces byas pas tshong pa rnams kyis mang du blangs pas rin po che [{]mangs [,]mang [}]pas gru yang bar 'ga' ni nub/_bar 'ga' ni byung nas/_rgyal bu dge don 'ba' 
[\[242a.3\]]zhig ni yid bzhin gyi nor bu rin po che yod pas chur ma nub bo/_/rgyal bu sdig don skrag nas dge don la yang skyobs shig ces smras pa dang /_sdig don khrid de rgya mtsho brgal to/_/de nas skam sar phyin pa dang /_sdig don gyis phu bo la 'di skad ces smras so/_bdag 
[\[242a.4\]]cag spun gnyis pha ma dang bral te/_rgya mtshor rin po che len du song ba las ma stes te/_rin po che dang bral nas lag pa stong par khyim du 'gro ba ni ngo tsha'o/_/rgyal bu dge don rang bzhin gyis drang bas/_nu bo la bdag gis rin po che thob na ci'i phyir ngo tsha zhes smras 
[\[242a.5\]]so/_/rin po che ci lta bu zhig rnyed pa bdag la bstan du gsol zhes smras pa dang /_phu bos rin po che bkrol te nu bo la bstan to/_/nu bos rin po che mthong nas 'di snyam du bsams so/_/bdag gi pha ma yang bur 'dra ba las phu bo la byams te/_bdag la mi byams pa'i steng du 
[\[242a.6\]]bdag gnyis 'grogs te/_rin po che len du song ba las/_phu bos rin po che rnyed kyis/_bdag ni ci yang ma rnyed pas da khyim du 'ongs na bdag la pha mas de bas kyang mi byams par 'gyur gyis/_bdag gis phu bo gnyid log pa'i tshe bsad la/_nor bu rin po che 
[\[242a.7\]]khyer la 'gro'o/_/gal te pha mas dris na phu bo ni rgya mtsho'i nang du nub bo/_/zhes bya snyam bsams nas/_phu bo la 'di skad ces smras so/_/bdag cag spun gnyis rin po che thogs te/_gnyi ga cig car nyal ba'i mi rigs kyis/_res kyis nyal la mel 
[\[242b\]]
[\[242b.1\]]tse bya'o zhes smras pa dang /_phu bos kyang de bzhin bya'o zhes smras te/_spun gnyis res kyis mel tse byed do/_/de nas phu bo sngar mel tse byed pa las mel tse thun 'khor bas kyang ring zhig tu langs su ma btub bo/_/phu bos yun ring du mel tse byas nas nu bo gdod langs 
[\[242b.2\]]te phu bo yun ring du 'dug pas gnyid bro nas/_gnyid log pa'i 'og tu tshal gyi nang nas tsher ma ring po gnyis shig blangs nas/_phu bo gnyid kyis log pa'i 'og tu mig tu tsher ma re re btsugs te/_rin po che khyer nas bros so/_/dge don dngangs nas chom po byung ngo /_/
[\[242b.3\]]zhes bos na cang mi zer te/_de nas shing gi lha mo zhig gis khyod kyi chom po ni sdig don yin no zhes smras so/_/de nas dge don mig na ba ma bzod nas 'bod 'grogs te/_gog cing song song ba las yul li shi ba de dang nye bar byin pa nas ba lang rdzi'u ba lang lnga brgya 
[\[242b.4\]]tsam 'tsho ba dang phrad do/_/ba lang de'i nang nas khyu mchog cig gis rgyal bu mig mdongs pa mthong nas rgyal bu'i mig la lces bldags so/_/de nas ba lang kun kyang der 'dus pas/_/gnag rdzi yang der 'ongs nas mi zhig sa la 'gre ba mthong nas/_drung du 
[\[242b.5\]]brtags na mig tu tsher ma zug pa mthong nas/_tsher ma gnyis dal gyis phud de gnas su khrid do/_/de nas 'o ma dang snum gyis rma kha bskus nas kha zas kyis bsnyod de gsos so/_/de nas phyi zhig na rma yang bags kyis sos nas da ni 'gro'o/_/zhes byas pa dang 
[\[242b.6\]]ba lang rdzis ma btang ngo /_/de nas phyi zhig nas rma yang legs par sos nas/_da ni grong khyer 'o nir 'gro'o zhes byas nas/_mthar grong khyer dang nye bar bskyal te/_bdag la rol mo'i cha byad ki ma zhes bya ba byin cig des byas pa dang /_rdzi'us rol mo'i cha byad ki ma 
[\[242b.7\]]zhig byin no/_/de nas rgyal bus rol mo byed cing glu dang tshig snyan par byas te blangs pas/_thams cad de la nyan te/_kun gyis zas dang skom bskyal lo/_/de nas sprang po lnga brgya yang rgyal bu la brten te gsos so/_/phyis zhig na rgyal po de'i skyed mos tshal 
[\[243a\]]
[\[243a.1\]]srung ba zhig der 'ongs nas/_rol mo snyan pa thos nas de dag dga' ste/_khyod nga'i skyed mos tshal du rol mo byed cing skyed mos tshal yang srung na/_mi nus sam zhes dris na/_bdag gis mig long nas mi nus so zhes smras so/_/des smras pa/_khyod 
[\[243a.2\]]mig ma mthong yang bla'i/_shing gi kha na the gu la dril bu btags te/_bya'i skad grags na the gu drangs pas chog gi_/nga'i skyed mos tshal du 'dong ngo zhes smras so/_/rgyal bu de'i tshal du 'dug cing rol mo byed do/_/de'i tshe na sdig don phyir 'ongs ba dang /_
[\[243a.3\]]rgyal pos khyod kyi phu bo dang tshong pa gzhan dag ga re zhes dris na/_bdag gi phu bo dge don dang tshong pa gzhan ni nor bu rin po che mang du rnyed nas gru dang bcas te/_chur nub bo/_/bdag ni rkyal 'tshal bas bdag 'ba' zhig thar ro/_/zhes smras pa dang /_rgyal 
[\[243a.4\]]po yab dang btsun mo gnyi ga 'khams nas sa la 'gyel lo/_/yul na mi 'khod pa gzhan dag kyang de skad thos nas ngo mtshar du gyur nas mya ngan gyis brnangs so/_/rgyal po yab dang btsun mo gnyis mya ngan gyis yid gdungs nas/_sdig don khyod kyang phu bo dang lhan 
[\[243a.5\]]cig 'gro na ci nyes ces bsgo'o/_/rgyal bu dge don 'dug pa'i tshe bya ngang pa gcig gsos pa de la rgyal pos 'di skad ces bsgo'o/_/rgyal bu dge don rgya mtshor rin po che len du song ba las/_rgya mtshor nub ste dge don dag ces zer te/_khyod rtog cing tshol du song 
[\[243a.6\]]shig ces bsgo ba dang /_yi ge bris te mgul du btags nas song ngo /_/de nas bya ngang pa kun tu 'phur zhing tshol tshol ba las/_skyed mos tshal de na rgyal bu'i skad grags nas/_der babs te bltas na rgyal bu der 'dug pa dang phrad do/_/rgyal bus kyang ngang 
[\[243a.7\]]pa'i skad shes pas mgul nas yi ge bkrol te klog tu bcug go/_/de nas yi ge lan bris nas sdig don gyis ci ltar mig tu tsher ma btsugs te bros pa yang zhib tu spring ngo /_/de'i tshe na rgyal po li shi bar de la bu mo 'jig rten na dkon pa zhig yod de/_bu mo skyed mos tshal du 
[\[243b\]]
[\[243b.1\]]'chag cing song song ba las rgyal bu dge don 'dug pa dang phrad nas rgyal bu dge don skra ni 'dzings/_gdong ni mchi mas gang /_gos ni ngan pa gon cing shing drung na 'dug pa mthong nas/_bu mo de de la chags nas phan tshun gar yang ma song bas/_de'i drung na 'dug cing 
[\[243b.2\]]gtam byas so/_/dro la bab nas rgyal pos bu mo bos na/_bdag gi 'tshal ma 'dir skyol cig_/phar mi mchi'o de nas rgyal pos yang zan bskyal ba dang /_bu mos rgyal bu la bdag cag gnyis lhan cig zan za'o zhes byas pa dang /_rgyal bus bdag long 
[\[243b.3\]]ba sprang po lags pas/_rgyal po'i sras mo dang lhan cig tu 'tshal ma 'tshal du mi rung ngo /_/gal te rgyal pos gsan na bdag la gyod mchis pas mi rung ngo /_/zhes smras so/_/bu mos smras pa/_khyod bdag dang zan lhan cig mi za na/_bdag kyang zan 
[\[243b.4\]]mi za'o/_/zhes lan du ma'i bar du smras pa dang /_de nas lhan cig zos te/_gtam legs par byas nas de la bu mo chags te/_gzhan du 'gror ma btub bo/_/de nas nyi ma nub tu nye bar rgyal pos bu mo phyir shog shig ces sbran pa dang /_bu mos phyir 'di 
[\[243b.5\]]skad ces gsol to/_/bdag ni skyed mos tshal srung ba 'di'i chung mar dga' bas gzhan su'i yang mi 'tshal lo/_/yab rgyal pos bdag gi bsam pa 'di las mi bsgyur du gsol/_zhes spring ba dang /_rgyal pos de skad ces spring ba thos nas/_bu mo'i ngo ma zlogs 
[\[243b.6\]]te/_'di ni ngo mtshar ya mtshan che'o/_/bu mo 'di rgyal po rin po che go cha'i mna' mar bslangs te/_rgyal bu rgya mtsho nas ma 'khor bar sprang po 'di lta bu zhig gi chung mar dga' ba 'di ni nga'i rigs sun te/_nga'i mgo yang 'deg tu med pa 'di ngo mtshar che zhes yang 
[\[243b.7\]]'bod du btang ba las bu mo'i tshig snga ma las ma gyur te 'gro ru ma btub bo/_/de nas rgyal pos bu mo la byams pas ngo ma zlogs nas/_gnyi ga bsus te pho brang nang du khrid nas khyo shug tu bsdus so/_/de nas zhag du ma zhig lon pa dang /_bu mo nyin par rtag tu song 
[\[244a\]]
[\[244a.1\]]zhing nub mo phyir 'ongs pas/_rgyal bu dogs pa skyes te/_chung ma la 'di skad ces smras so/_/khyod bdag gi chung ma bya zhes khyo shug tu 'dus na/_nyin par ni rtag tu 'gro'o/_/mtshan mo 'ba' zhig ni phyir 'ong na/_'dir mi rtag pa la phyir bltas na/_
[\[244a.2\]]khyod gzhan du sems pa yod par nges so zhes smras pa dang /_bu mos dam bcas pa bdag ni khyod 'ba' zhig la sems te/_bsam pa gzhan na ba spu tsam yang med do/_/bdag gis smras pa'i tshig bden na/_bden par smras pa 'dis khyod kyi mig ya gcig mthong bar 
[\[244a.3\]]gyur cig_/ces smras ma thag tu mig ya gcig mthong bar gyur to/_/de nas gtam de dag glengs nas/_rgyal bu la khyod kyi pha ma dang yul gang na 'dug ces dris pa dang /_rgyal bus chung ma la smras pa/_khyod kyi rgyal po rin po che go cha zhes bya ba zhig thos sam/_
[\[244a.4\]]chung mas smras pa/_bdag gis thos so/_/'o na de ni nga'i pha yin no/_/rgyal bu dge don zhes bya ba thos sam/_chung mas smras pa thos so/_/'o na rgyal bu dge don ces bya ba ni bdag yin no zhes smras pa dang /_chung ma dngangs nas/_'o na ci'i phyir 'di ltar nyon mongs par gyur zhes dris 
[\[244a.5\]]pa las/_rgyal bus ci ltar gyur pa zhib tu gtam byas pa dang /_bu mos rgyal bu la 'di skad ces smras so/_/rgyal bu sdig don gyis khyed kyi mig phyung ba 'di ni 'jig rten gang na yang mi srid na/_khyod de dang phrad na ji ltar bya snyam/_rgyal bus smras pa/_sdig don 
[\[244a.6\]]gyis nga'i mig phyung ba nyes mod kyi/_bdag de la cung zad tsam mi dga' ba'am 'khon du 'dzin pa med do/_/chung mas smras pa/_bdag shin tu yid ches par dka' bas gnod pa 'di lta bu byas pas mi dga' ba med ces smras pa ni/_tshig tu mi rung ngo /_/rgyal bus 
[\[244a.7\]]smras pa/_bdag ni rgyal bu sdig don la mi dga' ba spu nyag ma tsam yang med do/_/bdag gi tshig 'di bden na bden pa'i tshig gis mig 'di ya gcig kyang mthong bar gyur cig_/ces smras pa dang /_mig ya gcig kyang gsal bar mthong bar gyur to/_/
[\[244b\]]
[\[244b.1\]]de ltar rgyal bus mig gnyi gas kyang mthong nas mtshan dang dbyibs kyang gzhan pas lhag par che bas/_bu mo dga' bas yab rgyal po gang na 'dug par song ste/_'di skad ces smras so/_/yab rgyal po rin po che go cha'i sras rgyal bu dge don mkhyen tam/_rgyal pos 
[\[244b.2\]]smras pa/_ngas shes so/_/'o na rgyal po gzigs bzhed dam/_rgyal bu de da ltar ga re blta'o zhes pa dang /_bus mos smras pa/_da ltar bdag gi khyim thab bgyid pa nyid lags so zhes gsol to/_/rgyal pos bu mo la bgad de/_bu mo 'di smyos sam/_
[\[244b.3\]]'on te mi dran nam ci nyes/_rgyal bu de ni rgya mtsho nas phyir ma 'khor na sprang po la rgyal bu dge don yin zhes smra/_bu mos yang gsol pa/_thugs mi ches na brtag tu gsol zhes smras pa dang /_rgyal po bltar phyin pa na rgyal bu dngos yin te/_lto ba sa la phab 
[\[244b.4\]]nas bdag gis ngo ma shes pa nongs kyis 'gyod do zhes smras so/_/de nas rgyal po des gsangs te rgyal bu dge don lam srang zhig tu bskyal nas/_dge don rgya mtsho nas gdod 'khor ba skad bsgrags te/_blon po rnams dang rgyal bu dge don bsus nas pho brang du 'ongs pa dang /_
[\[244b.5\]]gdod bu mo yang chung mar byin pa skad du bsgrags so/_/de'i tshe na bya ngang pa yang yi ge dang phyir yul du phyin te/_yi ge bklags nas rgyal bu dge don yang 'dug par shes nas sdig don yang btson du bzung /_rgyal po li shi bar gyi steng du yang pho nya btang nas/_nga'i bu 
[\[244b.6\]]dge don khyod kyi yul na 'ongs te nyon mongs shing 'dug pa thos kyis/_sngar ma sbran pa yang nyes so/_/da yang glang po che dang rta'i tshogs mang pos skyol cig_/ma bskyal na nga nyid kyang 'ong ngo zhes spring ngo /_/de'i tshe na rgyal bu dge don gyis phyugs rdzi'i drin dran nas/_
[\[244b.7\]]phyis rgyal po li shi bar la gsol nas/_glang po che dang /_rta dang /_gos dang /_khang khyim dang /_zhing dang /_'brog dang /_gser dang /_dngul dang /_rin po che dang /_bran pho dang /_bran mo dang /_las byed pa'i mi la sogs te/_bya dga' mang du byin 
[\[245a\]]
[\[245a.1\]]nas tshe gcig tu bde skyid par byas so/_/de nas rgyal po rin po che go cha'i pho nya yang der phyin nas/_rgyal po li shi bar gyis glang po lnga brgya zhig rin po ches brgyan to/_/g.yog lnga brgya dang /_bu mo'i g.yog gzhon nu lnga brgya dang /_shing rta lnga brgya snyed kyang 
[\[245a.2\]]brdzangs/_rgyal po nyid kyang blon po dang bcas te/_'khor brgya stong du mas rol mo sna tshogs byas te bu mo bskyal lo/_/pho nya sngar phyin nas rgyal po rin po che go cha yang btsun mo'i 'khor dang bcas te rgyal bu bsu'o/_/rgyal bu dang phrad pa'i tshe bzhon pa las babs nas pha ma 
[\[245a.3\]]la phyag 'tshal nas/_lag pa nas 'jus te/_snyun gsol nas rol mo byas te pho brang du dong ngo /_/de nas rgyal bu dge don gyis sdig don ga re zhes smras pa dang /_da ltar btson du bzung ngo zhes smras so/_/de nas rgyal bu sdig don thong shig ces smras pa dang /_
[\[245a.4\]]nyes pa chen po byas kyis gtang du mi rung ngo zhes bsgo'o/_/de ltar rgyal bu sdig don ma btang na bdag kyang pho brang du mi mchi'o zhes gsol nas/_sdig don yang btang ngo /_/de nas rgyal bu sdig don yang phu bo la phyag 'tshal zhing bsur 'ongs nas zhes zer ro/_/spun 
[\[245a.5\]]gnyis gcig la gcig 'jus te/_nu bo la sngar bas kyang lhag par byams par gyur bas thams cad ngo mtshar du 'dzin to/_/de nas pho brang gi nang du 'ongs nas rin po che ga re zhes bags kyis dris na/_'ongs pa'i lam du sa rkos pa'i nang du sbas so/_/de nas len 
[\[245a.6\]]du btang nas ma rnyed pa las/_dge don dang 'grogs te gnas su phyin ma thag tu dge don gyis mthong nas rnyed do/_/de nas rin po che rnams rnyed de/_pho brang du 'ongs nas rgyal phran lnga brgya kun la re re byin te/_gcig pu zhig bzhag pa lag tu thogs te/_'di skad 
[\[245a.7\]]ces smon lam btab bo/_/rin po che 'di nyid yid bzhin gyi nor bu rin po che yin yang dag na/_bdag gi pha ma 'dug pa'i khri rin po che sna bdun gyi khrir gyur cing /_rin po che sna bdun gyi gdugs kyang yod par gyur cig ces smras ma thag tu de bzhin du gyur to/_/de 
[\[245b\]]
[\[245b.1\]]nas yang 'di skad du rgyal po'i bang mdzod dang blon po'i bang mdzod las bdag gis sngon sbyin pa bgyis te/_god pa'i rnam pa thams cad phyir gang bar shog shig ces smras nas/_de phyogs su bstan pa tsam gyis bang mdzod thams cad rin po ches yongs su gang bar gyur to/_/
[\[245b.2\]]de nas dril bsgrags te da phyin cad zhag bdun na rgyal bu dge don rin po che sna bdun gyi char 'bebs kyis/_thams cad 'dus shig ces bsgo nas/_rgyal bu dge don spos chus lus bkrus te gos gsar pa gtsang ma gyon te/_rgyal mtshan gyi rtse mo la yid bzhin 
[\[245b.3\]]gyi nor bu rin po che btags te/_lag na pog phor thogs te/_phyogs bzhir phyag 'tshal nas/_'di skad ces smras so/_/nor bu 'di yid bzhin gyi nor bu rin po che yin yang dag na/_thams cad ci 'dod pa thams cad yid bzhin phob shig ces smras ma thag tu/_
[\[245b.4\]]phyogs bzhi nas sprin langs nas sprin rlung gis mi gtsang ba thams cad phyag dar byas te/_thog mar char zim bu babs nas rdul mi ldang bar byas so/_/de nas kha zas ro brgya dang ldan pa rnam pa sna tshogs bab bo/_/de nas gos rnams bab bo/_/de nas rin po che sna 
[\[245b.5\]]bdun babs nas yul thams cad gang ngo /_/de'i tshe na thams cad kyis rin po che dang gser 'dra ba'i sems su gyur nas/_de nas rgyal bus 'di skad ces bsgo'o/_/khyod kyi dgos pa thams cad yid bzhin du thob nas/_/da ni phongs shing brel ba med par gyur 
[\[245b.6\]]gyis/_so so nas lus dang ngag yid bsdams te/_dge ba bcu'i las kyi lam la brtson par gyis shig ces bsgo nas/_thams cad kyis bsgo ba bzhin du/_dge ba bcu la nan tan byas te/_sdig pa ma byas pas tshe 'phos nas mtho ris kyi lhar skyes so/_/kun 
[\[245b.7\]]dga' bo de'i tshe de'i dus na rgyal po rin po che go cha ni da ltar nga'i yab zas gtsang ma yin no/_/rgyal po'i btsun mo de ni da ltar nga'i yum lha mdzes yin no/_/rgyal bu dge don ni da ltar nga yin no/_/rgyal po li shi bar ni da ltar 'od srung yin no/_/de'i tshe na rgyal bu'i chung 
[\[246a\]]
[\[246a.1\]]mar gyur pa de ni da ltar skye dgu'i bdag mo yin no/_/rgyal bu sdig don ni da lta lha sbyin yin no/_/'dzam bu'i gling gi mi la nga'i drin gyis khyab pa ni nga thog mar sangs rgyas pa na/_lha'i sras po brgyad khri 'ongs pa dang /_nga'i nye gnas lung bstan pa 
[\[246a.2\]]rnams yin no/_/kun dga' bo de'i tshe de'i dus na de ltar nga la gnod pa chen po byas kyang de la snying brtse ba'i sems bskyed na/_da mngon par sangs rgyas nas nyon mongs pa'i sgrib pa ni zad/_thugs rje chen pos rgyas par khyab pas na/_gnod pa cung zad byas 
[\[246a.3\]]pa la thugs brtse ba lta ci smos/_bcom ldan 'das kyis de skad ces gsungs nas/_'khor mang po la la ni rgyun du zhugs pa dang /_phyir mi ldog pa dang dgra bcom pa thob bo/_/kha cig ni rang sangs rgyas su gyur/_kha cig ni bla na med pa'i byang chub tu sems bskyed do/_/
[\[246a.4\]]de skad ces gsungs pa la thams cad rjes su yi rangs te mngon par dga'o/_/rgyal bu dge don gyi le'u ste sum cu gsum pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi 
[\[246a.5\]]tshal mgon med zas sbyin gyi kun dga' ra ba na/_dge slong gi dge 'dun chen po brgya phrag phyed dang bcu gsum dang thabs cig tu bzhugs so/_/de'i tshe na yul de na sprang po lnga brgya zhig rtag tu sangs rgyas dang dge 'dun la brten te 'tsho'o/_/phyis nas sprang po de dag 'di 
[\[246a.6\]]snyam du bsams so/_/da bdag cag sangs rgyas kyi bstan pa la rab tu byung ngo snyam nas/_sangs rgyas gang na ba der lhags te/_bcom ldan 'das la 'di skad ces gsol to/_/bdag cag ni sangs rgyas dang dge 'dun gyi thugs rjes 'tsho bar gyur te/_
[\[246a.7\]]bdag cag rab tu byung ngo zhes gsol pa dang /_de la bcom ldan 'das kyis 'di skad ces bka' stsal to/_/ngas bstan pa'i chos ni rnam par dag pa ste/_btsan nyan dang phyug dbul med de/_dper na chu dang 'dra bas na/_btsan nyan dang phyug dbul bzang 
[\[246b\]]
[\[246b.1\]]ngan kun 'khru ste/_chus bkrus na mi dag pa med do/_/dper na me dang 'dra ste/_ri dang brag dang gnam sa'i bar na dngos po chen po dang /_chung ngu yang mi 'tshig pa med do/_/gzhan yang nga'i chos ni nam mkha' dang 'dra ste/_skyes pa dang /_bud med dang /_
[\[246b.2\]]khye'u dang /_bu mo dang /_phyug po dang /_dbul po gang su yang rung mi chud pa med do/_/yid bzhin du spyod du gnang ngo /_/zhes sprang po lnga brgyas thos nas/_dga' mgu rangs par gyur te/_lhag par sangs rgyas la rab tu byung ngo /_/zhes gsol pa dang /_
[\[246b.3\]]bcom ldan 'das kyis legs par 'ongs so/_/zhes bka' stsal pa tsam gyis/_skra dang kha spu rang byi ste ngur smrig gyon pa'i dge slong du gyur nas bsnyen par rdzogs so/_/bcom ldan 'das kyis chos bstan pas lus dang sems rnam par grol te/_zag pa 
[\[246b.4\]]zad nas dgra bcom par gyur to/_/de'i tshe na yul de na gnas pa'i khyim bdag dang /_tshong dpon rigs che zhing mtho ba rnams mu lto ba dag sangs rgyas kyis rab tu phyung ngo zhes thos nas brnyas shing dpyas par gyur te/_'di skad du gal te bcom ldan 'das dang /_
[\[246b.5\]]'phags pa'i dge 'dun spyan 'dren cing bsod nams byed na/_rigs ngan mu lto ba dag rab tu phyung ba de dag ci lta bur bdag gis stan la bzhag cing snod la 'bag par bya ba zhes smras so/_/de'i tshe na rgyal bu rgyal byed kyis sangs rgyas dang /_dge 'dun rnams 
[\[246b.6\]]bshos la spyan drangs nas/_bcom ldan 'das la 'di skad ces gsol to/_/sangs rgyas dang /_dge 'dun rnams spyan 'dren gyis/_mu lto ba gsar zhugs pa rnams ni ma lags so/_/phyi nyin du gdugs tshod la bab nas/_sangs rgyas dang /_dge 
[\[246b.7\]]'dun spyan 'dren nas gshegs pa dang /_mu lto ba'i dge slong ma bos pa rnams la 'di skad ces bka' stsal to/_/khyod ni yon bdag gis ma bos kyis byang sgra mi snyan du deng la sa bon ma btab ma rmos par skyes pa'i 'bras longs la/_yon bdag gi khyim du zar 
[\[247a\]]
[\[247a.1\]]shog shig ces bka' stsal to/_/dge slong de dag bka' stsal pa bzhin du dgra bcom pa'i rdzu 'phrul gyis byang gi sgra mi snyan du song song nas/_'bras kyis lhung bzed bkang nas/_spyod lam mdzes par steng gi nam mkha' la ngang pa'i rgyal po ltar rgyal 
[\[247a.2\]]bu rgyal byed kyi khyim du lhags nas/_rim bzhin du 'khod de 'bras la za'o/_/de'i tshe na rgyal bu rgyal byed kyis dge slong de dag spyod lam mdzes par rdzu 'phrul gyis steng gi nam mkha' las 'ongs par mthong ste/_lhag par dga' rangs te ngo mtshar du gyur nas/_
[\[247a.3\]]bcom ldan 'das la 'di lta bu'i 'phags pa gzi brjid dang /_yon tan dang ldan pa spyod lam mdzes par lhags pa phyogs gang nas mchi zhes gsol pa dang /_bcom ldan 'das kyis rgyal bu rgyal byed la 'di skad ces bka' stsal to/_/'di dag shes par 
[\[247a.4\]]'dod na legs par nyon cig dang /_khyod la bstan par bya'o/_/dge slong 'di dag ni rgyal bus ma bos pa'i dge slong rnams yin te/_rgyal bus ma bos pas so so nas byang gi sgra mi snyan du 'bras blangs nas za ba yin no/_/de nas rgyal bu rgyal byed kyis de skad 
[\[247a.5\]]ces gsungs pa thos nas/_shin tu ngo tsha zhing 'gyod de/_bdag ni gti mug gis mdongs pas 'phags pa ngo ma 'tshal to zhes smras nas/_bcom ldan 'das la 'di skad ces gsol to/_/bcom ldan 'das kyi yon tan ni bsam gyis mi khyab ste/_sprang po 'di dag 
[\[247a.6\]]ni yul 'di dag na shin tu yang rigs chung zhing ngan pa lags na/_'dir 'jig rten 'di'i bde ba yang thob la yun ring po'i don yang rnyed par gyur te/_bcom ldan 'das 'jig rten du gshegs pa ni don 'di dag 'ba' zhig gi slad du gshegs so/_/gzhan yang bcom 
[\[247a.7\]]ldan 'das sprang po dag sngon dge ba'i rtsa ba ci bsrungs shing /_bsod nams kyi las gang la nan tan bgyis pas/_bcom ldan 'das dang phrad de/_rnam par grol bar gyur/_sdig ci bgyis na thog mar btsas nas sprang por skyes nas dbul phongs par gyur/_
[\[247b\]]
[\[247b.1\]]bcom ldan 'das kyis rgyal bu rgyal byed la bka' stsal pa/_sngon 'das pa'i bskal pa tshad med grangs med bsam gyis mi khyab pa 'das pa'i pha rol na/_'dzam bu'i gling 'dir grong khyer bA rA Na sI zhes bya ba na ri drang srong lhags zhes bya ba na sngon yang rang sangs rgyas mang po 
[\[247b.2\]]bzhugs te/_sangs rgyas 'jig rten na ma gshegs na yang /_rang sangs rgyas de na gnas te/_ri de la rang sangs rgyas med na yang lnga mngon par shes pa'i drang srong dag gnas so/_/de'i tshe na de la drang srong nyis stong zhig gnas te/_phyi zhig na ltas 
[\[247b.3\]]mkhan dag gis lo bcu gnyis kyi bar du char chu mi 'bebs so/_/zhes lung bstan pa dang /_de'i tshe na yul de na khyim bdag phyug po zhig longs spyod dang ldan pa sdums byed ces bya ba'i drung du song ste/_khyim bdag de la bdag cag rab tu byung ba drang srong stong po 'di 
[\[247b.4\]]dag lo bcu gnyis kyi bar du zas dang skom yod dam/_smras pa/_bdag cag la mchis kyis 'phags pa rnams gud du ma gshegs par bzhugs su gsol lo/_/de nas yang drang srong stong yang lhags nas/_khyim bdag sdums byed la bdag cag la lo bcu gnyis 
[\[247b.5\]]kyi bar du zas dang skom dgos so zhes smras pa dang /_khyim bdag gis bang mdzod srung ba la 'phags pa 'di rnams kyi 'tsho ba lo bcu gnyis kyi bar du 'byor tam zhes dris nas/_mdzod srung gis 'byor to zhes gsol pa dang /_khyim bdag des drang srong nyis 
[\[247b.6\]]stong gi 'tsho ba sbyar ba'i las mi lnga brgya bskos nas/_bsod snyoms sbyor du bcug go/_/de'i tshe na las mi dag bsod snyoms kyi g.yos byed pa la yun ring bar gyur te skyo bas/_'di skad ces smras so/_/bdag cag 'di ltar rtag tu nyon mongs par gyur pa ni sprang po 
[\[247b.7\]]'di dag gi phyir ro zhes smras so/_/de'i tshe na khyim bdag des rtag tu gdugs tshod la rtag tu spyan 'dren pa'i las mi gcig cig bskos so/_/spyan 'dren de la khyi zhig yod de/_/khyi de rtag tu spyan 'dren gyi phyi bzhin du song ba las/_nyin gcig spyan 'dren brjed pa dang /_
[\[248a\]]
[\[248a.1\]]khyi de gdugs tshod kyi dus su drang srong de dag gi drung du song nas/_skad chen po phyung ste zug pa dang /_drang srong de dag kyang khyi zug pa thos nas/_gdugs tshod la bab par shes te/_bsod snyoms la gshegs so/_/phyi zhig na drang srong de dag bsod 
[\[248a.2\]]snyoms kyi bya ba byas nas khyim bdag la 'di skad ces smras so/_/khyim bdag da ni char 'ong gis zhing pa dag zhing gi las byed du chug shig ces bsgo ba dang /_khyim bdag gis kyang zhing pa rnams zhing gi las byed du bcug ste/_nas dang /_gro dang /_'bru mang po rmos 
[\[248a.3\]]so/_/de nas phyi zhig na 'bru rmos pa'i rnam pa thams cad ku bar skyes nas khyim bdag ya mtshan du gyur te/_drang srong rnams la 'di dag don med par mi 'gyur ram zhes smras pa dang /_drang srong gis smras pa/_don med par mi 'gyur gyis dus su char chu 'bab 
[\[248a.4\]]pa la sogs te/_las byos shig ces smras so/_/phyis ring po ma lon par ku ba kun cher skyes nas bkas te bltas nas/_ci dang ci rmos pa bzhin du de dang /_de dag ku ba'i nang kun gang bar skyes te/_khyim bdag rab tu dga' mgu rangs nas bang ba kun 
[\[248a.5\]]gang bar gyur to/_/las byed pa'i mi lnga brgya po yang de lta bu dag mthong nas/_'gyod pa'i sems skyes nas/_bdag cag gis ni tshig ngan pas 'phags pa la smad do zhes 'gyod tshangs byas te/_so so nas bdag cag kyang ma 'ongs pa'i dus na 'phags pa dang 
[\[248a.6\]]phrad nas/_rnam par grol bar gyur cig ces smon lam btab bo/_/sprang po lnga brgya po 'dis tshig ngan smras pas skye ba lnga brgya'i bar du rtag tu sprang por gyur to/_/'gyod tshangs byas te smon lam btab pas/_nga dang phrad de 'khor ba'i mthar phyin to/_/rgyal bu 
[\[248a.7\]]'di ltar rig par bya'o/_/de'i tshe de'i dus na khyim bdag phyug po sdums byed de ni nga yin no/_/bang mdzod srung ba de ni rgyal bu rgyal byed yin no/_/nyin gcig bzhin du spyan 'dren mi de ni rgyal po u dra ya na yin no/_/de'i tshe na khyi de ni khyim bdag skad snyan yin te/_/
[\[248b\]]
[\[248b.1\]]de'i dbang gis skye ba thams cad du skad snyan par gyur to/_/de'i tshe na las byas pa'i mi lnga brgya po ni dgra bcom pa lnga brgya po 'di dag yin no/_/bcom ldan 'das kyis de skad ces gsungs nas/_'khor mang po rnams kha cig gis ni 'bras bu dang po thob pa nas 'bras 
[\[248b.2\]]bu bzhi pa'i bar du thob par gyur to/_/kha cig gis bla na med pa'i byang chub tu sems bskyed nas bcom ldan 'das kyis gsungs pa la rjes su yi rangs nas mngon par dga'o/_/khyim bdag sdums byed kyi le'u ste sum cu bzhi pa'o//_//
[\[248b.3\]]bam po bcu pa/_'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/skye bo mang po la dam pa'i chos bstan to/_/de'i tshe na grong khyer gyi mi kun 
[\[248b.4\]]chos nyan du chas pa dang /_grong de na bram ze long ba cig lam ka na 'dug pa las mi mang po song ba las khyod myur bar gar 'dong zhes dris so/_/mi rnams kyis smras pa/_khyod ci ma thos sam de bzhin gshegs pa 'jig rten du byung ste/_da ltar yul 'di na bzhugs 
[\[248b.5\]]shing chos ston to/_/de bzhin gshegs pa 'jig rten du byung ba dang phrad par shin tu dka' bas/_bdag cag ni sangs rgyas la chos nyan du 'gro'o zhes zer ro/_/bram ze de skad rnam pa brgyad la shin tu mkhas pa zhig ste/_skad du phyung ba tsam gyis dbang thang dang 
[\[248b.6\]]tshe ci thub pa rtogs so/_/brgyad gang zhe na/_bya bang lta bu'i skad dang /_khwa lta bu'i skad dang /_skad 'dzer 'dzer po dang /_glang po che'i skad dang /_rnga'i skad dang /_'brug gi skad dang /_dril gyi skad dang /_tshangs pa'i skad dang brgyad do/_/bya bang lta bu'i 
[\[248b.7\]]skad smra ba ni/_khrel ltas med pa drin du mi gzo'o/_/khwa lta bu'i skad du smra ba ni khro zhing gtum la gsod pa la dga' zhing snying rje med pa'o/_/skad 'dzer 'dzer po ni pho dag mo'i skad du smra ba dang /_mo dag pho'i skad du smra ba ste/_de ni dbang thang med cing dbul ba dang 
[\[249a\]]
[\[249a.1\]]ma rabs so/_/glang po che'i skad lta bur smra ba ni/_rang bzhin gyis drang zhing bshes gnyen la phan 'dogs par sems so/_/rnga skad lta bur smra ba ni smra mkhas la blo myur zhing rig pa 'dzin te rgyal po'i brten pa'o/_/'brug skad lta bur smra ba ni 
[\[249a.2\]]mkhas pa'i blo dang ldan zhing chos mkhas so/_/dril skad du smra ba ni/_phyug cing longs spyod dang ldan la gser srang brgya stong mang po bdog pa'o/_/tshangs pa'i skad du smra ba ni/_bsod nams dang dbang thang chen po dang ldan te/_khyim na 'dug cing 'khor los 
[\[249a.3\]]sgyur ba'i rgyal por 'gyur ro/_/rab tu byung na ni gdon mi za bar 'tshang rgya'o/_/de'i tshe na bram ze des mi rnams la bdag ni skad la shin tu mkhas te/_yang dag par sangs rgyas yin na/_tshangs pa'i skad dang ldan pa'i rigs kyis/_kho bo yang khrid la 
[\[249a.4\]]'grogs te 'dong ngo /_/de dag gis kyang bram ze long ba de khrid de song song ba las/_phyogs der nye bar 'ongs pa dang /_sangs rgyas kyis gsungs pa'i dbyangs de thos nas long ba dga' mgu rangs nas dad pa skyes te/_mig gnyis rang bye nas sangs rgyas kyi 
[\[249a.5\]]sku gser gyi mdog can mtshan sum cu rtsa gnyis kyis brgyan pa/_nyi ma'i 'od ltar shin tu gsal bar mthong nas/_bcom ldan 'das kyi zhabs la mgo bos phyag 'tshal te/_tshad med pa'i dga' ba skyes nas/_bcom ldan 'das kyis chos bstan te/_spro ba 
[\[249a.6\]]bskyed pas sdig pa mi dge ba'i las khri phrag nyi shu zad de/_rgyun du zhugs pa'i 'bras bu thob nas/_shes rab kyi mig dang ldan par gyur te/_bstan pa la rab tu byung bar gsol lo/_/de nas bcom ldan 'das kyis legs par 'ongs so zhes bka' stsal 
[\[249a.7\]]nas/_dge slong du gyur te ci rigs pa'i chos bstan pas dgra bcom par gyur to/_/'khor mang po the tsom du gyur nas/_tshe dang ldan pa kun dga' bo 'dug pa stan las langs nas/_thal mo sbyar te bcom ldan 'das la 'di skad ces gsol to/_/bcom 
[\[249b\]]
[\[249b.1\]]ldan 'das 'gro ba mang po'i don mdzad pa mdongs pa thams cad la thugs rje'i nang na/_bram ze dmus long 'di la lhag par thugs rje che'o/_/bram ze mdongs pa gcig sha'i mig kyang thob la shes rab kyi mig kyang thob par gyur to/_/bcom ldan 'das kyis 
[\[249b.2\]]kun dga' bo la bka' stsal pa/_bram ze long ba 'di la dus 'di 'ba' zhig tu mig byin par ma zad do/_/'das pa'i dus na yang mig byin no/_/kun dga' bos gsol pa/_bcom ldan 'das 'das pa'i dus na ci lta bu'i mig stsal ba legs par bstan 
[\[249b.3\]]du gsol/_bcom ldan 'das kyis bka' stsal pa/_sngon 'das pa'i bskal pa tshad med grangs med bsam gyis mi khyab pa'i pha rol na/_'dzam bu'i gling 'dir yul pu ka la da zhes bya ba na/_rgyal po mig 'byed ces bya ba zhig yod de/_rgyal po de 
[\[249b.4\]]brag dang /_rtsig pa la yang thogs pa med par dpag tshad bzhi bcu tshun chad mthong bas mig 'byed ces bya bar btags te/_'dzam bu'i gling gi rgyal phran brgyad khri bzhi stong kun la dbang byed do/_/rgyal po de la btsun mo dang /_pho brang gi slas nyi khri yod de/_
[\[249b.5\]]rgyal bu lnga brgya snyed yod do/_/rgyal tshab ni tshul khrims bzang po zhes bya ste/_rgyal po de tshul bzhin du rgyal po byed pas/_sems can thams cad la bu gcig pa dang 'dra bar sems te/_rlung dang char las dus mi yol bas lo tog legs te thams cad bde skyid 
[\[249b.6\]]do/_/de nas rgyal po de dben pa zhig na 'di snyam du sems par gyur to/_/bdag tshe snga ma'i bsod nams kyis mi'i rgyal por gyur te/_nor bu rin po che dang longs spyod chen po dang ldan zhing thams cad kyi ngag mnyan na/_ci ltar rtswa 'jam po rlung gis btab na phyogs 
[\[249b.7\]]gcig tu nyal ba bzhin no/_/tshe 'di la yang phyi ma'i 'bras bu ma bskyed na/_sdug bsngal bar 'gyur te/_dper na zhing pa thams cad dag dpyid mang du rmos na/_ston mang du bsdur yod pas/_bdag kyang tshe 'dir dpyid sa bon ma btab na/_tshe phyi mar ston 
[\[250a\]]
[\[250a.1\]]bsdur med pas da ni le lo bya bar mi rigs kyi/_bsod nams kyi zhing la sa bon rgyas par btab bo/_/snyam bsams nas/_blon po la 'di skad ces bka' stsal to/_/nga'i dkor mdzod thams cad phyung la grong khyer gyi sgo dang /_lam srang mi 
[\[250a.2\]]mang po 'du ba'i gnas su thams cad spungs la 'gro ba mang po la sbyin par bya'o/_/rgyal phran brgyad khri bzhi stong gis bang mdzod thams cad kyang yid bzhin byin cig ces bsgo nas/_gser gyi rgyal mtshan bsgreng ngo /_/dril chen po bsgrags te/_'dzam bu'i gling 
[\[250a.3\]]gi dge sbyong dang /_bram ze dang dbul phongs pa dang /_rgas pa dang na ba'i rnam pa thams cad 'dus shig_/ci dang ci 'dod pa de dang de thams cad yid bzhin du sbyin no zhes bsgrags so/_/de'i tshe na 'bangs thams cad kyang rgyal po chos bzhin byed pa de la dga' ste/_
[\[250a.4\]]bstod cing snyan par bsgrags te/_mtha' 'khob kyi rgyal phran pa la da bar ne zhes bya ba zhig rgyal po de'i bka' mi nyan pa zhig yod de/_chos ma yin pas rgyal po byed do/_/rgyal phran de la blon po mkhas pa blo gros dang ldan pa lo da ra zhes bya ba zhig yod de/_blon pos 
[\[250a.5\]]rgyal po la 'di skad ces gsol to/_/rgyal po ni yid thung la gtum ste/_snga bsam phyi mno med par phyis 'gyod par 'gyur ro/_/rgyal po mig 'byed ni shin tu snying rje dang ldan pas/_'dzam bu'i gling gi mi thams cad la drin gyis khyab ste/_rgyal po thams cad de'i 
[\[250a.6\]]bka' nyan na/_rgyal po 'ba' zhig gis de la bsngo ba mi rigs kyi/_de'i bka' nyan na bu tsha rgyud du bde'o zhes gsol pa dang /_phyir blon po de la khros te gros ma nyan to/_/de nas blon po de yang mi dga' nas 'di snyam du bsams so/_/rgyal pos chos ma yin pa 
[\[250a.7\]]dang mi rigs pa byas pas/_bdag gi phan pa'i gros btab na khros te ma nyan to/_/rgyal po 'di la ni 'bangs thams cad mi dga' bas med par bya'o snyam bsams nas/_gros byas pa las gsang shor nas rgyal pos dmag bzlog nas 'dzin du bcug go/_/blon po 
[\[250b\]]
[\[250b.1\]]des kyang 'phrigs nas/_rta mgyogs pa la zhon nas bros so/_/dmag gi dpung gi phyi bzhin bdas te slebs pa dang /_blon po de 'phongs skyen pa zhig pas 'phral du mi [{]bcwa [,]bco [}]lnga mda' 'phangs te bsad do/_/de nas snyegs mas yang snyegs ma nus pas blon po de yang mig 
[\[250b.2\]]'byed kyi yul du phyin to/_/rgyal po mig 'byed la phyag 'tshal nas gtam byas te/_rgyal po dga' bas de yang blon por bcug go/_/de nas rgyal po de bka' mi nyan to/_/zhes gsol nas/_blon po rnams la rgyal po de nga dbang ba la ma gtogs sam/_zhes dris na/_
[\[250b.3\]]de la rgyal po mi dbang ngo zhes gsol to/_/de nas blon po des dpung gi tshogs bsdus te/_rgyal po de dbab par gsol pa dang /_rgyal pos kyang de bzhin gnang ngo /_/de nas dpung gi tshogs mchog rnams bsdus te/_pa la da bar ne'i yul du 'gro'o zhes bya ba'i 
[\[250b.4\]]zhag dus bgros so/_/de'i tshe na rgyal po des kyang dpung gi tshogs bdag gi yul du 'ong ngo zhes thos nas rab tu mi dga' ste/_sems khongs su chud nas ci bya'i gtol med de/_gos dri ma can bgos nas mun khung du zhugs so/_/de'i tshe yul de na bram ze ma rungs pa zhig 
[\[250b.5\]]yod pa des rgyal po la khyod cis mi dga' na 'di ltar mya ngan byed ces dris pa dang /_rgyal pos smras pa/_khyod ma thos sam/_kho bo'i blon po lo dar bros pas/_rgyal po mig 'byed kyi yul du song nas/_phyir kho bo'i yul du dmag 'dren no zhes zer bas mi dga'o/_/
[\[250b.6\]]gal te dmag 'dren na/_bdag cag kyang med par 'gyur zhes smras pa dang /_bram zes smras pa/_blon po rnams bsdus shig dang gros bgyi'o zhes gsol to/_/de nas blon po dang bram ze 'dus te bgros nas bram zes smras pa/_rgyal po mig 'byed de bdag gi 
[\[250b.7\]]pha ma ma gtogs par gzhan ci la yang mi chags te/_sbyin pa byed do zhes thos kyis/_yul 'di na bram ze long ba zhig yod pa des/_rgyal po de la mig ya gcig slong du btang ngo /_/gal te mig sbyin na dmag kyang mi 'dren par 'gyur ro zhes bgros te/_rgyal po la 
[\[251a\]]
[\[251a.1\]]gsol pa dang /_rgyal pos kyang de bzhin du bya'o zhes smras nas/_bram ze long ba 'bod du btang ngo /_/bram ze long ba 'ongs nas/_rgyal pos long ba la 'di skad ces smras so/_/kho bos khyod la bsgrub tu gsol ba zhig yod kyis khyod kyis bya dgos so 
[\[251a.2\]]zhes bsgo ba dang /_bram zes smras pa/_bdag mig gnyi ga long na ci zhig bsgrub tu yod ces gsol to/_/rgyal pos bsgo ba rgyal po mig 'byed dpung gi tshogs bshams te/_'dir 'ongs pas kho bo ni gzhon pas bros kyang thar na/_khyod mig med pa gar bros pa'i 
[\[251a.3\]]sa yang med pas/_rgyal po des sbyin pa gtong ba la pha rol gyi yid 'thun par gtong ngo zhes grag gi_/khyod song la de la de'i mig slong shig dang /_gal te ster na dmag kyang mi 'ong bar 'gyur gyis/_khyod de la mig slong du song shig ces bsgo ba dang /_bram zes 
[\[251a.4\]]bdag mig mi mthong na ci ltar bya zhes gsol to/_/rgyal pos bsgo ba khyod song shig dang /_lam rgyags dang /_lam 'dren pa dang /_yo byad gzhan yang ci dgos pa sbyar ro/_/gal te mig thob na bya dga' yang cher sbyin no zhes bsgo nas song ngo /_/de'i tshe na rgyal po mig 
[\[251a.5\]]'byed kyi yul na ltas ngan pa rnam pa sna tshogs byung ngo /_/'di lta ste/_gnam grum pa dang gnam lcags 'bab pa dang /_skar ma lhung ba dang /_nam rmugs pa dang /_gnam lcags bab nas sa kun gas pa dang /_bya rnams nam mkha' la ngu ba'i skad 'byin cing sa la 
[\[251a.6\]]ltung ba dang /_seng ge dang stag dang /_'phar spyang dag snying rje'i skad 'byin cing mi'i nang du 'ongs te/_sa la 'gre ba la sogs pa'i ltas ngan pa sna tshogs byung ngo /_/de nas bram ze long ba yang mthar gyis yul der phyin te/_pho brang gi sgor 'ongs nas/_skad chen 
[\[251a.7\]]pos 'di skad ces smras so/_/bdag ni yul gzhan nas 'dir mchis kyi/_rgyal po khyod kyi yon tan kun tu grags pa ni slong ba 'ongs na ci yang gtong ste/_slong ba'i yid dang mi 'gal bar mdzad ces thos nas/_nyon mongs pa dang bsdos te 'dir slong du 'ongs kyis/_ci 
[\[251b\]]
[\[251b.1\]]'dod pa byin cig ces smras so/_/rgyal pos de skad smras pa thos nas bsus te/_khyod lam na ngal bar ma gyur tam/_nyon ma mongs sam/_bde bar 'ongs sam/_zhes spro ba'i tshig gis smras nas/_rgyal srid dam/_rin po che'am/_rta'am/_theg pa'am/_gos 
[\[251b.2\]]sam/_bza' ba'am/_btung ba'am/_nad kyi rkyen rtsi'am/_ci dang ci dgos pa slong shig dang /_de dang de dag chog par sbyin no zhes smras pa dang /_bram zes smras pa/_phyi rol gyi zang zing byin pas ni bsod nams kyi dam par mi 'gyur gyi/_nang gi sbyin pa byas 
[\[251b.3\]]na 'bras bu che ste/_bdag mig stor nas yun ring du lon pas rtag tu mdongs shing 'thoms par 'gyur gyi/_bdag ni rgyal po'i spyan 'tshal lo zhes smras so/_/de skad ces smras pa dang /_rgyal po rab tu dga' nas/_bram ze la khyod la mig sbyin no zhes bsgo'o/_/
[\[251b.4\]]bram zes smras pa/_rgyal pos bdag la stsal na nam stsol ces smras pa dang /_da ste zhag bdun na sbyin no zhes bsgo nas/_dril bsgrags nas/_rgyal phran brgyad khri bzhi stong la sbran no/_/rgyal po mig 'byed da ste zhag bdun na bram ze la mig sbyin pa byed kyis/_lta 'dod 
[\[251b.5\]]na thams cad shog shig ces bsgo'o/_/de'i tshe na 'dzam bu'i gling gi mi de dag 'di skad ces bsgo ba thos nas/_thams cad myur bar der lhags so/_/rgyal phran brgyad khri bzhi stong snyed kyang so so'i blon po dang chas te/_rgyal po'i thad du lhags nas/_lto ba sa la 
[\[251b.6\]]phab ste/_mchi ma blags nas 'di skad ces gsol to/_/bdag cag 'dzam bu'i gling gi mi thams cad rgyal po la brten nas 'tsho na ci'i slad du mi gcig gi phyir bdag cag kun spangs zhes gsol to/_/blon po rnams dang /_btsun mo dang /_pho brang gi slas 
[\[251b.7\]]rnams kyang mgo bo sa la rdebs shing /_sa la kha sbub tu nyal nas/_bram ze mi gcig gi slad du bdag cag kun ma spangs shig ces gsol nas/_cho nges 'debs so/_/rgyal bu lnga brgya rnams kyang ngus nas/_bdag cag la mgon ma mchis so/_/skyabs ma mchis 
[\[252a\]]
[\[252a.1\]]so/_/thugs brtse ba'i slad du spyan gyi sbyin pa gtang ba mdzad pa'i thugs slar bzlog tu gsol/_rgyal tshab tshul khrims bzang pos kyang 'di skad ces gsol to/_/rgyal po yab kyi sbyin par bdag gi mig stsal du gsol/_bdag gum pa ni tshod mchis kyi yab 
[\[252a.2\]]spyan mi mnga' bar gyur na/_'dzam bu'i gling gi mi thams cad mgon ma mchis te/_dpung gnyen med par 'gyur ro zhes gsol pa dang /_rgyal pos rgyal phran dang /_blon po dang /_btsun mo dang /_rgyal bu rnams la 'di skad ces bsgo'o/_/nga ni skye ba yun ring por 
[\[252a.3\]]lus 'dis skye ba ci yang myong ste/_rus pa spungs pa ni ri rab bas mtho/_/khrag bsags na rgya mtsho bzhi bas mang /_ma'i nu zho 'thungs pa yang chu bo bzhi bas che ste/_'dod pa dang bye bral nas ngus pa'i mchi ma yang rgya mtsho dang mnyam mo/_/sems can dmyal bar yang 
[\[252a.4\]]bsregs pa dang /_btsos pa dang /_mig phyung ba'i grangs kyang shin tu mang /[ {]yi dgas [,]yi dwags [}]kyi khams su lus rnam pa sna tshogs myong ste/_lus la me 'bar ba nas lus dang /_mig bcas su tshig pa grangs med/_dud 'gro'i skye gnas su skyes pa ni gcig la gcig gsod 
[\[252a.5\]]cing 'chi bas lus grangs med pa zhig chud zos/_mi'i nang du skyes pa na shi ma ran par shi ba'i grangs ni mang /_tshe'i mthar thug pa'i grangs ni nyung ste/_'dod pa la chags pas gcig la gcig gsod cing gnod par byed do/_/der yang lus dang mig grangs med pa zhig chud gsan 
[\[252a.6\]]na/_gal te lhar skyes na yang ring por mi thub ste/_mdor na khams gsum gyi rgyud drug tu 'dod chags dang /_zhe sdang dang /_gti mug gi rdul phra mo snyed kyi lus chud zos na lan 'ga' yang sbyin pa ma byas te/_sangs rgyas kyi byang chub btsal ma myong /_shin tu btsog 
[\[252a.7\]]cing mnam pa'i mig 'di de'u re rul cing 'jig pas/_da sbyin pa bya ba'i rigs kyi mi sbyin pa'i mi rigs te/_sha'i mig 'di byin la sangs rgyas kyi rnam pa thams cad mkhyen pa nyid kyi spyan thob par bya'o/_/nam nga'i smon lam 'di grub na/_khyod la yang rnam par dag pa'i 
[\[252b\]]
[\[252b.1\]]chos kyi mig sbyin par bya'o/_/khyed nga'i bla na med pa'i byang chub kyi sems kyi bar du ma gcod cig ces bsgo ba dang /_'khor thams cad kyang cang mi zer bar 'khod do/_/de nas blon po rnams la khyed las gcig gis nga'i mig phyung shig ces bsgo na/_de dag gis bdag 
[\[252b.2\]]cag gi lus rdul du bgyis kyang rgyal po'i ba spu gcig tsam yang 'byin mi phod na/_rgyal po'i spyan la lag dar ba lta ci smos zhes gsol to/_/rgyal pos yang bsgo ba/_khyod kyis mi sha mdog gnag la mig 'og nas mig tshugs su lta ba cig tshol cig ces bsgo ba dang /_
[\[252b.3\]]sha tshugs de 'dra ba cig snyed nas/_rgyal pos de'i lag tu gri byin te/_nga'i mig phyung shig ces bsgo nas/_des rgyal po'i mig phyung ste/_rgyal po'i lag tu bzhag go/_/rgyal pos mig lag tu bzhag nas 'di skad ces smon lam btab bo/_/bdag gi mig 
[\[252b.4\]]sbyin pa byed pa 'dis mngon par rdzogs par 'tshang rgya bar shog shig_/gal te mngon par rdzogs par 'tshang rgya na/_bram ze long bas nga'i mig thob ma thag tu mthong bar gyur cig ces smon lam btab ma thag tu rgyal po'i mig thogs pa bram ze'i mig tu bcug go/_/de 
[\[252b.5\]]nas mod la mthong bar gyur te/_rgyal po la 'di skad ces gsol to/_/rgyal po'i spyan 'dir mthong bar gyur te/_mthong ba 'dis 'tshal gyis ya gcig ni mi 'tshal lo zhes gsol to/_/rgyal pos bsgo ba/_kho bo'i mig gnyi ga khyod la sbyin par byas pas ya gcig bzhag na sngar 
[\[252b.6\]]smras pa dang 'gal lo zhes bsgo nas/_mig ya gcig kyang phyung ste/_lag tu blangs nas smon lam sngar bzhin du btab bo/_/bram ze'i mig tu bcug nas bram ze'i mig gnyi gas mthong bar gyur to/_/de'i tshe na gnam sa kun g.yos so/_/lha'i pho brang kun yang 'gul 
[\[252b.7\]]zhing ldeg ste/_lha rnams ngo mtshar du gyur nas thams cad kyang byang chub sems dpas mig gi sbyin pa byas par mthong nas/_steng gi nam mkha' la lhags te/_lha rdzas kyi me tog dang /_spos kyi mchod pa byas nas/_legs so legs so zhes bstod do/_/brgya byin yang 
[\[253a\]]
[\[253a.1\]]der 'ongs te/_byang chub sems dpa' la 'di skad ces smras so/_/'di ltar shin tu spyad pa dka' ba 'dis rnam par smin pa'i las ci zhig 'dod/_byang chub sems dpas smras pa bdud kyi rgyal po'am/_tshangs pa'am/_brgya byin nam/_rgyal chen 
[\[253a.2\]]bzhi'am/_'khor los sgyur ba'i rgyal po la sogs te/_khams gsum gyi bde ba 'dod pa ma yin gyis/_bsod nams 'dis mngon par byang chub nas/_sems can thams cad mya ngan las 'das pa'i bde ba la 'god pa'i phyir ro/_/brgya byin gyis smras pa/_
[\[253a.3\]]'di ltar mig phyung ba sdug bsngal bar gyur na/_'gyod pa'am/_khro bo'i sems ma byung ngam/_rgyal pos smras pa/_'gyod pa yang med do/_/khro bo'i bag kyang med do/_/brgya byin gyis smras pa/_bdag gis bltas na mig gnyis nas khrag gzag cing 
[\[253a.4\]]mdangs kyang 'gyur bzhin du/_'gyod pa med ces byas pa ni yid ches par dka'o/_/rgyal pos smras pa/_bdag gi mig sbyin pa 'di la 'gyod pa yang med la/_bla na med pa'i byang chub thob par 'gyur zhe na bden par smra ba 'dis bdag gi mig gnyis sngon bzhin du 
[\[253a.5\]]mthong bar gyur cig ces smras ma thag tu mig gnyis kyang sngon bas gsal bar gyur pas/_de'i tshe na lha dang mi thams cad kyang rab tu dga' zhing mgu rangs par gyur to/_/de nas rgyal pos bram ze la bsgo ba/_ngas mig sbyin pas khyod kyang mthong bar 'gyur gyis/_nam 
[\[253a.6\]]sangs rgyas na yang khyod la chos kyi mig sbyin par bya'o/_/rin po che 'di dag kyang khyer la phyir song shig ces bsgo'o/_/bram ze mig dang rin po che thob nas phyir yul du phyin pa dang /_rgyal po de nyid kyis kyang bsus nas phrad ma thag tu mig thob bam zhes dris 
[\[253a.7\]]so/_/bram zes smras pa/_mig kyang thob nas bdag kyang 'di ltar mthong bar gyur to/_/rgyal pos smras pa/_'o na tshe 'phos sam ma 'phos smras pa/_da ltar lha rnams der lhags nas/_smon lam btab pas mig gnyis sngon bas gsal bar gyur to/_/
[\[253b\]]
[\[253b.1\]]rgyal po pa la dbar nes de skad ces smras pa thos nas 'khams te snying gas nas/_tshe 'phos so/_/kun dga' bo de'i tshe de'i dus na/_rgyal po spyan 'byed zhes bya ba de ni da ltar nga yin no/_/pa la da bar ni lhas byin yin no/_/bram ze mig slong ba de ni da ltar gyi bram ze 
[\[253b.2\]]long ba dgra bcom pa thob pa 'di yin no/_/sngar yang mig byin da ltar gyi bar du shes rab kyi mig byin te/_khyod kyi phyir skye ba thams cad du dka' ba spyad nas/_mngon par sangs rgyas so/_/khyod kyang 'byung ba'i lam la brtson par gyis shig_/bcom ldan 
[\[253b.3\]]'das kyis de skad ces bka' stsal nas/_'khor mang po rnams kha cig ni rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa thob par gyur to/_/kha cig ni bla na med pa'i byang chub tu sems bskyed do/_/kun dga' bo 
[\[253b.4\]]dang /_'khor mang po rnams bcom ldan 'das kyis gsungs pa la rjes su yi rangs nas mngon par dga'o/_/rgyal po mig 'byed kyi le'u ste sum cu lnga pa'o//_//'di skad bdag gis thos pa'i dus gcig na/_bcom ldan 'das 
[\[253b.5\]]mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe rgyal po gsal rgyal la blon po chen po mkhas pa rig pa dang ldan pa btsan phyug pa zhig yod de/_de'i chung ma sems can dang ldan par gyur nas khye'u 
[\[253b.6\]]mtshan dang ldan pa/_byad gzugs legs pa dpe byad zla med pa zhig btsas te/_mtshan mkhan bos te bu bstan pa dang /_mtshan mkhan dga' ba'i mdangs kyis 'di skad ces smras so/_/bu 'di ni bsod nams kyi mtshan dang ldan te/_kun las 'phags 
[\[253b.7\]]par yid gzhungs pa mkhas pa'i blo dang ldan no/_/khye'u'i phas de skad smras pa thos nas/_khye'u'i ming ci skad gdags zhes dris pa dang /_mtshan mkhan gyis khye'u 'di mngal du chags nas/_ya mtshan du gyur pa ci yod ces dris so/_/blon pos smras pa/_
[\[254a\]]
[\[254a.1\]]khye'u 'di'i ma sngon rang bzhin 'jam zhing des pa ma yin pa las/_bu 'di mngal du chags nas lhag par 'jam des so/_/gzhan gyi yon tan dang /_legs pa brjod par dga'i nyes pa brjod par mi dga' la/_nyon mongs pas phongs pa la byams shing 
[\[254a.2\]]brtse bar gyur to/_/mtshan mkhan gyis smras pa/_'di bu'i yon tan yin no/_/bu'i ming mi gdung ba zhes btags so/_/de nas gsos bskyed de cher skyes nas/_stobs kyang gyad stobs po che'i tshad du phyin te/_gcig pus mi stong thub pa nam mkha' la bya 
[\[254a.3\]]'phur ba yang mchongs pas zin te/_mgyogs khyad kyang rta dang bang mnyam pas/_bu de la lhag par sdug cing byams par gyur to/_/de'i tshe na yul de na bram ze mkhas pa'i rig pa dang ldan pa mang du thos pa/_gtsug lag la mkhas pa zhig yod de/_bram ze de 
[\[254a.4\]]la slob ma lnga brgya tsam rtag tu rjes su slob bo/_/de'i tshe na blon po de dag kyang bu khrid de/_bram ze la gtad nas slob tu bcug go/_/khye'u mi gdung ba slob pa la 'grus pas nyi ma gcig bslabs na/_gzhan lor bslab pa bas mkhas te/_ring po ma lon par 
[\[254a.5\]]thams cad khong du chud cing rtogs par gyur to/_/slob dpon bram ze des kyang de la lhag par yid rton te/_rtag tu 'grogs shing lhan cig tu 'dug pas slob ma gzhan dag kyang de la bsti stang byed do/_/de'i tshe slob dpon bram ze de'i chung mas khye'u de'i byad gzugs bzang 
[\[254a.6\]]zhing legs pa dang /_slob pa la yang gzhan bas lhag par mkhas par mthong nas de la chags te/_yid la bzung yang slob ma rnams dang mi bral te nyin mtshan 'grogs pas gtam bya ba'i skabs med de/_bsam pa ltar ma gyur bas rtag tu yid la gcags par gyur to/_/
[\[254a.7\]]dus phyi zhig na sbyin bdag cig gis slob dpon de dang /_slob mar bcas su zla ba gsum gyi bar du 'tsho ba sbyar nas mgron du gnyer to/_/de'i tshe na slob dpon bram ze chung ma dang gnyis 'di skad ces bgros so/_/kho bo ni slob ma dang bcas su sbyin bdag gis zla ba gsum 
[\[254b\]]
[\[254b.1\]]gyi bar du 'tsho ba sbyar ro zhes bos kyis/_da slob ma las gcig cig phyi na las su bskos te/_bzhag pa'i rigs sam zhes chung ma la smras pa dang /_chung ma dga' nas bram ze la 'di skad ces smras so/_/khyim gyi so tshis dang bya ba mang po la shes pa mkhas pa ldan pa 
[\[254b.2\]]zhig gis bya dgos pas/_khye'u mi gdung ba yid brtan te phyir bzhag pa'i rigs so zhes smras nas/_bram zes kyang khye'u mi gdung ba khyod kyis phyir 'dug la khyim gyi so tshis dang zhal ta byos shig_/kho bo ni sbyin bdag gis bos pas 'gro'o zhes bsgo'o/_/
[\[254b.3\]]khye'u mi gdung ba yang slob dpon gyis bsgo ba bzhin du phyir 'dug go/_/de'i tshe na slob dpon bram ze slob ma dang bcas te song ba'i 'og tu bram ze'i chung ma de rab tu dga' mgu nas shin tu byi bdar byas te/_bslu ba'i rnam pas khye'u dang smras kyang mi gdung bas sran btsugs te 
[\[254b.4\]]sems ma gyur to/_/de nas 'dod chags kyi sems skyes nas tshig drang por smras te/_kho mo ni khyod la chags kyang sngan cad skabs med do/_/da ni slob dpon yang song nas ched du khyod phyir bzhag pa yin gyis/_da ni dben zhing skabs la bab ste/_kho mo'i yid dang sbyor cig ces 
[\[254b.5\]]bsgo'o/_/mi gdung bas smras pa/_bdag ni bram ze yin pas bram ze'i chos kyis slob dpon gyi chung ma dang nyal du mi rung ste/_gal te 'di 'dra ba zhig byas na bram ze ma yin pas bdag shi yang bla'i 'di ni mi phod do zhes smras pa dang /_slob dpon gyi chung ma re ba ltar ma gyur 
[\[254b.6\]]pas/_ngo tsha zhing skyengs nas/_khon du bzung ste dkrugs bya bar bsams nas/_slob dpon phyir 'ong du nye ba na/_gos kyang dral gdong yang spar mos brad nas/_sa rdul gyis gos shing sma bab pa ltar cang mi smra bar sa la nyal lo/_/de nas slob dpon bram ze slar 'ongs nas/_
[\[254b.7\]]khyim du zhugs pa dang /_chung ma de 'dra bar 'dug pa mthong nas/_ci'i phyir khyod 'di ltar gyur ces dris pa dang /_chung mas mchi ma blags nas dri ba'i rin mi chog go zhes smras so/_/slob dpon bram zes ci nyes pa smros shig ces nan tan gyis dris pa dang chung ma ngus 
[\[255a\]]
[\[255a.1\]]te 'di skad ces smras so/_/khyod kyis rtag tu bstod pa'i mi gdung ba de ni/_khyod song ba'i 'og tu rtag par kho mo la nyal bar bsgrubs te/_kho mo ma btub pas kho mo'i gos kyang dral/_gdong la yang rma phyung ba yin te/_khyod la 'di 'dra ba'i slob 
[\[255a.2\]]ma bdog gam/_bram zes de skad ces thos nas/_shin tu khros te/_chung ma la 'di skad ces smras so/_/mi gdung ba 'di stobs ni gcig pus kyang mi stong yang thub la/_blon po chen po'i bu yin te/_cho rigs btsun pas nyes pa zhig byas na yang bags 
[\[255a.3\]]kyis bya dgos so zhes smras nas/_mi gdung ba'i drung du song ste/_ci rigs par snyan pa'i tshig gis spro ba bskyed nas/_kho bo song ba'i 'og tu las chen po dang nyon ma mongs sam zhes gtam dris nas/_'di skad ces bsgo'o/_/khyod kyis snga phyir kho bo la chu gang gis 
[\[255a.4\]]snying brtse ste/_khyod kyi drin ni rtag tu dran pas/_da ni khyod la gsang ba'i chos gcig pu zhig yod pa sngon cad ma bstan pa khyod la bstan gyis/_gal te khyod kyis de bzhin du byas na gdon mi za bar tshangs pa'i lhar skye'o/_/zhes smras so/_/khye'u mi gdung bas pus mo 
[\[255a.5\]]sa la btsugs te/_bstan par gsol pa dang /_mi gdung ba la 'di skad ces bsgo'o/_/khyod nyin zhag bdun gyis dge ba bsrungs te mi stong gi mgo bcad nas sor mo re re zhing blangs nas sor mo stong gis lus kyi 'phreng ba byas na/_de'i tshe tshangs pa'i lha mngon sum du 
[\[255a.6\]]mthong ste/_tshe 'phos ma thag tu tshangs pa'i lhar skye'o zhes lung bstan to/_/khye'u mi gdung bas slob dpon gyis de skad bstan pa thos nas the tsom skyes te/_slob dpon la 'di skad ces gsol to/_/srog bcad pas tshangs pa'i lhar skye ba ni rigs pa ma lags so/_/
[\[255a.7\]]slob dpon gyis smras pa/_khyod ci na kho bo'i slob ma yin na ci kho bos bstan pa'i man ngag mi nyan tam/_ci ste yid mi ches na khrel ltas yod pa ma yin te/_'dir ma 'dug par gar dga' bar song shig ces bsgo nas/_gsang sngags kyis btab ste/_ral gri gcig 
[\[255b\]]
[\[255b.1\]]sa la btsugs te/_sngags kyis btab pas/_khye'u mi gdung ba khros pa'i sems skyes te/_slob dpon gyis khros par rig nas/_ral gri lag tu byin nas mi gdung ba ral gri thogs nas sgor brgyugs te/_mi phrad dgu bsad nas sor mo bcad de/_lus kyi 'phreng 
[\[255b.2\]]bar btags pas kun gyis sor 'phreng can du btags so/_/kun tu gsod cing zhag bdun du phyin pa'i nyin par sor mo dgu brgya dgu bcu rtsa dgu ni rnyed kyi sor mo gcig gis bsnan na gsod pa'i grangs kyang stong du tshang ba las/_mi thams cad bros shing gab pas gcig 
[\[255b.3\]]kyang mi rgyu ste/_kun tu btsal kyang ma rnyed de/_zhag bdun gyi bar du kha zas ma zos pas khye'u'i ma bu la snying brtse nas kha zas skyel du btang na/_thams cad 'jigs pas gcig kyang ma spobs so/_/de nas khye'u'i ma nyid kha zas thogs te/_bu'i drung du song ba las 
[\[255b.4\]]rgyang ma nas ma 'ongs pa mthong ba dang /_ma'i thog tu brgyugs te/_gsad par gzas pa las/_de la mas sri zhu med par khyod ci log pas bsams te/_mtshams med pa'i las byed cing /_ma gsod dam zhes smras pa dang /_phyir ma la 'di skad ces smras so/_/
[\[255b.5\]]bdag ni slob dpon gyis bstan pa bzhin du nyin zhag bdun gyis sor mo stong kham skongs te/_sor mo stong du tshang na tshangs pa'i lhar skye bas sor mo grangs ma tshang ste/_mi byar mi rung bas da gsad dgos so zhes byas pa dang /_de la khye'u'i mas 'di ltar gyur na/_kho mo 
[\[255b.6\]]mi gsad par sor mo gcod du mi rung ngam zhes bsgo ba'i tshe/_bcom ldan 'das kyis kyang rgyang ma nas 'dul ba'i dus la bab par gzigs shing mkhyen nas/_dge slong zhig tu sprul te/_de'i phyogs su gshegs so/_/sor 'phreng can gyis dge slong mthong ba 
[\[255b.7\]]dang ma gsod par bya ba btang nas/_dge slong gi thog tu mchongs te/_gsad par gzas so/_/sangs rgyas kyis de ltar 'ongs par gzigs nas/_zhabs kyis dal gyis gshegs kyang sor 'phreng can mthu stobs gtugs te/_brgyugs kyang ma slebs 
[\[256a\]]
[\[256a.1\]]nas/_rgyang ma nas dge slong khyod cung zad cig sdod cig ces bos so/_/bcom ldan 'das kyis kyang rgyang ma nas/_nga ni rtag tu sdod na khyod mi sdod zhes bka' stsal pa dang /_sor 'phreng can gyis ji ltar khyod ni sdod la kho bo ni mi sdod ces smras pa dang /_bcom 
[\[256a.2\]]ldan 'das kyis 'di skad ces bka' stsal to/_/nga'i dbang po rnams ni rtag tu zhi zhing ting nge 'dzin gyi dbang thob pas sdod do/_/khyod ni slob dpon gyis log par bstan te/_sdig pa la yang yid ches pas/_khyod kyis sems kyang bslus te mi sdod pas/_nyin mtshan 
[\[256a.3\]]du gsod pa'i las byed de/_sdig pa mtha' med pa'i las byed do/_/sor 'phreng can gyis thos pa tsam gyis sems kyis rtogs shing chud do/_/ral gri sa la bor te rgyang ma nas skyabs su gsol lo zhes phyag 'tshal to/_/de nas bcom ldan 'das kyang der gshegs te 
[\[256a.4\]]sangs rgyas kyi skur sprul nas/_'od zer lhang nge lhan ner mtshan sum cu rtsa gnyis kyis gsal bar brgyan par bstan to/_/sor 'phreng can gyis sangs rgyas kyi sku 'od zer dang mtshan du ldan pa mthong nas/_lus sa la brdabs nas nyes pa mthol zhing 'gyod de/_bcom 
[\[256a.5\]]ldan 'das kyis chos bstan pas chos la chos kyi mig rnam par dag par gyur to/_/dad pas rab tu byung bar gsol pa dang /_bcom ldan 'das kyis legs par 'ongs so zhes bka' stsal pas/_skra dang kha spu rang byi ste dge slong du gyur to/_/de la bcom ldan 
[\[256a.6\]]'das kyis ci rigs pa'i chos bstan pas sems kyi dri ma kun zad nas dgra bcom par gyur te/_bcom ldan 'das kyis rgyal bu rgyal byed kyi tshal du khrid do/_/de'i tshe yul de na gnas pa'i mi la sogs pa'i srog chags thams cad sor 'phreng can gyi ming thos pa tsam 
[\[256a.7\]]gyis mi skrag pa med de/_mi dang srog chags sbrum ma rnams kyang skrag nas bu btsa' ba'i thabs mi thub bo/_/de'i tshe bal glang mo zhig bu mi phyin pa dang /_bcom ldan 'das kyis sor 'phreng can la bka' stsal pa/_khyod bal glang mo'i drung du song la 'di skad du bdag 
[\[256b\]]
[\[256b.1\]]thog ma skyes nas da tsam gyi bar du mi gcig kyang ma bsad do zhes bden pa'i tshig smros shig ces bka' stsal pa dang /_sor 'phreng can gyis bcom ldan 'das la 'di skad ces gsol to/_/bdag gis ni mi yang mang du bkum na de skad ces ma bkum zhes bgyi/_bcom 
[\[256b.2\]]ldan 'das kyis bka' stsal pa/_khyod ni 'phags pa'i chos las skyes ma thag pa zhes bya'o/_/de nas sor 'phreng can gos tshags bcos te/_bcom ldan 'das kyis bka' stsal pa bzhin du bal glang mo'i drung du song ste de skad ces smras pas/_bde bar btsas nas sor 'phreng 
[\[256b.3\]]can yang phyir gnas su 'ongs so/_/rgyal po gsal rgyal dpung gi tshogs dang bcas te/_sor 'phreng can 'dzin du chas pa las/_dpung gi tshogs 'gro ba'i lam rgyal bu rgyal byed kyi tshal gyi drung du byung bas/_rgyal bu rgyal byed kyi tshal na dge slong lus thung la mi sdug pa dbyangs 
[\[256b.4\]]rab tu snyan pa zhig yod de/_gtsug lag khang na dbyangs byed par dpung gi tshogs kyis thos nas/_skyo mi shes pa tsam du nyan 'dod de/_glang po che dang rta yang rna ba btud nas 'gror mi btub par nyan to/_/rgyal po ya mtshan can du gyur te/_ci'i phyir glang po che dang rta la sogs pa 'gror 
[\[256b.5\]]mi btub zhes smras pa dang /_dbyangs snyan pa nyan 'dod pa'i phyir 'gro mi btub bo zhes gsol to/_/rgyal pos smras pa/_dud 'gro'i skye gnas su skye ba yang 'di ltar chos nyan par dga' na/_bdag mi'i nang du skye ba lta ci smos te/_skad cig nyan par bya'o zhes rgyal bu rgyal byed 
[\[256b.6\]]kyi tshal du song nas/_glang po che'i shing rta las babs te ral gri yang bkrol/_gdugs kyang bzhag nas bcom ldan 'das gang na bzhugs pa'i spyan sngar song ste phyin pa dang /_spyi bos phyag 'tshal te/_bcom ldan 'das la 'di skad ces gsol to/_/dge slong dbyangs snyan 
[\[256b.7\]]pa de su lags/_blta bar 'tshal te/_kA ra ShA pa Na stong phrag bzhi bcu zhig kyang 'bul lo zhes gsol pa dang /_bcom ldan 'das kyis rgyal po la 'di skad ces bka' stsal to/_/sngar sbyin pa byin pa'i 'og tu phrad par bya'o/_/gal te sngar phrad na kAr ShA pa Na 
[\[257a\]]
[\[257a.1\]]gcig kyang sbyin mi 'dod par gyur to/_/de nas rgyal po de dang dge slong de phrad nas/_ha cang mi sdug la thung ches pas/_kAr ShA pa Na gcig tsam yang sbyin pa'i sems ma skyes te/_rgyal pos pus mo sa la btsugs nas/_bcom ldan 'das la 
[\[257a.2\]]'di skad ces gsol to/_/bcom ldan 'das dge slong 'di'i lus shin tu mi sdug cing thung la/_dbyangs shin tu snyan pa 'di sngon las ci zhig bgyis na/_'di lta bu'i rnam par smin pa thob par gyur/_bcom ldan 'das kyis bka' stsal pa/_legs par nyon 
[\[257a.3\]]la yid la zung shig dang bstan par bya'o/_/sngon 'das pa'i dus na sangs rgyas 'od srung zhes bya ba 'jig rten du gshegs te/_sems can gyi don mdzad nas mya ngan las 'das pa'i 'og tu rgyal po kr-i kI byi zhes bya bas ring bsrel bsdus te/_mchod rten brtsigs 
[\[257a.4\]]par byas pa las/_klu'i rgyal po bzhi zhig mir sprul te/_rgyal po'i drung du lhags nas/_ring bsrel gyi phyir mchod rten brtsigs pa 'di rin po che las bgyi'am/_sa las bgyi zhes gsol to/_/rgyal pos smras pa/_mchod rten ni rin po ches brtsigs dgos 
[\[257a.5\]]na/_rin po che mang po med pas sa las bya dgos so/_/gru bzhi ngos gcig kyang dpag tshad lngar phyin pa dang /_'phang du dpag tshad nyi shu lnga pa kun tu snang ba zhig brtsigs dgos so/_/klu'i rgyal po de bzhis rgyal po la 'di skad ces smras so/_/bdag cag bzhi 
[\[257a.6\]]ni klu'i rgyal po yin te/_rgyal po mchod rten byed pas bdag cag kyang rin po che btang snyam mo/_/rgyal pos de skad ces smras pa thos nas rab tu dga' mgu rangs te/_'di ltar bstabs pa legs so zhes smras pa dang /_klu rnams kyis kyang 'di skad ces 
[\[257a.7\]]gsol to/_/grong khyer ngos bzhi'i phyi rol na/_chu mig chen po bzhi zhig yod de/_shar phyogs kyi logs kyi chu mig la bcus te/_phag gu byas na thams cad baidUr+ya sngon por 'gyur ro/_/lho phyogs kyi chu mig la chu bcus te/_phag gu byas na thams cad gser du 
[\[257b\]]
[\[257b.1\]]'gyur ro/_/nub phyogs kyi chu mig la bcus nas/_phag gu byas na thams cad dngul du 'gyur ro/_/byang phyogs kyi chu mig la bcus te/_phag gu byas na thams cad shel dkar por 'gyur ro zhes smras te/_rgyal pos de skad ces smras pa thos nas/_lhag 
[\[257b.2\]]par dga' mgu rangs te/_ngos bzhi'i lag dpon re re bskos nas/_ngos re re byed du bcug pa las/_ngos gsum gyi lag dpon gyis mchod rten nyid du zin pa na/_ngos gcig gi lag dpon gyis le lo byas pas zin du mi nye ste/_rgyal po nyid mchod rten byed pa 
[\[257b.3\]]la ltar 'ongs te/_le lo byas pa de la khyod kyis legs par ma byas pas ma zin te/_chad pas gcod do zhes bsgo ba dang /_mi de rgyal po la khros nas/_'di lta bu'i mchod rten ha cang yang ches pas 'di nam yang mi zin to zhes gsol to/_/de nas rgyal pos nan 
[\[257b.4\]]thur bskyed pas kun gyis nyin mtshan la brtson 'grus byas nas/_dus gcig tu cig car zin to/_/mchod rten ngo mtshar du mthong la rin po che rnams 'tsher zhing dbyibs kyang lhag par legs pas/_ngos dpon khros pa de yang shin tu dga' nas/_sngar nyes pa rnams 
[\[257b.5\]]'gyod cing bshags te/_gser gyi dril bu gcig mchod rten gyi rtse mo la btags nas 'di skad ces smon lam btab bo/_/bdag gang nas gang du skyes kyang sgra skad shin tu snyan pa dang /_'gro ba thams cad kyis thos pa dang dga' bar shog shig_/ma 'ongs 
[\[257b.6\]]pa'i dus na sangs rgyas shAkya thub pa dang phrad de/_'khor ba las rnam par grol bar shog shig ces smon lam btab bo/_/rgyal po chen po de'i tshe de'i dus na ngos gcig gi lag dpon mchod rten ha cang yang ches so zhes khros pa de ni dge slong 'di yin te/_de'i tshe na khros 
[\[257b.7\]]bzhin mchod rten ha cang ches so zhes smras pa tsam gyis/_rtag tu lus thung la mi sdug par gyur to/_/phyis dga' ba'i sems kyis gser gyi dril bu phul nas mchod rten la btags te sgra skad snyan pa dang /_nga dang phrad par shog shig ces smon lam btab pas skye ba 
[\[258a\]]
[\[258a.1\]]lnga brgya'i bar du sgra skad rab tu snyan te/_da 'dir nga dang phrad nas rnam par grol ba thob par gyur to/_/rgyal pos de skad ces gsungs pa thos nas/_phyir 'gro bar chas pa las/_bcom ldan 'das kyis rgyal po khyod gar 'gro zhes bka' stsal pa dang /_
[\[258a.2\]]rgyal pos bcom ldan 'das la 'di skad ces gsol to/_/yul 'di na dgra ma rungs ba sor 'phreng can zhes bya ba mi kun bsad nas ma 'os par gnod par bgyid pas/_bdag cag de la dmag rgol du mchi'o/_/bcom ldan 'das kyis bka' stsal pa/_sor 
[\[258a.3\]]'phreng can 'di da ltar ni grog sbur yang mi gsod na/_gzhan gsod pa lta smos kyang ci dgos/_rgyal po des da tsam bcom ldan 'das kyis ma btul lam snyam bsams pa dang /_bcom ldan 'das kyis rgyal po la 'di skad ces bka' stsal to/_/sor 'phreng can 'di 
[\[258a.4\]]da ltar rab tu byung nas dgra bcom ste/_nyes pa'i skyon thams cad zad nas/_da lta gnas khang na 'dug go/_/rgyal po de dang phrad par 'dod na de dang sprad do zhes bka' stsal te/_sor 'phreng can gyi gnas khang du btang ngo /_/sor 'phreng can gyi gnas khang gi sgor phyin nas 
[\[258a.5\]]dge slong sor 'phreng can gnas khang gi nang na lud pa lu ba'i sgra phyung ba thos pa tsam gyis/_sngar mi mang po bsad par dran te/_'jigs skrag nas 'khams te sa la 'gyel to/_/de nas ring zhig lon pa dang phyir langs te/_bcom ldan 'das gang na ba der song 
[\[258a.6\]]nas ji ltar lags pa/_bcom ldan 'das la gsol pa dang /_bcom ldan 'das kyis rgyal po chen po la 'di skad ces bka' stsal to/_/rgyal po chen po legs par nyon cig dang /_sngon 'das pa'i dus na 'dzam bu'i gling 'dir yul bA rA Na sI zhes bya ba na/_bya 
[\[258a.7\]]shin tu gdug pa zhig yod de/_zas su srin bu gdug pa 'ba' zhig za'o/_/lus kyang shin tu gdug pas reg par nyer yang mi bzod do/_/gar 'phur gar 'gro ba'i 'og tu sems can yod pa kun kyang dog sa la lhung shing kun skrag par gyur to/_/de'i tshe bya 
[\[258b\]]
[\[258b.1\]]gdug pa de tshal zhig gi nang na phyin nas shing khar 'dug ste/_skad phyung ste de'i tshe shing de'i drung na/_glang po che'i rgyal po zhig yod de/_bya gdug pa'i skad thos pa tsam gyis 'khams nas sa la 'gyel to/_/rgyal po chen po de'i tshe de'i dus na/_bya gdug pa de ni 
[\[258b.2\]]da ltar gyi sor 'phreng can yin no/_/glang po che'i rgyal po de ni rgyal po nyid yin no/_/bcom ldan 'das sor 'phreng can 'di ni khro gtum pas sems can de snyed cig bsad de/_bcom ldan 'das kyis dge ba la bzhag_/bcom ldan 'das kyis bka' stsal pa/_
[\[258b.3\]]rgyal po chen po dge slong sor 'phreng can 'di da ltar gyi dus 'ba' zhig na mi mang po bsad de/_ngas btul bar ma zad de/_sngon 'das pa'i dus na yang sor 'phreng can gyis mi 'di dag kun bsad pa las ngas btul te/_dge ba sems par gyur to/_/rgyal pos 
[\[258b.4\]]yang gsol pa/_bcom ldan 'das sngon 'das pa'i dus na yang 'di dag bsad pa dang /_bcom ldan 'das kyis gdug pa'i dngos po rnam par phye ste bstan du gsol zhes gsol pa dang /_bcom ldan 'das kyis bka' stsal pa/_sngon 'das pa'i dus na bskal 
[\[258b.5\]]pa grangs med pa'i pha rol na/_'dzam bu'i gling 'dir yul bA rA Na sI zhes bya ba na/_rgyal po ba la ma dar zhes bya ba zhig byung ngo /_/de'i tshe rgyal po'i dpung rnam bzhi dang bcas te/_tshal gyi nang du rtser song song ba las/[ {]ri dgas [,]ri dwags [}]dang phrad de [{]ri dgas [,]ri dwags [}]kyi phyi bzhin 
[\[258b.6\]]rgyugs rgyugs pa las/_rgyal po gcig pu 'khor dang bral te tshal stug por phyin nas/_de'i tshe rgyal po de ngal nas rta las babs te/_'dug pa las tshal stug po de'i nang na seng ge mo zhig gnas pa dang /_'dod chags kyis nyen nas song song ba las tshal gyi nang na 
[\[258b.7\]]rgyal po gcig pu 'dug pa dang phrad nas/_seng ge mo lhag par 'dod chags skyes te/_rgyal po la bsnyen nas mjug ma bteg ste snyegs so/_/rgyal pos kyang 'dod chags skyes par rig nas 'di snyam du bsams so/_/'di gcan gzan khro ba yin te/_bdag 
[\[259a\]]
[\[259a.1\]]gsad pa'i mthu yang yod pas/_gal te yid bzhin du ma byas na bdag gi srog la 'bab bo snyam nas/_skrag bzhin du seng ge mo la 'dod chags spyad do/_/de nas seng ge mo phyir song ba'i 'og tu g.yog rnams kyang lhags te/_rgyal po bsus te 
[\[259a.2\]]pho brang du khrid do/_/de'i tshe seng ge mo de sbrum par gyur te/_zla ba tshang nas bu zhig byung na/_lus gzugs thams cad mi dang 'dra ste/_rkang pa 'ba' zhig khra bor 'dug go/_/seng ge mos kyang rgyal po'i bu yin par dran nas rgyab tu bkal te/_rgyal po'i thad du 
[\[259a.3\]]bskyal lo/_/rgyal pos kyang bdag gi bu yin par shes te/_gsos bskyed de de'i rkang pa bkra ba'i phyir ming yang rkang bkrar btags so/_/gsos bskyed de tshad du skyes pa dang /_shin tu dpa' zhing rtul phod par skyes so/_/rgyal po tshe 'phos pa'i 'og tu 
[\[259a.4\]]rgyal po'i dbang thob nas/_btsun mo gnyis blangs so btsun mo gcig ni rgyal rigs so/_/gcig ni bram ze'i rigs so/_/phyis rkang bkra de skyed mos tshal du 'chag tu song nas/_btsun mo gnyis la 'di skad ces bsgo'o/_/btsun mo khyod gnyis gang 
[\[259a.5\]]nga'i phyi bzhin mgyogs par 'ongs te/_gang nga dang sngar phrad pa de la nyi ma gcig gi bar du rtse dga' zhing yongs su spyad do/_/gang phyir 'ong ba de ni nga dang phrad du mi btub bo ces bsgo na/_rgyal po de song ba'i 'og tu btsun mo gnyis kyang rgyan gyis brgyan te/_
[\[259a.6\]]bzhon pa bshams nas dus gcig tu chas so/_/lam gyi bar du na lha'i rten zhig yod pa la btsun mo bram ze'i rigs can bzhon pa las babs te/_phyag byas te myur du song ba las phyis bar gyur to/_/de nas rgyal pos kyang sngar byas pa bzhin du ma bsten to/_/de nas 
[\[259a.7\]]btsun mo de zhe sdang skyes te lha la khros te/_bdag ni khyod la phyag 'tshal ba'i bar du phyis nas rgyal pos ma dad do/_/gal te lha khyod la mthu zhig yod yang dag na ci'i phyir nga'i mgon dang skyabs mi byed ces shin tu khros rngam nas/_yid la 'di snyam du/_gnod pa bya bar 
[\[259b\]]
[\[259b.1\]]bsams so/_/rgyal po de phyir pho brang du 'ongs nas/_btsun mos 'di skad ces gsol to/_/bdag nyi ma gcig ci dga' bar bgyid du gnang bar dbang bskur cig byas pa dang /_rgyal pos kyang de bzhin du gnang ngo zhes bsgo ba dang /_mi mang po bzlog ste lha'i rten bcom 
[\[259b.2\]]nas sa yang bsnyams so/_/de nas lha rten srung ba'i lha de shin tu mi dga' ste/_'khrugs nas/_rgyal po la gnod par bya bar bsams te/_pho brang gi nang na song ba las pho brang srung ba'i lha des nang du ma btang ngo /_/de'i tshe na drang srong gcig ri drang srong lhags zhes 
[\[259b.3\]]bya ba la gnas te/_rgyal po rkang bkra des drang srong de la mchod pa byas pas nyin gcig bzhin du nam mkha' la 'phur zhing pho brang du 'ongs te/_zas bzang po ni mi 'dod kyis/_zas tha mal ba tsam zos nas phyir 'gro'o/_/nyi ma gcig drang srong de mi 'ong bar lha des 
[\[259b.4\]]shes pas/_drang srong gi lus su sprul te/_pho brang gi nang du 'gro bar bsams pa las/_pho brang srung ba'i lhas shes nas nang du ma btang ba dang /_sgo nas bos te nang du 'ong du mi ster ro/_/zhes byas pa dang /_rgyal pos thos nas drang srong phyi rol nas 'bod pa myur du nang 
[\[259b.5\]]du thong shig ces bka' stsal pa dang /_pho brang srung ba'i lhas kyang rgyal po'i bka' bzhin du ma bkag ste nang du btang ngo /_/nang du 'ongs pa dang drang srong gi stan la 'dug nas/_rgyal pos kyang rtag tu kha zas ci za ba tsam du sbyar te phul lo/_/de'i tshe na drang srong sprul pa 
[\[259b.6\]]des kha zas zar ma btub nas/_rgyal po la 'di skad ces smras so/_/kha zas 'di ni ngan ches kyi sha dang nya ni za'o zhes smras pa dang /_rgyal pos kyang 'di skad ces smras so/_/drang srong chen po sngan cad ni kha zas tha mal pa za bas na sha dang nya ma sbyar ba yin no/_/drang srong 
[\[259b.7\]]sprul pas smras pa/_da phyin cad ni kha zas ngan pa 'di dag mi 'dod kyis sha dang nya sbyor cig ces smras nas song ngo /_/de nas rgyal pos kyang drang srong sprul pas smras pa bzhin du sha dang nya sbyar nas/_phyi de nyin drang srong rnying pa 'ong ba la phul lo/_/drang srong de zhe sdang 
[\[260a\]]
[\[260a.1\]]skyes te rgyal po la khros pa dang /_rgyal pos kyang drang srong la 'di skad ces smras so/_/drang srong chen po khar rtsang 'ong ba na kha zas 'di lta bu sbyor cig ces ma bsgo'am drang srong gis smras pa/_khar rtsang na bas nyi ma gcig zan bcad de ma 'ongs pa yin 
[\[260a.2\]]na/_de skad ces sus bsgo/_khyod kyis nga la brnyas pas 'di lta bur byas pa yin gyis/_rgyal po khyod lo bcu gnyis kyi bar du mi sha 'ba' zhig za bar gyur cig ces smras nas song ngo /_/de nas nyin gcig rgyal po'i g.yos mkhan gyis sha ma 'byor nas 'phral du 
[\[260a.3\]]sha gzhan ma rnyed de/_byis pa'i ro zhig dang phrad nas/_sha 'di yang rung ngo snyam bsams nas mgo dang rkang lag bcad de g.yos su byas te/_spos sna tshogs kyis btab nas rgyal po la byin no/_/rgyal pos kyang sha de zos nas sngon gyi sha bas lhag par zhim mo/_/
[\[260a.4\]]g.yos mkhan la sngan cad kyi sha 'di lta bu ro med do/_/sha 'di ni lhag par zhim na ci'i sha zhes dris pa dang /_g.yos mkhan skrag nas lto ba sa la phab ste/_rgyal po la 'di skad ces gsol to/_/gal te rgyal pos gyod mi rmo na drang por gsol lo zhes smras pa dang /_
[\[260a.5\]]rgyal pos kyang khyod kyis drang por smras dang /_gyod mi rmo'o zhes bsgo'o/_/g.yos mkhan gyis smras pa/_bdag cag 'phral brtad pas sha gzhan ni ma rnyed de/_byis pa chung ngu 'gum pa'i ro zhig rnyed de de g.yos su bgyis te gsol ba las rgyal pos mkhyen par gyur 
[\[260a.6\]]to/_/rgyal pos bsgo ba sha 'di lhag par zhim gyi da phyin cad sha 'di lta bu rtag tu sbyor cig_/ces bsgo ba dang /_g.yos mkhan gyis 'di skad ces gsol to/_/sngar ni byis pa gum pa'i ro zhig rnyed de g.yos su bgyis pa lags kyis/_'di las ni mi rnyed do 
[\[260a.7\]]zhes gsol to/_/rgyal pos kyang bsgo ba da phyin cad khyod kyis gsang thub cing gzhan gyis ma tshor bar long shig dang /_nga la dbang yod zhes bsgo'o/_/g.yos mkhan gyis kyang rgyal pos bsgo ba bzhin du mtshan mo gsang ste brkus nas bsad de/_sang 
[\[260b\]]
[\[260b.1\]]de nyin bzhin du g.yos su byas so/_/de'i tshe na grong khyer de'i mi dag phal cher cho nges 'debs shing /_bu stor ro zhes gcig nas gcig tu bsgrags te/_ci'i phyir 'di ltar gyur ces blon po rnams 'dus te bgros nas/_mtshan mo lam srang mdor mel tshe byas te/_
[\[260b.2\]]bltas na rgyal po'i g.yos mkhan gyis bu chung ngu rnams brkus te khyer ba zin nas/_bcings te rgyal po'i spyan sngar khrid nas snga phyir bu 'di snyed cig stor ro zhes gsol pa dang /_rgyal pos cang mi smra bar gyur to/_/de bzhin du lan gsum gyi bar du gsol kyang 
[\[260b.3\]]cang mi smra ba las/_da bdag cag gis nyes pa byed byed pa zin te/_nyes par mngon na zhal ce bcad pa'i rigs kyi/_mi smra ba'i mi rigs so zhes gsol pa dang /_rgyal pos ngas bsgo ba yin zhes smras so/_/de nas blon po rnams mi dga' ste/_khon du 
[\[260b.4\]]bzung nas so sor song ngo /_/phyi rol tu phyin pa dang /_gcig la gcig 'di skad ces smras so/_/rgyal pos ni bdag cag la sogs pa'i bu kun zos pa'i dgra yin te/_mi sha za ba'i rgyal po dang lhan cig tu srid gcig tu byar mi rung gis gnod par gyur pa'i 
[\[260b.5\]]dgra 'di lta bu ni med par bya ba'i rigs so zhes thams cad gros 'thun par rgyal po bsad par gros byas so/_/grong khyer de'i phyi rol tu skyed mos tshal zhig yod de/_der rdzing bu zhig yod pa'i nang na rgyal po nyin gcig bzhin du khrus byed du 'gro ba la/_blon po 
[\[260b.6\]]rnams kyis skyed mos tshal gyi nang du dpung gi tshogs sbas nas/_rgyal po rdzing bur khrus byed pa na dpung gi tshogs mang pos bskor te bzung nas/_gsad par byas pa las/_rgyal po de skrag nas dpung gi tshogs de la 'di skad ces smras so/_/ci'i phyir khyod 
[\[260b.7\]]kyis nga bskor te 'dzin du 'ong zhes byas pa dang /_blon po rnams kyis rgyal po la 'di skad ces smras so/_/rgyal po zhes bya ba ni 'bangs mang po gso ba yin na/_rgyal pos 'bangs kyi bu kun zos pas 'bangs thams cad gnas med par gyur te/_sdug bsngal 
[\[261a\]]
[\[261a.1\]]mi bzod pas da rgyal po khyod gsad do/_/rgyal pos smras pa/_'di ltar byas pa nga ni nyes mod kyi da phyin cad 'di ltar mi bya bas/_'di'i tshe btang du rung ngam mi rung zhes bsgo ba dang /_blon po rnams kyis de la 'di skad ces smras so/_/gal 
[\[261a.2\]]te gnam la kha ba nag po bab pa'am/_khyod kyi mgo la sbrul nag po skyes kyang btang ba med kyis dam smra shig_/rgyal po rkang bkras kyang blon pos smras pa'i tshig thos nas/_da ni gdon mi za bar srog dang 'bral lo snyam ste yang blon po rnams la 'di skad ces 
[\[261a.3\]]smras so/_/da ni khyod kyis bsad par chad na/_skad cig kho na zhig kho bo bde bar sems su chug la/_gdod sod cig ces bsgo'o/_/de nas blon pos yang cung zad de bsdad de sems su bcug pa dang /_rgyal po des yid la 'di snyam du yi dam bcas so/_/
[\[261a.4\]]bdag gi sngan cad dge ba ci byas pa dang /_rgyal po'i srid chos bzhin byas pa dang /_drang srong la sbyin pa byas pa'i bsod nams ci yod pa thams cad kyi mthus/_bdag nam mkha' la 'phur ba'i srin por gyur cig ces bsngos te/_de skad ces smras nas/_bsngos 
[\[261a.5\]]ma thag tu srin por gyur te/_steng gi nam mkha' la 'phags nas blon po rnams la 'di skad ces smras so/_/khyod kyi mthus bsdos te nga la gsad par byas kyang nga'i bsod nams kyis rang sos par gyur te/_da phyin cad ni khyod bzod par byos shig_/khyod kyi 
[\[261a.6\]]chung ma dang bu sdug cing phongs pa thams cad bza' bar bya'o zhes smras nas/_'phur te ri la babs nas phyin cad mi'i nang du mi za bar gyur to/_/mi mang po yang 'jigs skrag nas rtag tu bros shing gab par gyur to/_/de nas srin po mi la za zhing srin po mang du 
[\[261a.7\]]bsdongs nas 'khor dang g.yog kyang mang bar gyur te/_srin po'i 'khor rnams kyis srin po rkang bkra la 'di skad ces gsol to/_/bdag cag ni khyod kyi 'khor dang g.yog tu gyur na/_bdag cag la ston mo chen mo byin cig ces gsol pa dang /_srin po rkang bkras 
[\[261b\]]
[\[261b.1\]]kyang de bzhin du gnang nas/_rgyal po lnga brgya bsad de ston mo bya bar bgros nas song song nas rgyal po blangs te brag phug tu bcug go/_/bzhi brgya dgu bcu rtsa dgu ni rnyed de/_rgyal po gcig ma tshang ba la rgyal po de dag brag phug na gcig la gcig 'di skad ces smras so/_/
[\[261b.2\]]bdag cag ni da phangs te skyabs su gyur pa yang med de/_gal te su ta so ma stobs dang ldan pa de 'dir 'ongs na bdag cag thar kyang srid kyis su ta so ma 'dir 'ongs par srin po la gsol bar bya'o zhes bgros nas/_srin po'i rgyal po la 'di skad ces gsol to/_/
[\[261b.3\]]rgyal po khyod kyi ston mo byed na/_bdag cag mi'i rgyal po 'ba' zhig bsad de ston mo byas pas ston mo bzang por mi 'gyur gyis/_su ta so ma zhes bya ba yon tan chen po dang ldan te/_de rnyed na gdod ston mo chen por 'gyur ro zhes gsol pa dang /_srin po'i rgyal 
[\[261b.4\]]pos 'di ni ci dga' zhes smras pa dang /_nam mkha' la 'phur te su ta so ma len du song ngo /_/de'i tshe na su ta so ma bu mo gzhon nu dang grong khyer gyi phyi rol tu khrus byed du 'gro ba las/_lam du bram ze slong ba zhig dang phrad de/_sbyin par byas nas bram ze la 'di skad ces 
[\[261b.5\]]smras so/_/bdag khrus zhig byed du 'gro/_da phyir log nas sbyin par bya'o zhes smras nas/_khrus byed du song ba las khrus byed pa na srin po'i rgyal po 'ongs te brag phug tu khyer ro/_/de'i tshe su ta so ma mi dga' ste/_ngus pa dang rkang bkras 'di skad ces smras so/_/
[\[261b.6\]]khyod ni gzhan pas lhag par yon tan dang ldan pa'i mchog go zhe na/_skyes bu chen po ni cis kyang mi skrag pa yin na/_ci'i phyir mi dga' ste/_byis pa chung ngu ltar ngu zhes smras so/_/su ta so mas srin po la smras pa/_bdag ni lus la chags shing /_srin po'i 'jigs 
[\[261b.7\]]pas mi dga' ba ma yin gyis/_bdag thog ma nas [{]brdzun [,]rdzun [}]du smra ba ma myong na/_da ci khrus la 'gro ba'i lam du bram ze slong ba zhig dang phrad de/_bdag gis kyang khrus byas nas phyir log ste sbyin pa sbyin no zhes smras nas/_khrus byed du song ba las rgyal po khyod kyis 
[\[262a\]]
[\[262a.1\]]bdag 'dir khyer te 'ongs pas/_bdag gis [{]brdzun [,]rdzun [}]du smras so snyam ste mi dga'o/_/lus dang srog la chags pa ni ma yin te/_rgyal po khyod bdag la thugs brtse ba'i phyir zhag bdun zhig bshol te/_bram ze de la sbyin pa byas nas phyir yang 
[\[262a.2\]]'gum du mchi'o zhes gsol to/_/srin pos smras pa/_khyod da btang na phyir 'ong du btub bam/_smras pa gal te ma 'ong na yang khyod la blangs pa'i mthu yod do zhes smras nas/_phyir btang ngo /_/su ta so ma phyir khyim du phyin tsam na/_bram ze de yang da dung 
[\[262a.3\]]'dug ste rab tu dga' nas/_bram ze la sbyin pa sbyin no/_/bram ze des kyang su ta so ma ring por mi thogs par srog dang bral bar 'gro bas phyir yul la chags na mi dga' bar shes nas/_de la tshigs su bcad de smras pa/_bskal pa'i mtha' la thug pa na/_/
[\[262a.4\]]gnam dang klung yang rab 'bar te/_/ri rab lhun po rgya mtsho yang /_/thams cad thal ba rdul du 'gyur/_/lha dang klu dang lha ma yin/_/thams cad 'jig cing nyam nyes te/_/gnam dang sa yang med 'gyur na/_/rgyal srid lta zhig ga la rtag_/skye rga na dang 'chi 
[\[262a.5\]]ba yi/_/'khor ba'i mtha' ni zad mi shes/_/re zhig 'dod pa ma grub na/_/mya ngan gyis ni gnod par 'gyur/_/'dod pa skyon du rab che ste/_/nyes pa gzhan nas 'ong ba min/_/khams gsum sdug bsngal bcas pa na/_/yul srid yid brtan rung re 
[\[262a.6\]]skan/_/yod pa ye nas med pa ste/_/rgyu dang rkyen gyis 'grub par 'gyur/_/dar ba yod na rgud pa yod/_/bden pa nges par [{]brdzun [,]rdzun [}]'gyur ro/_/so so'i skye bo mtha' thog dag_/sgyu ma la ni kun gnas te/_/khams gsum ci ltar stong bzhin du/_/yul gyi srid 
[\[262a.7\]]kyang de bzhin no/_/rnam par shes pa gzugs med do/_/gdug pa'i sbrul bzhi la gnas te/_/ma rig pa las skyes pa la/_/bde ba'i gnas su kun 'dzin to/_/gzugs la rtag pa'i bdag med de/_/sems la rtag pa'i khyim yod min/_/lus 
[\[262b\]]
[\[262b.1\]]dang sems kyang bral gyur na/_/yul srid lta zhig yod re skan/_/de'i tshe su ta so mas tshigs su bcad de smras pa thos nas/_don yid la bsams pa bzhin du dga' ste/_rgyal tshab rgyal por bcug nas/_blon po rnams la phyi phyag byas te/_'thams pa bzhin 
[\[262b.2\]]du phyir 'gro bar byas pa las/_blon po rnams kyis 'di skad ces gsol to/_/rgyal po rkang bkras ma bsnyengs shig bdag cag gis bsams na/_rgyal po sku bsrung ba'i slad du lcags kyi khang pa byas pa'i nang du rgyal po bzhugs na/_rkang bkra dpa' mod kyi ci 
[\[262b.3\]]bgyir yang ma mchis so/_/rgyal pos blon po rnams dang mi mang po rnams la bsgo ba/_mi ci skyes pa la [{]brdzun [,]rdzun [}]mi zer ba'i khrel ltas dgos te/[ {]brdzun [,]rdzun [}]du smra na gson kyang dga' ba ma yin pas/_thog ma 'thams pa bzhin du tshe 'phos kyang bla'i/[ {]brdzun [,]rdzun [}]smras te 
[\[262b.4\]]gson par mi 'dod do zhes khrel ltas byas pa'i legs pa rnam pa sna tshogs dang /[ {]brdzun [,]rdzun [}]du smra ba'i skyon mang po smras pa dang /_blon po rnams kyang mya ngan gyis brnangs te/_tshig med par gyur to/_/thams cad kyis rgyal po bskyal nas/_thams cad kyis 
[\[262b.5\]]cho nges btab ste/_brgyal zhing 'khams par gyur to/_/su ta so ma lam du zhugs te song ba'i tshe/_srin po rkang bkras kyang su ta so ma 'dir 'ongs pa'i dus yin no snyam bsams nas/_ri'i rtse mor byung ste bltas pa dang /_su ta so ma lam du rgyang ma nas srog 'dor du 
[\[262b.6\]]'ong ba mthong ngo /_/de nas nye bar 'ongs te bltas na sngon pas kyang lhag par dga' ba'i mdangs yod pas srin pos rgyal po la 'di skad ces gsol to/_/srog 'dor ba lta ba dag la dga' ba ci zhig yod na/_khyod 'tsho ba gtong ba las srog kyang mi phangs sam/_
[\[262b.7\]]khyod yul du phyin nas phan pa'i don ci zhig rnyed na 'di ltar dga' zhes dris so/_/su ta so mas smras pa/_rgyal po chen po khyod kyis thugs dpag mdzad de/_bdag gi 'tsho ba yun ring du bshol nas bdag gis sngar dam bcas pa las ma 'gal te/_sbyin pa 
[\[263a\]]
[\[263a.1\]]chen po yang byin/_dam pa'i chos kyang thos nas yid la gcags te/_bsam pa grub pas 'dir srog btang yang gson pa bas dga'o zhes smras so/_/rgyal po rkang bkras smras pa/_khyod kyis chos ci zhig thos pa kho bo la yang smros shig ces bsgo ba dang /_su 
[\[263a.2\]]ta so mas tshigs su bcad pa ji skad thos pa yang smras/_de ma yin pa yang gzhan yang gsod pa'i las kha na ma tho ba'i sdig pa dang /_mi dge ba'i las rnam par smin pa yang thabs mkhas pas rgya cher smras so/_/srog mi gcod pa'i yon tan dang /_bsod nams rgya chen 
[\[263a.3\]]po dang /_byams pa'i sems kyang rgyas par bstan pa dang /_srin po rkang bkra rab tu dga' rangs te/_spyi bos phyag 'tshal nas/_bstan pa bzhin du phyin cad srog gcod pa spangs nas/_rgyal bu brag phug tu bcug pa rnams kyang so so'i yul du bskyal lo/_/de nas su ta 
[\[263a.4\]]so mas dpung gi tshogs bshams nas rgyal po rkang bkra bsus nas phyir yang rgyal por bcug go/_/de drang srong gis dmod pa bor ba'i lo bcu gnyis kyang tshang bas/_de phyin cad mi sha yang mi za ste/_sngon bzhin du rgyal po byas so/_/rgyal po chen po de'i tshe de'i dus 
[\[263a.5\]]na/_su ta so ma ni da ltar nga yin no/_/rgyal po rkang bkra de ni da ltar sor 'phreng can yin no/_/de'i tshe rkang bkras lo bcu gnyis kyi bar du mi zos pa rnams ni/_sor 'phreng can gyis bsad pa'i mi rnams yin no/_/mi 'di dag kyang gang dang gang du skye bar rtag tu sor 'phreng can 
[\[263a.6\]]gyis bsad par gyur la/_ngas kyang skye ba thams cad du dge ba la bkod par gyur to/_/ngas mngon du dran pa sngon ma rabs byed pa'i tshe ngas gsod pa las bzlog nus na/_da mngon par sangs rgyas te/_yon tan phun sum tshogs la/_sdig pa yongs su zad na/_'di 
[\[263a.7\]]dag 'dul bar gyur pa lta ci smos/_rgyal pos yang bcom ldan 'das la 'di skad ces gsol to/_/mi 'di dag sngon ci zhig bgyis na skye ba thams cad du sor 'phreng can gyis rtag tu bsad par gyur/_bcom ldan 'das kyis rgyal po la 'di skad ces bka' stsal to/_/
[\[263b\]]
[\[263b.1\]]rgyal po chen po legs par nyon cig dang bstan par bya'o/_/sngon 'das pa'i bskal pa grangs med pa'i pha rol na/_'dzam bu'i gling 'di yul bA rA Na sIr rgyal po ba la dar zhes bya ba zhig byung ste/_rgyal po de la sras gnyis yod de/_byad gzugs legs pa/_
[\[263b.2\]]blta na sdug pa/_rtsal dang ldan pa'o/_/de'i sras chung shos 'di snyam du sems so/_/gal te bdag gi pha tshe 'phos nas phu bo rgyal por 'gyur ro/_/bdag gzhon pas rgyal po yang mi thob na/_mir skyes la rgyal po yang ma thob na/_tha mal par 'dug pa yang ci rung /_
[\[263b.3\]]dben par song nas drang srong gi lam btsal bar bya snyam nas rgyal po'i drung du song ste/_yab rgyal po la 'di skad ces gsol to/_/bdag ni dben par drang srong gi lam btsal bar dga'o/_/bdag la sdug par 'dzin na bsam pa 'di las ma bzlog cig ces yang dang yang 
[\[263b.4\]]du gsol pa dang /_rgyal pos kyang de bzhin du gnang nas de dben par song ngo /_/de nas lo mang zhig lon pa dang /_rgyal po yab tshe 'phos nas phu bo rgyal sar gshegs so/_/phu bo yang rgyal sar zhugs nas/_ring por ma lon par nad kyis btab nas tshe 'phos te/_
[\[263b.5\]]rigs 'tshob pa'i mi med do/_/blon po rnams 'dus nas ji ltar bya ba bgros pa dang /_de la blon po gcig gis 'di skad ces gsol to/_/rgyal po chen po'i sras chung ngu zhig rgyal po la gsol te/_da ltar ri la drang srong byed cing 'dug go/_/de spyan drangs nas rgyal 
[\[263b.6\]]por gzhug go zhes smras pa dang /_blon po rnams kyis de 'dra ba zhig nges par yod na da ltar spyan drangs la/_rgyal por gzhug go zhes bgros nas/_ri la rgyal bu tshol du song ngo /_/de dag rgyal bu dang phrad nas bdag cag la rgyal po med de khyod kyis rgyal po bya dgos kyis 
[\[263b.7\]]'dong ngo /_/zhes smras pa dang /_drang srong gis tshig 'di ni 'jigs su rung ste/_kho bo dben pa 'di na rab tu bde ste mya ngan ci yang med do/_/'jig rten pa ni rang bzhin gyis ma dul ba yin pas/_rgyal po yang gsod de/_bdag gis mi nus so/_/blon po rnams 
[\[264a\]]
[\[264a.1\]]kyis smras pa/_rgyal po'i gdung chad de gdung 'tshob pa med kyis/_drang srong khyod 'ba' zhig rgyal po'i gdung la gtogs pa yin te/_yul mi thams cad mgon med par gyur pas/_'gro ba mang po la brtse ba'i phyir rgyal por gshegs su gsol lo zhes smras 
[\[264a.2\]]pa dang /_drang srong gis kyang ma bzod nas blon po rnams kyis gsol pa bzhin du phyir yang yul du 'ongs te rgyal po byas so/_/drang srong de chung ngu nas 'dod chags la ma 'bags pa las/_srid 'tsho zhing bags kyis bud med dang 'bags pas phyir 'dod chags che bar gyur 
[\[264a.3\]]to/_/nyin mtshan du 'dod chags la bag med pas/_'di skad bkar btags so/_/nga'i yul mi las bu mo yod pa rnams bag mar btang na/_sngar nga dang phrad pa'i 'og tu bag mar thong shig ces bkar btags so/_/yul du bud med sdug gu yid du 'ong ba thams cad 
[\[264a.4\]]la yang mi rigs par spyod do/_/de'i tshe bud med gcig cig mi mang po tshogs pa'i mdun du sgren mor byung ste/_gcin gci ba dang /_thams cad kyis bgad de ngo tsha mi shes pa 'di ci byed ces spyos pa dang /_bud med des 'di skad ces smras so/_/bud med kyis bud 
[\[264a.5\]]med kyi mdun du gcin gcir ba la ngo tsha ci zhig yod de/_khyed cag gcig gi mdun du gcig gis gcin gcir kyang ngo mi tsha na kho mo bud med du 'dra ba'i nang du gcin gcir ba la ngo tsha ci zhig yod/_mi mang pos smras pa/_khyod kyis 'di skad smras pa 'di ni ci'i tha tshig ces 
[\[264a.6\]]smras pa dang /_bud med des 'di skad ces smras so/_/yul 'di na rgyal po gcig po skyes pa yin gyis/_gzhan mi thams cad bud med yin du nges so/_/khyed kun skyes pa yin na/_de 'dra ba mi rigs pa rgyal pos byed pa mi rigs so/_/de nas mi mang po ngo tsha zhing 
[\[264a.7\]]skyengs par gyur te/_bud med 'dis smra ba bden te/_rigs pa ma yin pas/_rgyal po 'di med par bya'o zhes bgros nas/_thams cad gros 'thun nas rgyal po skyed mos tshal du khrus la 'gro ba'i tshe gsad par bya'o/_/de nas skyed mos tshal du dpung gi 
[\[264b\]]
[\[264b.1\]]tshogs sbas nas/_rgyal po rdzing bur 'ongs pa'i tshe thams cad log nas bzung ste/_bsad par byas so/_/rgyal po skrag nas mi khyed cag ci byed ces smras pa dang /_blon po rnams kyis 'di skad ces smras so/_/rgyal po chos bzhin du ma byas nas 'dod chags kyis 
[\[264b.2\]]myos nas yul mi thams cad kyang rigs sun cing sma phab ste/_bdag cag ma bzod ches nas khyed med par byas te/_rgyal po mdzangs pa gdod btsal lo snyam mo/_/rgyal pos de skad ces smras pa thos nas skrag par gyur te/_blon po rnams la 'di skad ces 
[\[264b.3\]]smras so/_/sngon cad ni bdag gis nyes pa bden gyis/_phyin cad de ltar mi bya na gtang du rung ngam zhes smras pa dang /_blon po rnams kyis 'di skad ces smras so/_/gal te gnam la kha ba nag po bab pa'am/_mgo la sbrul nag po skyes kyang mi gnang gi ma smra 
[\[264b.4\]]shig ces bsgo'o/_/rgyal pos de skad smras pa thos nas da ni gdon mi za bar gsod do snyam ste/_khros nas blon po rnams la 'di skad ces smras so/_/nga sngon ri la 'dug ste/_'jig rten la mi dga' ba las nan gyis rgyal por bcug ste/_da ni nga gsod do/_/
[\[264b.5\]]gar skyes kyang khyod nga dang phrad de khyod kyang ngas gsod par shog ces dam bcas so/_/de ltar dam bcas mod kyi 'on kyang ma gnang ste bsad do/_/rgyal po chen po de'i tshe de'i dus na/_rgyal po drang srong de ni da ltar sor 'phreng can yin no/_/de'i tshe mi mang po gros 'thun 
[\[264b.6\]]par rgyal po gsod pa ni sor 'phreng can gyis gsad pa'i mi 'di dag yin te/_rtag tu sor 'phreng can gyis gsod par gyur to/_/rgyal pos pus mo sa la btsugs te/_bcom ldan 'das la 'di skad ces gsol to/_/dge slong sor 'phreng can 'dis mi 'di snyed cig 
[\[264b.7\]]bsad na de ltar 'bras bu thob pa'i 'og tu rnam par smin pa myong bar 'gyur ram/_bcom ldan 'das kyis bka' stsal pa/_rgyal po chen po sdig pa byas na rnam par smin pa nges par myong ste/_dge slong 'di yang da ltar gnas khang na sems can dmyal ba'i me ba spu'i khung bu 
[\[265a\]]
[\[265a.1\]]kun nas 'bar te sdug bsngal mi bzad pa myong zhing 'dug go/_/de nas bcom ldan 'das kyis 'khor mang po la sdig pa'i las byas na nges par sdig pa rnam par smin pa rtogs par bya ba'i phyir/_dge slong gcig la 'di skad ces bka' stsal to/_/dge 
[\[265a.2\]]slong khyod song la lde mig khyer te/_dge slong sor 'phreng can gyi sgo'i bu gur chug cig ces bka' stsal nas/_dge slong gis bka' bzhin du lde mig thogs te/_sgo'i bu gur bcug ste de ma thag tu zhu'o/_/dge slong de dngangs skrag ste phyin nas/_bcom ldan 'das kyi 
[\[265a.3\]]spyan sngar 'ongs te de bzhin du gsol ba dang /_bcom ldan 'das kyis dge slong de la 'di skad ces bka' stsal to/_/sdig pa byas pa'i rnam par smin pa ni 'di yin no zhes bka' stsal nas/_rgyal po dang 'khor rnams yid ches par gyur to/_/de nas tshe dang ldan pa kun 
[\[265a.4\]]dga' bos bcom ldan 'das la 'di skad ces gsol to/_/dge slong sor 'phreng can sngon legs pa ci bgyis na mthu stobs gyad chen po'i stobs dang mnyam zhing rtsal che la bya ltar mgyogs par gyur/_legs pa ci bgyis na bcom ldan 'das dang phrad de 'khor ba las grol 
[\[265a.5\]]bar gyur pa/_'khor mang po la thugs brtse ba'i slad du bstan du gsol/_bcom ldan 'das kyis bka' stsal pa/_khyod legs par nyon cig_/sngon 'das pa'i dus na/_sangs rgyas 'od srung gi tshe dge slong gcig gang zag gi las byas pa las/_'bru'i khal 
[\[265a.6\]]cig bkal te song song ba las lam du char pas non te/_bros pa'i gnas med pas 'bru dang snod du bcas pa thams cad gsher bar gyur to/_/de'i tshe na dge slong dag mgyogs par 'gro 'dod pa las chu 'thungs pas 'gro bul bas mgyogs par ma gyur pas 'di skad 
[\[265a.7\]]ces smon lam btab bo/_/bdag ma 'ongs pa'i dus su mthu mi stong dang mnyam zhing lus yang mgyogs khyad bya 'phur ba dang 'dra bar shog shig_/ma 'ongs pa'i dus na sangs rgyas shAkya thub pa 'jig rten du gshegs pa dang phrad nas 'khor ba las grol bar gyur 
[\[265b\]]
[\[265b.1\]]cig ces smon lam btab bo/_/kun dga' bo de la gzhan du ma sems shig de'i tshe na gang zag gi las byas pa'i dge slong de ni da ltar gyi dge slong sor 'phreng can yin no/_/de'i tshe na rab tu byung zhing tshul khrims bsrungs te/_dge 'dun gyi las byas pas/_smon 
[\[265b.2\]]lam bzhin du gang nas gang du skyes kyang byad gzugs bzang ba dang /_mthu stobs dang rtsal che bar gyur to/_/nga dang phrad par smon pas 'khor ba las grol bar gyur to/_/de'i tshe kun dga' bo dang dge slong rnams dang /_rgyal po'i 'khor mang po rnams/_bcom ldan 'das 
[\[265b.3\]]kyis rnam par smin pa'i 'bras bu gsungs pa thos nas/_thams cad kyis brtson 'grus bskyed de/_bden pa bzhi yid la byas pas la la rgyun du zhugs pa dang /_lan cig phyir 'ong ba dang /_phyir mi 'ong ba dang dgra bcom par gyur to/_/la la ni rang sangs rgyas kyi dge ba'i rtsa ba 
[\[265b.4\]]bskyed do/_/la la ni bla na med pa'i byang chub tu sems bskyed de/_phyir mi ldog pa'i sa la gnas par gyur to/_/thams cad lus dang ngag dang yid dge ba la 'dun te/_bcom ldan 'das kyis gsungs pa la rjes su yi rangs nas mngon par dga'o/_/mi gdung ba sor 'phreng can gyi 
[\[265b.5\]]le'u ste sum cu drug pa'o//_//bam po bcu gcig pa/_'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul de na 
[\[265b.6\]]bud med bsnyen dga' mo zhes bya ba dbul phongs pa 'tsho ba slong mo la ltos pa zhig yod de/_bud med des rgyal po dang /_blon po dang /_mi mang pos so so nas sangs rgyas dang /_dge 'dun la mchod par byed pa mthong nas 'di snyam du bsams so/_/bdag gis sngon 
[\[265b.7\]]sdig pa ci zhig byas na/_'di ltar dbul zhing rigs ngan par skyes te/_da bsod nams kyi zhing dang phrad kyang sa bon mi bdog snyam nas/_shin tu yi chad de 'gyod pa skyes nas/_nyi ma gcig gi bar du thog thag bslang na dong tse gcig las ma rnyed de/_dong tse gcig pu de 
[\[266a\]]
[\[266a.1\]]thogs nas mar tshong ba'i khyim du song nas mar zhig nyo bar byas so/_/mar tshong ba'i khyim bdag gis smras pa/_dong tse gcig gis mar nyo ba 'di ha cang nyung ches te/_khyod ci zhig bya zhes byas pa dang /_bsnyen dga' mos kyang drang por gtam byas 
[\[266a.2\]]nas/_mar tshong ba'i bdag po snying brtse ste/_mar lhag par byin no/_/bsnyen dga' mos mar de thob nas/_rab tu dga' ste gtsug lag khang du song nas bcom ldan 'das la 'bul lo/_/zhes sangs rgyas kyi spyan sngar mar me btsugs te/_smon lam 'di 
[\[266a.3\]]skad ces btab bo/_/bdag da ltar dbul phongs te/_mar me chung ngu 'dis sangs rgyas la mchod do/_/bsod nams 'dis ma 'ongs pa'i dus su bdag shes rab kyi mar me dang ldan te/_sems can thams cad kyi mun pa'i dri ma bsal bar shog shig ces 
[\[266a.4\]]smon lam btab nas phyir gnas su song ngo /_/de'i tshe mtshan mo mar me gzhan ni zad kyi/_bsnyen dga' mo'i mar me gcig pu ni nam nangs kyi bar du 'bar ro/_/de'i tshe maud gal ya nas dus 'dzin pa'i res la bab pas/_nam nangs nas mar gyi snod rnams 
[\[266a.5\]]sdud du song ba la/_me mar gcig pu zhig lhag par gsal te/_mar dang snying po yang mnyams par gsar du btsugs ma thag pa 'dra bas 'di snyam du sems so/_/nyin par mar me btsugs kyang phan pa med kyi gsad do snyam nas gsad par gzas na ma sod de/_de nas 
[\[266a.6\]]lag dar te gsad par gzas nam sod de ma nyams so/_/de nas gos kyis gsad par gzas na yang ma sod pas/_bcom ldan 'das kyis gzigs nas/_maud gal la 'di skad ces bka' stsal to/_/khyod kyis mar me 'di gsad par sems kyang /_mar me 'di 
[\[266a.7\]]khyod kyis mi sod do/_/khyod nyan thos kyis bsgul zhing bskyod nus pa yang ma yin no/_/gal te khyod kyis rgya mtsho chen po bzhi'i chu 'bab pa'i rdzing rlung yug pas bus kyang sod par mi 'gyur ro/_/de bas na me mar 'di mi kun gyi don rgya chen po byed par bsam pa chen po 
[\[266b\]]
[\[266b.1\]]bskyed pas phul ba yin no/_/bcom ldan 'das kyis de skad gsungs nas/_bsnyen dga' mo yang bcom ldan 'das kyi spyan sngar 'ongs te zhabs la mgo bos phyag 'tshal ba dang /_de'i tshe bcom ldan 'das kyis lung bstan te/_khyod ma 'ongs pa'i dus na bskal pa 
[\[266b.2\]]gnyis 'das nas mngon par sangs rgyas te/_mtshan yang mar me 'od ces bya ste/_dbang bcu dang ldan par 'gyur ro/_/de'i tshe na bsnyen dga' mos bcom ldan 'das kyis lung bstan pa thos nas rab tu dga' ste/_pus mo gnyis sa la btsugs nas rab tu byung 
[\[266b.3\]]bar gsol to/_/bcom ldan 'das kyis kyang rab tu byung bar gnang ngo /_/tshe dang ldan pa kun dga' bo dang /_maud gal gyi bus bud med dbul mo lung bstan pa thob ste/_rab tu byung ba mthong nas pus mo gnyis sa la btsugs te/_thal mo sbyar nas bcom 
[\[266b.4\]]ldan 'das la 'di skad ces gsol to/_/bsnyen dga' mo 'dis sngon las ci zhig bgyis na/_de srid kyi bar du dbul phongs te/_'tsho ba yang mi rnyed par gyur/_ci zhig bgyis na bcom ldan 'das dang phrad de/_'khor rnam bzhi mchod pa byas par gyur/_
[\[266b.5\]]bcom ldan 'das kyis kun dga' bo la bka' stsal pa/_sngon 'das pa'i dus na sangs rgyas 'od srung 'jig rten du gshegs te/_de'i tshe khyim bdag gi chung ma zhig gis/_sangs rgyas dang dge slong gi dge 'dun dang bcas pa spyan drangs pa las/_sngar bud med dbul mo 
[\[266b.6\]]zhig gis spyan drangs te gshegs par gnang ngo /_/bud med dbul mo de yang lan cig phyir mi ldog pa zhig ste/_de'i tshe na khyim bdag gi chung ma de btsan zhing phyug pa dang /_cho rigs btsun pas dbul mos sngar spyan drangs pa la brnyas smad nas 'di skad ces smras so/_/
[\[266b.7\]]bcom ldan 'das ci'i slad du bdag gis sngar spyan drangs par mi gshegs par sprang mos spyan drangs par gshegs zhes tshig ngan pa smras te/_'phags pa la brnyas smad pas/_skye ba lnga brgya'i bar du dbul phongs pa/_'tsho ba slong mo la ltos pa'i rigs su skyes so/_/
[\[267a\]]
[\[267a.1\]]phyi de nyin sangs rgyas dang dge 'dun la dad pas mchod de dga' bas na/_da sangs rgyas dang phrad de/_rab tu byung nas lung bstan pa yin no/_/de'i tshe 'khor mang po rnams sangs rgyas kyis gsungs pa la rab tu dga' bar gyur to/_/de'i tshe rgyal 
[\[267a.2\]]po dang /_blon po dang /_mi mang po dag gis bud med dbul mos sangs rgyas la mar me phul bas sangs rgyas su lung bstan to zhes thos nas thams cad kyis bkur sti byas te/_'tsho ba'i yo byad mchog dam pa rnam pa bzhi chog par sbyar te phul lo/_/de'i tshe yul de'i khye'u dang /_
[\[267a.3\]]bu mo ya rabs dang /_ma rabs thams cad kyis mar me dri bsung can sbyar te/_rgyal bu rgyal byed kyi tshal du bcom ldan 'das la phul lo/_/mar me phul ba'i mi mang pos me mar gyis rgyal bu rgyal byed kyi tshal kun yongs su gang ste/_phyogs bzhi nas skar ma nam mkha' 
[\[267a.4\]]la snang ba dang 'dra bar nyin gcig bzhin du phul te/_de lta bur rgyun ma chad par nyin zhag bdun gyi bar du phul lo/_/de'i tshe kun dga' bo shin tu dga' nas ngo mtshar du gyur te/_bcom ldan 'das kyi yon tan ni 'di snyed cig mnga'o zhes bsngags nas/_bcom 
[\[267a.5\]]ldan 'das la 'di skad ces gsol to/_/bcom ldan 'das kyis sngon phrin las ci zhig bgyis na/_'di lta bu'i mar me tshad med pa dang ldan par gyur/_bcom ldan 'das kyis kun dga' bo la bka' stsal pa/_sngon 'das pa'i dus na 'dzam bu'i gling 'dir rgyal po 
[\[267a.6\]]pa si li zhes bya ba zhig rgyal phran brgyad khri bzhi stong snyed la dbang byed do/_/rgyal po'i btsun mo la sras gcig byung ste/_lus kyi mdog gser lta bur 'dug la mtshan sum cu rtsa gnyis dang /_dpe byad bzang po brgyad cur ldan te/_spyi bo la rin po che kha dog gsal 
[\[267a.7\]]ba/_blta na mig sbrid pa zhig yod do/_/mtshan mkhan bos nas bzang ngan brtags te/_ming btags pa las/_mtshan mkhan gyis bltas na/_mtshan ngo mtshar du bzung bas/_lag pa btegs nas shin tu legs so/_/zhes smras te/_rgyal bu 'di ni 
[\[267b\]]
[\[267b.1\]]'jig rten na lha dang mi'i nang du bsgrun du med do/_/gal te khyim na gnas na 'khor los sgyur ba'i rgyal por 'gyur ro/_/gal te rab tu byung na mngon par 'tshang rgya'o zhes smras te/_mtshan mkhan gyis rgyal po la 'di skad ces gsol to/_/rgyal bu 'di thog ma btsas pa na ngo mtshar 
[\[267b.2\]]ya mtshan gyi ltas ci byung zhes dris pa na/_rgyal bu 'di btsas pa'i spyi bo nas rin po che shin tu gsal ba zhig yod do/_/zhes smras nas/_rgyal bu'i ming rin chen gtsug phud ces btags so/_/phyis cher skyes nas rab tu byung ste/_byang chub la nan tan byas nas mngon par sangs 
[\[267b.3\]]rgyas te/_sems can grangs med pa'i don byas so/_/de'i tshe rgyal po yab kyis sangs rgyas dang /_dge slong gi dge 'dun dang bcas pa zla ba gsum du spyan drangs nas mchod ston gsol to/_/de'i nang na dge slong 'phags pa'i bshes gnyen zhes bya ba zhig zla ba gsum 
[\[267b.4\]]du me mar sbyor ba'i yon bdag tu khas blangs nas/_nyin gcig bzhin du grong rgyu zhing grong khyer du song nas tshong dpon dang /_khyim bdag dang mi mang po las mar dang 'bru mar dang /_me mar dang snying po bslangs so/_/de'i tshe na rgyal po de la bu mo thub pa zhes bya ba zhig yod de/_
[\[267b.5\]]yang thog gi steng na dge slong de nyin gcig bzhin du grong rgyu zhing nyon mongs pa mthong nas de la snying brtse ste/_mi zhig mngags nas/_btsun pa khyod ci zhig bsgrubs na/_rtag tu 'di lta bu nyon mongs zhes dris na dge slong des 'di skad ces smras so/_/bdag ni zla ba gsum 
[\[267b.6\]]gyi bar du sangs rgyas dang /_dge 'dun gyi mar me sbyor ba'i yon bdag tu khas blangs te/_de bas na grong rgyu zhing dge bsnyen rnams las mar dang 'bru mar dang /_me mar gyi snying po dang mar me 'dzugs pa'i yo byad rnams blang ngo zhes bu mo la spring ba dang /_bu mo de rab tu dga' 
[\[267b.7\]]nas/_dge slong 'phags pa'i bshes gnyen la 'di skad ces bsgo'o/_/da phyin cad de lta bur rtag tu 'gro mi dgos kyis/_me mar gyi yo byad kho mos sbyar gyi/_long shig ces bsgo ba dang /_dge slong de yang de ltar bya'o zhes smras nas/_de phyin cad rtag tu me mar dang 
[\[268a\]]
[\[268a.1\]]'bru mar dang /_mar me'i yo byad kun sbyar te/_gtsug lag khang du bskyal to/_/dge slong 'phags pa'i bshes gnyen gyis de ltar nyin gcig bzhin du mar me phul te/_kun la phan pa'i don rgya chen po'i sems bskyed pas/_bcom ldan 'das kyis lung bstan 
[\[268a.2\]]te/_ma 'ongs pa'i dus na bskal pa grangs med pa 'das nas/_mngon par 'tshang rgya ste/_mtshan yang mar me mdzad ces bya bar lung bstan nas mtshan sum cu dang ldan par gyur te/_rgyal po'i bu mo thub pas dge slong 'phags pa'i bshes gnyen lung bstan to zhes thos nas 'di snyam du 
[\[268a.3\]]bsams so/_/sangs rgyas la phul ba'i mar me ni bdag gis sbyar te/_dge slong des bskul ma tsam byas kyang lung bstan na bdag la ni lung ma bstan to snyam bsams nas/_bcom ldan 'das gang na ba der song ste/_de bzhin du drang por gsol ba dang /_bcom ldan 'das 
[\[268a.4\]]kyis lung bstan te/_bu mo thub pa khyod ma 'ongs pa'i dus na bskal pa grangs med pa dgu bcu rtsa gcig 'das nas mngon par 'tshang rgya ste/_mtshan yang shAkya thub pa zhes bya bar mtshan bcu dang ldan par lung bstan to/_/de ltar rgyal po'i bu mos kyang sangs rgyas las lung bstan pa 
[\[268a.5\]]thos nas/_rab tu dga' ba skyes par gyur te/_sangs rgyas kyi zhabs la spyi bos phyag 'tshal nas rab tu byung bar gsol to/_/bcom ldan 'das kyis kyang rab tu byung bar gnang nas/_bar chad med par brtson 'grus rtsom mo/_/bcom ldan 'das kyis kun dga' bo la 
[\[268a.6\]]bka' stsal pa/_de'i tshe de'i dus na dge slong 'phags pa'i bshes gnyen ni sngon 'das pa'i sangs rgyas mar me mdzad yin no/_/rgyal po'i bu mo thub pa ni da ltar nga yin te/_sngon mar me phul bas bskal pa grangs med pa'i bar du lha dang mi'i 'jig rten na bsod nams myong ste/_
[\[268a.7\]]gzugs kyang gzhan pas 'phags par bzang ste/_da mngon par sangs rgyas nas kyang mar me mang po dang ldan par gyur to/_/bcom ldan 'das kyis de skad ces gsungs nas/_'khor mang po rnams la la ni 'bras bu dang po nas 'bras bu bzhi pa'i bar du thob bo/_/la la 
[\[268b\]]
[\[268b.1\]]ni rang sangs rgyas su dge ba'i rtsa ba bskyed do/_/la la ni bla na med pa'i byang chub tu sems bskyed do/_/tshe dang ldan pa kun dga' bo dang /_'khor mang po rnams bcom ldan 'das kyis gsungs pa la rjes su yi rangs te mngon par dga'o/_/bu mo bsnyen dga' mo'i le'u ste 
[\[268b.2\]]sum cu bdun pa'o//_//'di skad bdag gis thos pa'i dus gcig na/_bcom ldan 'das rgyal po'i khab bya rgod spungs pa'i ri la bzhugs so/_/de'i tshe na yul de na khyim bdag shi ri tsi zhes bya ba shin tu phyug cing longs spyod dang ldan pa rin po che sna 
[\[268b.3\]]bdun gyis bang mdzod gang ba zhig yod de/_rigs mnyam pa las chung ma blangs nas/_dus phyi zhig na chung ma sems can dang ldan par gyur te/_zla ba tshang nas bu khye'u sdug pa mdzes par 'jig rten na dpe med pa zhig btsas te/_pha ma shin tu byams pas mtshan mkhan bos 
[\[268b.4\]]te/_mtshan bltas na/_mtshan mkhan gyis kyang khye'u 'di ni bsod nams kyi mtshan dang ldan te/_rigs kyang 'tshob par 'gyur ro zhes smras pa dang /_khye'u'i pha ma lhag par dga' nas/_mtshan mkhan de la bu'i ming thogs shig ces smras pa dang /_mtshan mkhan gyis 
[\[268b.5\]]smras pa/_bu 'di yod par gyur nas/_ltas sam ya mtshan ci byung zhes dris na/_smras pa gzhan ni med kyi khye'u'i ma sngon smra mi mkhas pa las khye'u 'di yod tshun cad smra mkhas par gyur to/_/zhes byas pa dang /_bu'i ming yang ba shi tsir zhes btags so/_/gsos bskyed 
[\[268b.6\]]de cher skyes nas yid gzhungs te rtsal dang ldan par gyur to/_/dus gzhan zhig na byis pa grogs po dag dang rtse zhing song song ba las rigs ngan pa zhig gi khyim na bu mo sdug gu ma tshul du shis pa zhig yod pa mthong nas/_de la chags te chung mar blang bar bsams nas/_phyir khyim 
[\[268b.7\]]du 'ongs te pha ma la bu mo de bdag gi chung mar long shig smras so/_/pha mas smras pa/_bdag ni cho rigs btsun pa yin te/_bu mo de ni rigs chung zhing ngan pa yin na/_ji ltar chung mar blangs zhes byas pa dang /_khye'u rab tu mi dga' ste/_pha ma la yang 'di skad ces smras so/_/
[\[269a\]]
[\[269a.1\]]cho rigs la ma lta bar bu mo de nyid la dga' bas chung mar long shig_/gal te chung mar ma blangs na bdag kyang 'gum mo zhes smras pa dang /_pha mas kyang bu'i ngo ma bzlog pas bu mo slong du btang ngo /_/bu mo'i pha mas smras pa/_khyod ni cho rigs btsun pa yin te/_
[\[269a.2\]]bdag ni rigs chung zhing ngan pa yin pas gnyen zla yang ma yin na/_ci'i phyir bu mo slong zhes byas so/_/'on kyang khye'u de bu mo de la chags so/_/yang bskyar te bu mo slong du btang ba dang /_bu mo'i pha mas 'di skad smras so/_/gal te bdag gi dmag par bya ba rtsal sna tshogs 
[\[269a.3\]]kyang yod la/_glu dang gar dang rtsed mo'i bag ci yang shes shing rgyal po ci la dgyes pa kun shes na gnyen bya'o/_/zhes smras pa dang /_khye'u de rol mo la sogs pa'i las bslab pa la ngo tsha ba dang bsdos nas/_ring por ma lon par kun byang bar bslabs so/_/dus gzhan 
[\[269a.4\]]zhig na rgyal pos rol mo byas te/_rtsal che ba kun bsags nas shing 'dzegs pa dang /_mchongs pa dang /_thag 'dzegs la sogs pa'i rtsed mo sna tshogs byed pa las/_khyim bdag gi bu yang der 'ongs nas thag pa la 'dzegs te/_thag pa la rgyug cing thag 'dzegs byas pa 
[\[269a.5\]]dang /_rgyal po yengs te ma mthong bas gdod byos shig ces bsgo'o/_/khye'u ngal bas thag 'dzegs byas pa dang /_thag pa'i dbus tsam du phyin nas thag pa las lhung ste/_shin tu skrag pas skyabs med do zhes smras so/_/de'i tshe maud gal gyi bu der 'ongs nas sa la ma lhung bar 
[\[269a.6\]]bzung ste 'di skad ces smras so/_/khyod da lus dang srog ma yal bar rab tu byung ngam/_'on te sa la lhung ste bu mo chung mar blang bar bya/_smras pa srog ma yal na chung ma mi 'dod do zhes smras pa dang /_maud gal gyis nam mkha' la sa gzhi mnyam par sprul nas bde bar bzhag 
[\[269a.7\]]pa dang /_khye'u de 'jigs pa med par gyur te/_bde bar sa la bzhag pas khye'u rab tu dga' nas/_maud gal gyi phyi bzhin bcom ldan 'das gang na ba der song ngo /_/der phyin pa dang /_bcom ldan 'das kyi zhabs la mgo bos phyag 'tshal te/_sangs rgyas la 
[\[269b\]]
[\[269b.1\]]mchod pa byas so/_/de la bcom ldan 'das kyis sbyin pa'i gtam dang /_tshul khrims kyi gtam dang /_mtho ris kyi lhar skyes pa'i gtam dang /_'dod pa mi gtsang ba dang /_rab tu byung ba ni bde'o zhes rgyas par bstan pas yid rnam par grol te/_'bras bu dang po thob nas/_
[\[269b.2\]]bcom ldan 'das la rab tu byung ba gsol zhing dam pa'i chos slob par gsol pa dang /_bcom ldan 'das kyis gnang nas/_skra dang kha spu rang byi ste/_dge slong du gyur nas/_dge slong gi chos la nan tan byas pas zag pa kun zad nas dgra bcom par gyur to/_/de nas tshe dang ldan 
[\[269b.3\]]pa kun dga' bos bcom ldan 'das la 'di skad ces gsol to/_/dge slong 'di bu mo de dang /_sngon gyi las ci ltar 'thun na lus srog la bab kyi bar du chags par gyur/_maud gal gyi bu la dge ba'i rtsa ba ci bskyed na srog bskyabs/_ci'i rkyen gyis mthar dgra bcom par gyur 
[\[269b.4\]]pa bstan du gsol/_bcom ldan 'das kyis kun dga' bo la bka' stsal pa/_sngon 'das pa'i bskal pa tshad med pa'i pha rol na/_yul bA rA Na sI 'dir khyim bdag zhig la bu sdug cing bzang ba dpe med pa zhig btsas so/_/de'i tshe na khyim bdag de'i khyim du rgya mtsho nas mi zhig 
[\[269b.5\]]'ongs nas/_khyim bdag de la bya sgong gcig cig phul lo/_/khyim bdag gis lag tu blangs pa dang /_ring po ma lon par sgo nga gas nas/_bya phrug tshar ma gcig byung ngo /_/khyim bdag gis bya phrug de bu la byin nas/_cher skyes pa dang gcig la gcig chags 
[\[269b.6\]]te/_khyim bdag gi bu phan tshun du ltad mo la 'gro na bya de'i rgyab na 'dug nas byas khyer zhing nam mkha' la 'phur te 'gro'o/_/nam skyon yang phyir khyim du 'ongs te/_de bzhin du nyin gcig bzhin du 'phyan te 'gro'o/_/de nas ring zhig lon pa dang /_dus gzhan zhig 
[\[269b.7\]]na rgyal po gzhan zhig gi yul na rol mo byed do zhes thos nas/_khye'u de bya de la zhon nas yul pha rol por ltad mo bltar song nas/_bya shing khar bzhag ste khye'u ni ltad mo bltar zhugs so/_/ltad mo blta ba'i lam du rgyal po'i bu mo dang phrad nas/_rgyal po'i bu mo la chags te/_
[\[270a\]]
[\[270a.1\]]bu mo dang nyal nas phyir gsang shor te/_rgyal pos zin nas gsod du bcug pa las/_khyim bdag gi bus 'di skad ces gsol to/_/bdag la mtshon gyis 'gum yang ci 'tshal/_bdag nyid shing khar 'dzegs te shing khar g.yang du 'gum par gsol 
[\[270a.2\]]pa dang /_rgyal pos kyang de bzhin du gnang nas/_khye'u shing khar 'dzegs te/_bya la zhon nas 'phur te song ba las bya des srog thar bar byas so/_/kun dga' bo de'i tshe de'i dus na khyim bdag gi bu de ni ba shi tsir yin no/_/rgyal po'i bu mo de ni bu mo 'di yin no/_/bya de ni 
[\[270a.3\]]maud gal gyi bu yin te/_'das pa'i dus na yang 'dod chags kyi rkyen gyis tshe zad pa las thar bar byas so/_/da yang 'dod chags kyi dbang gis tshe 'phos pa las maud gal gyi bus thar bar byas so/_/dge slong 'di yid gzhungs shing zag pa med pa'i 'bras bu thob pa ni/_sngon 'das 
[\[270a.4\]]pa'i dus na bA rA Na sI 'dir khyim bdag cig la rang sangs rgyas zhig gis bsod snyoms slongs pa las/_khyim bdag des bsod snyoms phul te/_chos ston par gsol pa dang /_de'i tshe rang sangs rgyas des chos bstan mi nus so zhes smras nas/_/lhung bzed nam mkha' la 
[\[270a.5\]]bskyur nas 'phur te song ngo /_/de nas khyim bdag des 'di snyam du bsams te/_skyes bu des rdzu 'phrul gyi mthu ni che na/_dam pa'i chos bstan mi nus pa lta bdag ma 'ongs pa'i dus su 'phags pa dang phrad de/_skyes bu 'di bas lhag par dam pa'i chos bstan pa la zad mi shes 
[\[270a.6\]]par shog shig ces smon lam btab bo/_/de'i rkyen gyis yid gzhungs shing dgra bcom pa'i 'bras bu thob pa yin no/_/bcom ldan 'das kyis de skad ces gsungs pa la/_'khor mang po rnams mngon par dga' nas/_la la ni rgyun du zhugs pa'i 'bras bu dang /_phyir ldog 
[\[270a.7\]]pa dang /_phyir mi ldog pa/_dgra bcom pa'i 'bras bu thob bo/_/kha cig ni rang sangs rgyas kyi dge ba'i rtsa ba bskyed/_kha cig ni byang chub tu sems bskyed de/_bcom ldan 'das kyis gsungs pa la rjes su yi rang ngo /_/ba shi tsir gyi le'u ste/_sum cu brgyad 
[\[270b\]]
[\[270b.1\]]pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul de na bram ze phyin te lo shu sha zhes bya ba zhig yod de/_
[\[270b.2\]]bram ze de'i chung ma de rab tu mi sdug cing mig gnyis kyang mi mthong ste/_mi mthong ba de la bu pho ni med kyi/_bu mo bdun yod de rab tu dbul phongs so/_/bram ze'i bu mo de dag kyang so sor bag mar btang ste/_phyis dmag pa dag 'dus nas/_bram ze'i chung ma 
[\[270b.3\]]yang khro shing gtum mo zhig ste bu mo dang /_dmag pa dag 'ong ba la khros nas/_bu mo dag kyang phyir ma la gshe'o/_/de'i tshe zhing dag kyang brnga ran nas/_khyim tshes la ba lang zhig brnyas te/_zhing thog tu song song ba las/_legs par ma bsrungs pas stor to/_/
[\[270b.4\]]de'i tshe na phyin te lo shu shas 'di snyam du bsams so/_/bdag gis sngon nyes pa ci zhig byas na/_khyim du 'ong na ni chung mas rtag tu spyo zhing bu mo bdun dang dmag pa rnams kyis 'dug tu mi ster/_da khyim tshes kyi ba lang brnyas na ni stor bar gyur te/_bdag gis btsal kyang 
[\[270b.5\]]ma rnyed na/_ci ltar bya snyam mya ngan gyis yi mug ste/_'dug 'dug pa las rgyang ma nas de bzhin gshegs pa shing drung na dbang po kun zhi zhing bde bar bzhugs pa mthong ngo /_/bram ze des 'khar ba la rkom tshugs bcas te rgyang tshad kyi bar du brtags nas yang 'di snyam du 
[\[270b.6\]]bsams te/_dge sbyong gau ta ma ni rab tu bde ba bskyed do/_/de la ni chung mas spyo ba yang med/_bu mo ngan pa dang dmag pas gtse ba yang med/_zhing brnga ran te/_glang brnyas kyang mi dgos te/_mya ngan med do snyam bsams nas/_bcom ldan 'das kyis 
[\[270b.7\]]de'i bsam pa thugs kyis mkhyen nas/_'di skad ces bka' stsal to/_/khyod kyis bsams pa bzhin te/_nga la yang dag par nyes pa'i skyon gang yang med/_chung ma ngan pa yang med na/_gshe zhing spyo ba lta ci smos/_bu mo bdun gyis 'tshe ba yang med/_dmag pa 
[\[271a\]]
[\[271a.1\]]yang med/_zhing brnga ran pa yang med/_glang stor ba'i mya ngan byed pa yang med do/_/khyod rab tu byung bar dga' 'am zhes bka' stsal pa dang /_bram zes bcom ldan 'das la 'di skad ces gsol to/_/bdag da ltar khyim la dur tsam du 'dzin te/_chung ma dang 
[\[271a.2\]]bu mo la dgra tsam du sems so/_/bcom ldan 'das kyis rab tu byung bar gnang na bdag rab tu 'byung ngo zhes gsol pa dang /_bcom ldan 'das kyis legs par 'ongs so/_/zhes bka' stsal pa dang /_skra dang kha spu rang byi ste dge slong du gyur to/_/de nas bcom ldan 'das 
[\[271a.3\]]kyis ci rigs par chos bstan nas/_de nyid du dri ma kun zad de dgra bcom par gyur to/_/de nas kun dga' bos bcom ldan 'das la gsol pa legs so/_/bcom ldan 'das sems can gyi don mdzad pa bsam gyis mi khyab bo/_/bram ze 'dis sngon legs pa ci zhig 
[\[271a.4\]]bgyis na nyes pa'i skyon kun bral te/_ras dkar po gtsang ma la tshon zhan pa sla ba ltar dge ba la phan pa'i don byed par gyur/_bcom ldan 'das kyis kun dga' bo la bka' stsal pa/_bram ze 'di da ltar 'ba' zhig ngas phan btags te/_bde bar byas par ma zad kyi/_sngon 
[\[271a.5\]]'das pa'i dus na yang /_nyes pa kun las thar cing /_byas pa bde bar byas so/_/kun dga' bos gsol pa/_'das pa'i dus na bram ze 'di la ji ltar bde bar mdzad pa rgyas par bstan du gsol/_/bcom ldan 'das kyis bka' stsal pa/_khyod shin tu legs 
[\[271a.6\]]par nyon la yid la zung shig dang /_khyod la bstan par bya'o/_/kun dga' bos gsol pa/_de bzhin du thos par 'tshal lo zhes gsol ba dang /_bcom ldan 'das kyis kun dga' bo la 'di skad ces bka' stsal to/_/sngon 'das pa'i bskal pa grangs med tshad med pa'i 
[\[271a.7\]]pha rol na/_rgyal po mdzes pa zhes bya ba zhig byung ste/_chos bzhin du srid 'tsho'o/_/de'i tshe yul de na bram ze dbyug pa can zhig 'dug ste/_rab tu dbul phongs pa bza' ba dang bgo ba med pa zhig go/_/des khyim bdag zhig las glang zhig brnyas te/_nyin par spyad nas glang de khrid de 
[\[271b\]]
[\[271b.1\]]khyim bdag de'i khyim du song ba dang /_de na khyim bdag ni zan za ste/_dbyug pa can gyis glang de khyim gyi nang du btang ba dang /_glang sgo gzhan du song nas stor ro/_/khyim bdag de zan de zos nas langs pa dang /_de na glang ma mthong nas/_des dbyug pa can la glang 
[\[271b.2\]]ga re zhes byas pa dang /_des smras pa/_khyod kyi khyim du btang ngo /_/khyod kyis nga'i glang bor gyis slar byin cig ces smras pa dang /_des smras pa/_ngas ma bor ro/_/de nas de gnyis 'grogs te/_rgyal po'i thad du 'dong ba dang /_de'u cag gi rigs pa dang /_mi 
[\[271b.3\]]rigs pa rtogs so zhes smras nas de gnyis dong ba dang /_mi gzhan zhig gi rta rgod ma zhig bros nas/_des dbyug pa can la smras pa/_rgod ma ma btang zhes smras pa dang /_des rdo zhig blangs te 'phangs pa dang rta'i rkang pa la phog nas rkang pa bcag go/_/des smras pa/_
[\[271b.4\]]khyod kyis nga'i rta bsad kyis nga'i rta byin cig_/de ci'i phyir rta byin/_des smras pa tshur shog_/rgyal po'i drung du 'dong dang /_de'u cag gi zhal ce gcod du 'ong ngo /_/zhes smras nas/_de dag der song ba dang /_dbyug pa can de bros par brtsams te/_des rtsig pa 
[\[271b.5\]]zhig gi steng du mchongs pa dang /_de'i drung na thag pa zhig thags 'thag cing 'dug pa de'i steng du lhung nas thag pa de tshe 'phos pa dang thag pa'i chung mas dbyug pa can de bzung nas/_khyod kyis nga'i khyo bsad kyis nga'i khyo byin cig ces smras pa dang /_ngas khyod kyi khyo ci ltar byin zhes smras 
[\[271b.6\]]nas/_tshur shog rgyal po'i drung du 'du 'dong ngo /_/de'u cag gi zhal ce gcod do zhes de dag dong ba las lam gyi bar de na chu bo gting zab pa zhig yod de/_chu de'i nang nas tshur shing mkhan zhig ste'u kha nas khyer te 'ong ngo /_/de la dbyug pa can gyis chu'i gting ci tsam zhes dris pa 
[\[271b.7\]]dang /_chu'i gting zab bo zhes smras pas ste'u chur lhung ste/_ste'u ma rnyed pa dang /_des dbyug pa can bzung nas/_khyod kyis nga'i ste'u chur bskyur ro/_/des smras pa ngas ma bskyur ro/_/tshur shog rgyal po'i drung du 'dong dang /_de'u cag gi zhal ce gcod do zhes 
[\[272a\]]
[\[272a.1\]]smras nas 'dong ngo /_/de lus ngal nas chang tshong gi khyim du song ste/_chang bslangs nas chang tshong ma de la bu pho zhig btsas te/_bu gos kyis g.yogs te bsnyal ba la ba las/_dbyug pa can de'i steng du 'dug pa dang /_khye'u de srog dang bral bar gyur to/_/
[\[272a.2\]]des kyang dbyug pa can bzung ste/_khyod kyis nga'i bu bsad kyis bu byin cig_/des smras pa/_ngas ma bsad na khyod kyi bu ngas ji ltar byin/_des tshur shog rgyal po'i drung du 'dong dang /_de'u cag gi zhal ce gcod do zhes smras nas/_de dag dong ba las gnas gzhan zhig 
[\[272a.3\]]na shing sha ko ta ka la bya rog cig 'dug pa des dbyug pa can mthong nas/_gar 'gro zhes smras pa dang /_nga ni mi 'gro na 'di dag gis nga khrid do/_/gang du khrid rgyal po'i drung du'o/_/'o na kho bo'i 'phrin zhig kyang rgyal po la byos shig_/gnas 'di zhes bgyi ba na 
[\[272a.4\]]shing sha ko ta ka de la bya rog cig 'dug pa/_bdag shing gzhan gyi kha na 'dug pa'i tshe skad mi snyan la/_shing 'di'i khar 'ongs na ngo mtshar du skad snyan na/_de ci'i phyir de skad mchi'o zhes smros shig_/de nas yang gnas gzhan zhig tu sbrul zhig gis mthong nas snga ma 
[\[272a.5\]]bzhin du bdag gi 'phrin 'di zhus shig_/bdag nam khung nas phyir 'byung ba'i tshe ni bde/_slar 'jug pa'i tshe ni sdug bsngal na ci'i phyir de ltar gyur ces zhus shig_/de dag dong ba las/_gnas gzhan zhig na na chung ma gzhon nu zhig gis mthong nas/_snga ma bzhin du kho mo'i 'phrin yang 
[\[272a.6\]]zhus shig_/nam kho mo pha ma'i khyim na 'dug pa'i tshe/_gyos po'i khyim 'dod gyos po'i khyim na 'dug pa'i tshe pha ma'i khyim 'dod na/_de ci'i phyir zhus shig ces smras nas/_de dag dong ba las rgyal po'i drung du phyin pa dang /_de dag rgyal po'i rkang pa la mgo bos phyag 'tshal te/_
[\[272a.7\]]phyogs gcig tu 'dug go/_/de nas rgyal pos de dag la khyod ci la 'ongs zhes dris pa dang /_de dag gis dbyug pa can dang /_khyim bdag rtsod pa de dag thams cad smras so/_/rgyal pos dbyug pa can la smras pa/_khyod kyis glang brnyas sam/_brnyas so/_/
[\[272b\]]
[\[272b.1\]]'o na phyir byin nam/_glang bdag gis mthong bar byin to/_/khas ni ma gtad do/_/rgyal pos smras pa/_dbyug pa can des glang phyir byin te/_ma smras pas na/_lce chod cig khyim bdag kyang glang 'ongs par mthong la ma btags pas ni/_mig phyung shig ces brjod do/_/
[\[272b.2\]]khyim bdag gis smras pa/_dbyug pa can gyis gcig tu na bdag gi glang phrogs/_gnyis su na bdag gi mig phyung ba bas/_dbyug pa can rgyal bar gyur kyang bla'o/_/mi gcig gis lha dbyug pa can gyis bdag gi rta rgod ma bkum mo zhes smras pa dang /_rgyal 
[\[272b.3\]]pos dbyug pa can la khyod kyis rta ci ltar bsad ces dris na/_bdag lam du zhugs te mchis pa las/_mi 'dis rta ma gtong shig ces mchi ba las/_bdag gis rdo ba gcig blangs te/_'phangs pa las rta gum mo/_/rgyal pos smras pa/_rta bdag gis rta ma 
[\[272b.4\]]gtong shig ces smras pas/_rta bdag ni lce chod shig_/dbyug pa can ni rdo ba 'phangs pas lag pa chod cig_/mi des smras pa/_gcig tu na bdag gi rta bsad/_gnyis su bdag gi lce bcad pa bas/_dbyug pa can rgyal bar gyur kyang bla'o/_/shing mkhan 
[\[272b.5\]]gyis smras pa/_dbyug pa can gyis bdag la chu'i gting ci tsam du zab ces dris pas/_kha na ste'u thogs pa chur ltung ngo zhes gsol pa dang /_rgyal pos smras pa/_rdzas ci khyer yang phrag pa la bkur ba'i rigs kyi kha na khyer bas/_shing mkhan gyi mdun so gnyis 
[\[272b.6\]]chog shig_/dbyug pa can ni chu'i gting zab bam zhes dris pas lce chod cig_/shing mkhan gyis smras pa/_gcig tu na bdag gi ste'u stor/_gnyis su na bdag gi so bcag pa pa bas/_dbyug pa can rgyal bar gyur kyang bla'o/_/chang tshong mas smras pa/_dbyug 
[\[272b.7\]]pa can gyis bdag gi bu bsad do/_/dbyug pa can gyis smras pa/_bdag ngal bas chang slong du mchis pas/_stan la ma bltas par stan la 'dug pas/_'og na bu mchis pa ma tshor te bu gum mo/_/rgyal pos smras pa/_chang tshong ma khyod bu gor bsnyal la gos 
[\[273a\]]
[\[273a.1\]]kyis mi mngon par g.yogs pas nyes so/_/dbyug pa can khyod stan la mi rtog par 'dug pa nyes kyis/_dbyug pa can khyod khyo byos la bu yod par gyis shig ces smras so/_/chang tshong mas smras pa/_gcig tu na bdag gi bu bsad/_gnyis su na bdag gi khyo 
[\[273a.2\]]byas pa bas/_dbyug pa can rgyal bar gyur kyang bla'o/_/thag pa'i chung mas smras pa/_dbyug pa can gyis bdag gi khyo bkum mo/_/dbyug pa can gyis smras pa/_bdag la dgra [{]mangs [,]mang [}]pas 'jigs te/_rtsig pa las brgal nas bros pa las/_phag na 
[\[273a.3\]]mi yod pa ma mthong ste gum mo/_/rgyal pos smras pa/_song la 'di nyid khyod kyi khyo gyis shig_/des smras pa/_gcig tu na bdag gi khyo bsad gnyis su na 'di khyo byas pa bas/_dbyug pa can rgyal bar gyur kyang bla'o/_/de dag so so nas zhal ce bcad de/_
[\[273a.4\]]dbyug pa can yul byin nas nyes pa kun las thar ro/_/rgyal po de yang bud med gnyis shig bu gcig la rtsod de/_rgyal po blo mkhas pas brtags nas/_bud med gnyis la 'di skad ces bsgo'o/_/khyod gnyis kyis bu'i lag pa re re nas bzung ste/_drangs la 
[\[273a.5\]]gang gis thob pa bur khyer cig ces bsgo ba dang /_bu'i ma ma yin pa des bu la snying rje med pas snad kyis mi dogs te/_mthu ci yod pas drangs so/_/bu'i ma gang yin pa des ni bu la byams pas snad kyis dogs te/_stobs kyis thub kyang drag tu mi 'dren no/_/rgyal 
[\[273a.6\]]pos kyang brtags nas/_drag tu drangs pa de la 'di ni khyod kyi bu ma yin te/_bud med cig shos kyi bu yin pas na/_drang por smros shig ces smras pa dang /_dal gyis 'dren pa'i bu yin par gyur te bu khyer ro/_/de nas yang mi gnyis shig ras yug gcig la rtsod de/_/
[\[273a.7\]]rgyal po'i drung du lhags pa las/_rgyal pos brtags nas zhal ce gong ma bzhin du bcad do/_/de nas dbyug pa can gyis rgyal po la 'di skad gsol to/_/'di dag gis bdag bzung ste/_khrid cing mchi ba na/_sbrul zhig gi 'phrin du 'di skad ces mchi'o/_/bdag 
[\[273b\]]
[\[273b.1\]]khung bu nas phyir byung zhing mchi ba'i tshe ni bde/_slar 'jug pa'i tshe ni sdug bsngal na/_ci'i phyir na de ltar gyur pa zhus shig ces mchi'o/_/rgyal pos smras pa/_sbrul de la khyod kyis 'di skad ces gyis shig_/khyod mi khro zhing bkres pas khung nas phyir 'byung ba'i tshe bde'o/_/
[\[273b.2\]]phyir byung nas kha zas mang du zos pa las bya rnams kyis gtses pas/_khyod khros nas sbom par gyur pas/_slar 'jug pa'i tshe khung bur thogs nas sdug bsngal lo zhes gyis shig_/khyod kyis da ste kha zas kyi tshod shes la mi khro na/_ji ltar phyir 'byung ba dang 'dra bar bde bar 'jug 
[\[273b.3\]]go zhes smros shig_/de nas na chung ma gzhon nu'i 'phrin smras pa dang /_rgyal pos smras pa/_na chung ma gzhon nu de la khyod pha ma'i khyim na mdza' bo zhig 'dug ste/_nam gyos po'i khyim na 'dug pa'i tshe ni mdza' bo la chags pas pha ma'i khyim du 'gro 'dod nam pha ma'i khyim na 
[\[273b.4\]]'dug pa'i tshe mdza' bo skyo ste/_khyo la chags pas gyos po'i khyim du 'gro 'dod pa yin pas/_gnas gcig spongs la gcig legs par zung shig_/de lta bu'i gnod pa med par 'gyur ro zhes smros shig_/gnas gzhan zhig na shing sha ko ta ka la bya rog cig 'dug pa'i 
[\[273b.5\]]'phrin smras pa dang /_rgyal pos smras pa/_shing de'i 'og na gser yod pas khyod kyi skad snyan pa yin no/_/shing gzhan gyi drung na gser med pas skad mi snyan no zhes gyis shig_/rgyal pos dbyug pa can la smras pa/_khyod la nyes pa mang du byung yang ngas btang 
[\[273b.6\]]ngo /_/khyod ni dbul phongs kyi shing gi 'og na gser gyi gter yod pa brkos la khyer cig_/dbyug pa can gyis rgyal pos bsgo ba bzhin so so'i 'phrin yang bsgo nas/_shing drung nas gser yang phyung ste khyer ro/_/de phyin cad so tshis tshugs nas cis kyang mi brel te/_
[\[273b.7\]]tshe gcig tu phyug cing bde skyid par gyur to/_/kun dga' bo de'i tshe de'i dus na rgyal po mdzes pa de gzhan du ma sems shig_/de ni da ltar nga yin no/_/de'i tshe de'i dus na bram ze dbyug pa can de ni bram ze phyin te lo shu sha yin no/_/ngas sngon yang sdug bsngal ba las 
[\[274a\]]
[\[274a.1\]]thar bar byas te/_rin po che byin nas bde skyid par byas so/_/da mngon par sangs rgyas nas kyang sdug bsngal ba las thar bar byas te/_zad mi shes pa'i chos rin po che'i gter byin no/_/bcom ldan 'das kyis de skad ces bka' stsal nas/_tshe 
[\[274a.2\]]dang ldan pa kun dga' bo dang /_'khor mang po rnams bcom ldan 'das kyis gsungs pa la rjes su yi rangs nas mngon par dga'o/_/khyim bdag dbyug pa can zhes bya ba'i le'u ste sum cu dgu pa'o//_//'di skad bdag gis thos pa'i dus gcig 
[\[274a.3\]]na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul de na bram ze shin tsir zhes bya ba cho rigs btsun zhing phyug pa zhig bu med pas/_ston pa drug gi thad du song nas dris pa dang /_
[\[274a.4\]]ston pa drug gis khyod la bu'i mtshan ma yod med do zhes smras so/_/de nas bram ze phyir khyim du 'ongs nas gos dri ma can gyon te/_mya ngan gyi khang bur zhugs nas mi dga' ste/_'di snyam du bsams so/_/bdag la bu ni med kyi gal te nang gcig tshe'i dus byas na 
[\[274a.5\]]khyim dang nor rdzas bcas su rgyal pos dbang ngo snyam bsams nas/_rab tu mi dga' zhing 'dug go/_/de'i tshe bram ze de'i chung ma dge slong ma dang bshes pas/_dge slong ma bram ze'i khyim du 'ongs nas/_bram ze de shin tu mi dga' zhing mya ngan gyis gdungs pa 
[\[274a.6\]]mthong nas/_chung ma la khyod kyi khyo ci'i phyir/_mi dga' zhes dris pa dang /_bram ze'i chung mas smras pa/_bdag la bu med de/_ston pa drug la dris na/_khyod la bu'i mtshan ma med do zhes bsgo bas mi dga' zhing mya ngan byed do/_/de nas dge slong ma des smras 
[\[274a.7\]]pa/_ston pa drug ni thams cad shes pa ma yin na des las kyi rgyu rkyen ga la zhig rig_/de bzhin gshegs pa 'jig rten na bzhugs te/_thams cad rtogs shing mkhyen pas 'das pa dang /_ma 'ongs pa la thogs pa med pa na/_ci'i phyir bu yod dam med ces 
[\[274b\]]
[\[274b.1\]]mi 'dri zhes bsgo'o/_/dge slong ma de phyir song nas/_bram ze'i chung mas khyo la de skad ces smras pa dang /_bram ze de dga' rangs nas rtogs shing khong du chud par gyur to/_/de ma thag tu gos gsar pa gyon nas/_bcom ldan 'das ga la ba der song nas 
[\[274b.2\]]phyin pa dang /_sangs rgyas kyi zhabs la spyi bos phyag 'tshal te/_bcom ldan 'das bdag la mtshan dang /_dbang thang gi bu ma mchis sam zhes gsol ba dang /_bcom ldan 'das kyis bram ze khyod la bu yod par 'gyur te/_bsod nams dang yang 
[\[274b.3\]]ldan la/_cher skyes nas rab tu byung ba la dga' bar 'gyur ro zhes bka' stsal to/_/bram zes de skad ces bka' stsal ba thos nas/_rab tu dga' mgu yi rang ste/_bu yod par gyur na lta rab tu byung yang bla ste/_sdug bsngal med do zhes smras nas/_bcom ldan 
[\[274b.4\]]'das dang /_dge slong gi dge 'dun rnams bshos la gshegs par spyan drangs pa dang /_bcom ldan 'das kyis cang mi gsung bas gshegs su gnang nas/_phyi de nyin gdugs tshod la bab nas/_sangs rgyas dang dge 'dun rnams dang bcas su bram ze de'i 
[\[274b.5\]]khyim du gshegs nas/_gdan bting ba la bzhugs te/_bram ze khyo shug gis bsti stang dang bcas pas bsod snyoms gsol to/_/bsod snyoms gsol nas/_sangs rgyas dang /_dge 'dun dang bcas su slar gshegs pa dang /_de'i bar na ne'u 
[\[274b.6\]]gsing zhig yod de/_de na chu mig shin tu gtsang ma zhig yod pa la/_bcom ldan 'das dang /_dge slong gi dge 'dun rnams mnyel bshol te/_so so nas chu mig de la chu bcus te/_lhung bzed dang rkang lag bkrus so/_/de nas spre'u zhig der 'ongs 
[\[274b.7\]]nas/_kun dga' bo las lhung bzed blangs pa dang /_bcag gis dogs pas kun dga' bos lhung bzed ma ster ba las/_bcom ldan 'das kyis kun dga' bo la lhung bzed spre'u la byin cig ces bka' stsal to/_/de nas kun dga' bos lhung bzed spre'u la 
[\[275a\]]
[\[275a.1\]]byin pa dang /_spre'us shing kha nas sbrang rtsi blangs te/_lhung bzed bkang nas bcom ldan 'das la phul lo/_/bcom ldan 'das kyis sbrang rtsi'i nang gi mi gtsang ba sol cig ces bka' stsal pa dang /_spre'us srin bu'i ro la sogs pa bsal te phul 
[\[275a.2\]]lo/_/bcom ldan 'das kyis sbrang rtsi'i lhung bzed bzhes nas sbrang rtsi chu dang /_sbyor la stsol cig ces bka' stsal nas/_chu dang sbyar te/_bcom ldan 'das la phul lo/_/bcom ldan 'das kyis bzhes nas/_dge slong gi dge 'dun rnams la yang bgos 
[\[275a.3\]]te/_byin nas thams cad ngoms par gyur to/_/de'i tshe spre'u des de lta bu dag mthong nas rab tu dga' ste/_mchongs pa dang gar byas pa las g.yang du lhung ste tshe'i dus byas nas/_de ma thag tu bram ze'i bur skyes te/_bram ze de'i chung ma sems can dang ldan par 
[\[275a.4\]]gyur te/_zla ba tshang nas khye'u bzang ba blta na sdug pa cig btsas so/_/thog mar btsas pa'i tshe khyim gyi nang na snod ci yod pa de dag thams cad kyi nang na sbrang rtsis gang bar gyur to/_/bram ze khyo shug rab tu dga' nas mtshan mkhan bos te/_mtshan bltas so/_/
[\[275a.5\]]mtshan mkhan gyis khye'u 'di btsas pa na/_ltas sam ya mtshan ci zhig byung zhes dris na/_thog mar btsas pa'i tshe sbrang rtsis gang ngo zhes smras nas/_bu'i ming yang sbrang rtsi mchog ces btags so/_/de nas bu gsos bskyed de cher skyes nas pha ma la rab tu byung bar 
[\[275a.6\]]gsol to/_/pha ma bu la chags pas ma btang ngo /_/khye'us yang dang yang du gsol te/_pha mas bdag gi bgegs bgyis na bdag 'gum phod kyi/_'du 'dzi'i nang du 'tsho mi phod do zhes smras so/_/de nas khye'u'i pha mas bgros te/_sngon bcom ldan 
[\[275a.7\]]'das kyis kyang rab tu byung ngo zhes lung bstan te/_da bar chad byed na srog dang bral bar gyur du 'ong gis/_gnang bar bya'o zhes gros byas nas/_bu khyod yid bzhin du rab tu byung bar gnang ngo zhes bsgo'o/_/de nas khye'u dga' mgu rangs nas/_bcom ldan 
[\[275b\]]
[\[275b.1\]]'das gang na ba der song gis phyin pa dang /_zhabs la spyi bos phyag 'tshal te/_rab tu byung bar gsol to/_/bcom ldan 'das kyis kyang legs par 'ongs so/_/zhes bka' stsal nas/_skra dang kha spu rang byi ste/_dge slong du gyur to/_/de nas bden pa bzhi'i 
[\[275b.2\]]chos rgyas par bstan pas sems rnam par grol lo/_/zag pa kun nas zad nas dgra bcom par gyur to/_/dge slong dag dang phan tshun sems can gyi don la 'gro ba'i tshe/_gal te skom mam ngal na nam mkhar lhung bzed bor ba sbrang rtsis rang gang ste/_kun dang thun mong 
[\[275b.3\]]du 'thung ngo /_/de nas kun dga' bos bcom ldan 'das la 'di skad ces gsol to/_/dge slong sbrang rtsi mchog gis sngon bsod nams ci zhig bgyis na rab tu byung nas ring po ma lon par dgra bcom pa chos las bsam pa yid bzhin du thob par gyur/_bcom ldan 
[\[275b.4\]]'das kyis kun dga' bo la bka' stsal pa/_kun dga' bo khyod sngon bram ze shin tsir zhes bya bas bsod snyoms gsol ba dran nam/_kun dga' bo khyod kyis zas kyi bya ba byas nas/_ne'u gsing la bsti ba na/_spre'u zhig gis khyod las lhung bzed blangs te/_sbrang 
[\[275b.5\]]rtsis bkang nas nga la phul ba dang /_spre'u dga' nas mchongs pa dang /_gar byas pa las g.yang du song ste/_tshe brjes pa dran nam/_gsol pa dran no/_/kun dga' bo de'i tshe na sbrang rtsi phul ba'i spre'u de ni dge slong sbrang rtsi mchog 'di yin no/_/sangs rgyas 
[\[275b.6\]]bcom ldan 'das mthong nas dga' ba'i sems kyis sbrang rtsi phul bas bram ze de'i bur skyes te/_byad gzugs bzang ba dang /_rab tu byung nas zag pa med par gyur to/_/de nas kun dga' bos pus mo g.yas pa'i lha nga sa la btsugs nas/_bcom ldan 'das la 
[\[275b.7\]]'di skad ces gsol to/_/dge slong 'dis nyes pa ci zhig byas nas spre'u'i nang du skyes par gyur/_bcom ldan 'das kyis kun dga' bo la bka' stsal pa/_sngon 'das pa'i dus na sangs rgyas 'od srung 'jig rten du gshegs pa'i tshe dge slong gsar zhugs gzhon nu zhig 
[\[276a\]]
[\[276a.1\]]gis/_dge slong zhig yur ba la mchongs par mthong nas/_'di skad du khyod ni rab tu myur te spre'u dang 'dra'o zhes smras pa dang /_dge slong des thos nas de la 'di skad ces smras so/_/khyod kyis nga shes sam/_smras pa khyod ni sangs rgyas 'od 
[\[276a.2\]]srung gi dge slong yin te/_de ci'i phyir mi shes/_dge slong des smras pa/_khyod nga la ma 'phya shig_/nga ni ming tsam gyi dge slong ma yin te/_dge slong gi 'bras bu bzhi yang ngas thob bo zhes bsgo ba dang /_dge slong gzhon nu de dngangs te/_ba spu yang 
[\[276a.3\]]langs te/_lus smad lnga sa la gtugs te/_'gyod tshangs su gsol te/_de ltar 'gyod tshangs byas pas ni/_sems can dmyal bar ma skyes so/_/dgra bcom pa la 'phyas pa ni/_skye ba lnga brgya'i bar du rtag tu spre'ur skyes so/_/sngon yang rab tu byung 
[\[276a.4\]]ste/_tshul khrims bsrungs pas nga dang phrad nas bkrus pa bzhin du sdug bsngal kun zad do/_/kun dga' bo de'i tshe de'i dus na/_dge slong gzhon nu de ni da ltar sbrang rtsi mchog yin no/_/de'i tshe kun dga' bo dang /_'khor mang po sangs rgyas kyis gsungs pa thos nas 
[\[276a.5\]]kun gyis 'di skad ces smras so/_/lus dang /_ngag dang /_yid kyi las ni mi bsrung du mi rung ngo /_/dge slong 'di yang ngag gi las ma bsrungs pas las kyi rnam par smin pa 'di lta bur gyur/_bcom ldan 'das kyis kun dga' bo la bka' stsal pa/_kun 
[\[276a.6\]]dga' bo khyod kyis smras pa bzhin no zhes bka' stsal nas/_bden pa bzhi rgyas par bstan pas/_lus dang /_ngag dang /_yid kyi las rnam par dag cing sems kyi dri ma kun dang bral bas/_kha cig ni rgyun du zhugs pa dang /_lan cig phyir ldog pa dang /_
[\[276a.7\]]phyir mi ldog pa dang /_dgra bcom pa thob par gyur to/_/kha cig ni bla na med pa yang dag par rdzogs pa'i byang chub tu sems bskyed do/_/la la ni phyir mi ldog pa'i sa la gnas par gyur to/_/bcom ldan 'das kyis gsungs pa la 'khor mang po rnams rjes 
[\[276b\]]
[\[276b.1\]]su yi rangs nas mngon par dga'o/_/bram ze shin tsir gyi le'u ste bzhi bcu pa'o//_//'di skad bdag gis thos pa'i dus gcig na/_bcom ldan 'das rgyal po'i khab bya ka lan da ka gnas pa'i 'od ma'i tshal na bzhugs so/_/de'i tshe yul 
[\[276b.2\]]ko sa la na/_khyim bdag dam shin tsir zhes pa phyug pa/_btsan pa/_rigs che ba zhig yod de/_de la bu med nas lha klu la sogs te/_lha thams cad kyi rten la mchod pa byas nas bu bslangs so/_/khyim bdag des lha kun la snying nas mchod de bu bslangs 
[\[276b.3\]]pas/_phyis de'i chung ma sems can dang ldan par gyur nas/_zla ba tshang nas bu khye'u bzang ba blta na sdug pa/_'jig rten na dkon pa zhig byung ngo /_/mtshan mkhan bos nas mtshan bltas so/_/mtshan mkhan gyis kyang mtshan dang sbyar te/_bu'i ming yang dan 
[\[276b.4\]]byi la zhes bya bar btags so/_/gsos bskyed de cher skyes pa dang /_rgyal po gsal rgyal gyi pha shi nas khye'u de rgyal pos pha'i gor rgyal por bcug go/_/de ltar pha'i gor rgyal por dbang bskur ba na/_khang khyim kun rin po che sna bdun du gyur te/_bang mdzod 
[\[276b.5\]]mang po thams cad yongs su gang nas/_ci yang yod par gyur to/_/de'i tshe rgyal po'i sras bai dUr+ya zhes bya ba tsha ba'i nad kyis btab ste/_sman pas sman dpyad byas nas sman du gor shi sha tsan dan gyis lus bskus na 'tsho'o zhes smras nas/_rgyal pos yul mi la 'di skad 
[\[276b.6\]]ces bkar btags so/_/khyod su la gor shi sha tsan dan yod na rgyal po la phul cig_/bya dgar gser srang stong byin no/_/zhes kun tu bsgo na/_gcig tsam la yang ma byung ngo /_/de'i tshe na gcig gis rgyal po la 'di skad ces smras so/_/yul ko sa lar 
[\[276b.7\]]khyim bdag dan byi la'i khyim na mang du yod do zhes smras pa dang /_rgyal po nyid rta'i theg pa la zhon te/_tsan dan slong du chas so/_/khyim bdag de'i sgor phyin pa dang /_khyim bdag de'i sgo na sgo srung dag gis rgyal po gsal rgyal 'dir gshegs te/_da lta ni phyi 
[\[277a\]]
[\[277a.1\]]rol na bzhugs so zhes smras pa dang /_khyim bdag de rab tu dga' nas sgor byung ste/_rgyal po nang du bsus so/_/rgyal po sgor phyin te bltas na/_sgo nyid kyang dngul las byas te/_sgo'i nang rol na bud med mdzes shing sdug pa 'jig rten na zla med pa 
[\[277a.2\]]zhig dngul gyi khri la 'dug ste/_dngul gyi skud pa 'khal lo/_/drung na na chung bzang mo bcu yang g.yog byed de/_rgyal pos de mthong nas khyim bdag de la 'di khyod kyi chung ma yin nam/_zhes dris na ma yin te/_sgo srung ba'i bran mo yin no zhes smras so/_/'o na 
[\[277a.3\]]na chung bzang mo 'di dag ci la dgos zhes dris na/_'di ni phyi nang du bzlugs pa'i mngag gzhug yin no zhes smras so/_/de nas sgo rim pa gcig gi nang du phyin te bltas na/_sgo ni bai dUr+ya mthon mthing las byas te/_sgo'i nang rol na na chung bzang mo blta na sdug pa snga ma 
[\[277a.4\]]bas kyang lhag pa g.yog na chung ma bzang mo snga ma bas phyed kyis mang ba zhig 'dug go/_/de nas yang sgo rim pa gcig tu phyin te/_bltas na/_sgo yang gser las byas te/_sgo'i nang rol na na chung bzang mo blta na sdug pa snga ma bas kyang shin tu lhag pa zhig gser 
[\[277a.5\]]gyi khri la 'dug ste/_gser gyi thags 'thag go/_/g.yas g.yon na na chung bzang mo g.yog byed pa snga ma bas kyang shin tu mang bas/_khyim bdag de la 'di yang khyod kyi chung ma yin nam zhes dris na/_'di yang ma yin no zhes smras so/_/de nas khyim gyi nang du phyin te 
[\[277a.6\]]bltas na/_sa gzhi kun bai dUr+ya las byas pa/_shin tu gsal ba ni chu'i mdog dang 'dra ste/_steng gi khang pa la gcan gzan gyi gzugs dang /_chu srin dang nya la sogs pa'i gzugs spyangs te/_rlung gis bskyod na 'gul bas gzugs brnyan sa gzhi la snang ngo /_/
[\[277a.7\]]rgyal pos yang dag par chu yin snyam bsams te/_'di skad ces smras so/_/chu gud nas med dam/_ci nyes na khang pa'i nang du rdzing bu bskyil zhes smras so/_/dan byi las smras pa/_'di ni chu ma lags te/_bai dUr+ya mthon mthing ngo zhes smras so/_/lag 
[\[277b\]]
[\[277b.1\]]gi gdu bu phud nas steng du bor ro/_/rgyal pos de lta bu gzigs nas khang pa'i nang du gshegs te/_rin po che sna bdun gyi khang pa'i nang du bai DUr+ya mthon mthing gi khri bshams nas rgyal po bzhugs su gsol to/_/khyim bdag gi chung ma yang de na 'dug pa las mig nas mchi 
[\[277b.2\]]ma byung nas/_rgyal pos ci'i phyir mig nas mchi ma byung /_nga 'ongs pa mi dga' 'am ci nyes dris na/_khyim bdag gi chung mas gsol pa/_rgyal po 'dir gshegs pa ni legs te dga' na/_rgyal po'i na bza' la dud pa cung zad cig bro bas mig nas mchi ma byung 
[\[277b.3\]]gis/_rgyal po mthong mi 'tshal ba ni ma lags so/_/rgyal pos smras pa/_khyod kyi khyim na me tsam yang mi 'bud dam/_smras pa me ma mchis so/_/'o na kha zas ci zhig gis g.yo/_/smras pa kha zas ni/_bsams pa tsam gyis kha zas ro brgya dang ldan par 'byung 
[\[277b.4\]]ngo /_/rgyal pos smras pa/_mtshan mo cha'i mun pa'i nang na ci zhig gis mthong bar 'gyur/_smras pa nor bu rin po ches snang bar 'gyur ro/_/sgo bcad kyang skar khung nas nor bu rin po che'i 'od kyis nyin par dang 'dra bar snang ngo /_/de nas dan byi las pus mo gnyis 
[\[277b.5\]]sa la btsugs te/_rgyal po ci'i phyir 'o brgyal te 'dir gshegs zhes gsol pa dang /_rgyal pos 'di skad ces smras so/_/nga'i bu bai DUr+ya tsha ba'i nad kyis btab nas/_sman pas dpyad de sman du gor shi sha tsan dan gyis bsku dgos so zhes zer na/_'dir 
[\[277b.6\]]khyod la slong du 'ongs so/_/zhes smras pa dang /_khyim bdag de rab tu dga' nas rgyal po nyid bang mdzod du gshegs su gsol te/_rin po che sna bdun la sogs pa nor dbyig thams cad bstan nas/_tsan dan gyi phung po tshad med pa snyed kyang bstan nas ci bzhed 
[\[277b.7\]]bzhes shig ces gsol ba dang /_rgyal pos smras pa/_nga la srang gnyis las ni mi dgos kyi byin cig ces smras pa dang /_khyim bdag gis ci bzhed pa phul lo/_/de nas rgyal po slar gshegs pa dang /_khyim bdag de la khyod sangs rgyas dang phrad du 
[\[278a\]]
[\[278a.1\]]song shig ces bsgo'o/_/khyim bdag des smras pa/_sangs rgyas zhes bya ba ci lta bu/_rgyal pos smras pa/_ci khyod kyis ma thos sam/_grong khyer ser skya'i rgyal po zas gtsang ma'i sras rga ba dang /_na ba dang /_shi ba la skyo nas rab tu byung ste/_
[\[278a.2\]]byang chub la nan tan byas pas mngon par sangs rgyas te/_mtshan sum cu rtsa gnyis dang /_dpe byad bzang po brgyad cus sku brgyan pa nas/_rdzu 'phrul gyi rkang pa dang ye shes ni dpe zla med de/_lha dang mi'i gtso bor gyur bas sangs rgyas zhes bya'o/_/khyim bdag gis 
[\[278a.3\]]de skad ces smras pa thos nas/_shin tu dad pa'i sems skyes nas/_rgyal po la sangs rgyas da ltar gang na bzhugs zhes gsol ba dang /_rgyal bos smras pa/_da ltar rgyal po'i khab 'od ma'i tshal na bzhugs so/_/rgyal po gshegs zin ma thag tu khyim bdag de yang 
[\[278a.4\]]sangs rgyas gang na bzhugs pa der song nas phyin pa dang /_sangs rgyas kyi sku la brtags na rgyal po kun bas kyang shin tu lhag par mthong nas/_dga' mgu ste rangs nas/_mgo bos phyag 'tshal nas snyun gsol to/_/de la bcom ldan 'das kyis ci rigs 
[\[278a.5\]]par chos bstan pas/_khyim bdag de yang rgyun du zhugs pa thob par gyur te/_des pus mo gnyis sa la btsugs nas/_bcom ldan 'das la rab tu byung bar gsol ba dang /_bcom ldan 'das kyis kyang legs par 'ongs so zhes bka' stsal nas/_skra dang 
[\[278a.6\]]kha spu rang byi ste/_dge slong du gyur to/_/de nas yang bden pa bzhi'i chos ci rigs par bstan pas sems kyi dri ma yongs su dag ste/_dgra bcom par gyur to/_/de nas kun dga' bo dang 'khor mang po rnams kyis bcom ldan 'das la 'di skad ces gsol to/_/
[\[278a.7\]]dge slong dan byi las bsod nams ci zhig bgyis na mi'i nang du skyes la/_lha'i longs spyod dang ldan yang khyim la ma chags te/_rab tu byung bar dga' nas de ma thag tu 'bras bu thob par gyur/_bcom ldan 'das kyis kun dga' bo la bka' stsal pa/_shin tu 
[\[278b\]]
[\[278b.1\]]legs par nyon cig sngon 'das pa'i pha rol na bskal pa dgu bcu rtsa gcig 'das pa'i pha rol na/_sangs rgyas rnam par gzigs zhes bya ba 'jig rten du gshegs te/_sangs rgyas de mya ngan las 'das nas gzugs brnyan la chos spyod pa'i tshe/_dge slong lnga brgya tsam 
[\[278b.2\]]zhig lhan cig tu 'di skad ces dam bcas so/_/bdag cag gis dben pa'i gnas shig btsal la byang chub kyi lam bsgom mo zhes byas nas/_/tshal zhig gi nang na gsing ma dang /_chu mig yod pa zhig ta dben pa'i gnas bcas te/_dge slong de dag yid 'thun par dge 
[\[278b.3\]]slong gcig la 'di skad ces gsol ba btab bo/_/bdag cag gi gnas 'di grong khyer dang ring bas thams cad bsod snyoms la 'gro na/_kun nyon mongs kyis khyod bsod nams bya ba'i phyir/_khyod kyis nged kyi bsod snyoms slong la byin cig ces smras pa dang /_dge 
[\[278b.4\]]slong des kyang de ltar bya'o zhes smras nas/_rtag tu grong du song ste/_sbyin bdag mang po la chos bstan nas bsod snyoms bslangs so/_/de'i nang na mi bzhi zhig lus las su rung bas bsgoms nas/_zhag dgu bcu lon pa dang 'bras bu thob par gyur te/_de dag 
[\[278b.5\]]yid 'thun par dge slong bsod snyoms slong ba la 'di skad ces bsgo'o/_/bdag cag ni khyod kyi phyir rab tu bde ste/_thob par re ba'i ting nge 'dzin kyang thob kyis/_khyod cir smon pa nga la byos shig dang /_khyod kyi re ba bskang ngo /_/zhes bsgo'o de'i tshe dge slong 
[\[278b.6\]]de yang rab tu dga' nas 'di skad ces smras so/_/bdag ni ma 'ongs pa'i dus su lha'am mir skyes kyang phyug cing longs spyod dang ldan te/_ci dgos pa thams cad ched du las ma byas par thams cad rang skyes par gyur cig_/slob dpon 'phags pa dang phrad nas 
[\[278b.7\]]khyod bas kyang brgya 'gyur stong 'gyur du chos thos nas/_sems yongs su dag cing 'bras bu thob par gyur cig ces smon lam btab bo/_/bcom ldan 'das kyis kun dga' bo la bka' stsal pa/_de'i tshe de'i dus na dge slong dan byi las dge slong grogs po bzhi'i 
[\[279a\]]
[\[279a.1\]]bsod snyoms sbyar bas bskal pa dgu bcu rtsa gcig gi bar du lha dang mi'i nang na cho rigs btsun par skyes te/_dbul zhing phongs pa'i rigs su ma skyes so/_/da yang nga mthong ba tsam gyis dad pa thob par gyur to/_/de'i tshe na kun dga' bo dang dge slong rnams 
[\[279a.2\]]bcom ldan 'das kyis gsungs pa thos nas/_so so nas brtson 'grus brtsams pas 'bras bu dang po nas 'bras bu bzhi pa'i bar du thob bo/_/kha cig ni rgya chen po'i sems bskyed de/_phyir mi ldog pa'i sa la gnas par gyur to/_/bcom ldan 'das kyis de skad 
[\[279a.3\]]ces bka' stsal pa la/_so so nas rjes su yi rang ste mngon par dga'o/_/khyim bdag dan byi la zhes bya ba'i le'u ste bzhi bcu gcig pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu 
[\[279a.4\]]rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe yul ma ga d+hA na/_khyim bdag cig la bu zhig btsas te/_bzang ba blta na sdug pa mtshan dang ldan pa zhig go/_/khye'u thog ma btsas pa na/_bang mdzod kyi nang nas ngo mtshar ba gser 
[\[279a.5\]]gyi glang po che'i phrug gu zhig rang byung ngo /_/khye'u'i pha mas de lta bu mthong nas rab tu dga' ste/_mtshan mkhan la bstan nas mtshan mkhan gyis kyang khye'u bsod nams kyi mtshan dang ldan par rtogs so/_/khye'u thog ma btsas na ngo mtshar che ba'i ltas ci byung zhes dris 
[\[279a.6\]]so/_/khye'u'i pha mas smras pa/_khye'u 'di btsas pa na bang mdzod nang nas gser gyi glang po che'i phrug gu zhig rang byung ngo zhes smras pa dang /_khye'u'i ming yang glang po skyong zhes bya bar btags so/_/khye'u ji tsam du cher skyes pa bzhin du gser gyi glang po che'i 
[\[279a.7\]]phrug gu yang skyes te/_khye'u 'gro na glang po che'i phrug gu yang 'gro ste/_rtag tu 'grogs te/_glang po che'i phrug gu'i gcin rtug kyang gser du byung ngo /_/glang po skyong cher skyes nas khyim bdag gi bu lnga brgya tsam dang /_rtag tu lhan cig tu rtse ste/_gcig 
[\[279b\]]
[\[279b.1\]]la gcig yid gcugs pas phyi zhig na byis pa de dag so so nas/_khyim na ngo mtshar che ba ci yod pa'i gtam byas pa dang /_de la kha cig ni nga'i khyim khri stan dang /_nyal ba'i mal cha la sogs pa thams cad rin po che sna bdun las byas so/_/zhes zer ro/_/
[\[279b.2\]]kha cig ni nga'i khyim dang skyed mos tshal la sogs pa thams cad rin po che zhes zer ro/_/kha cig ni nga'i bang mdzod rtag tu rin po che'i dam pas yongs su gang ngo zhes zer te/_kun gyis so so nas ya mtshan ci yod pa rnam pa sna tshogs kun smras pa dang /_de nas 
[\[279b.3\]]glang po skyong gis kyang bdag thog ma btsas pa na/_gser gyi glang po che'i phrug gu gcig kyang rang byung ste/_kho bo ji tsam skyes pa bzhin du glang po che'i phrug gu yang de bzhin du skyes te/_kho bo yang bsams pa bzhin du 'gro la glang po che la zhon nas ltad mo 
[\[279b.4\]]lta ba la sogs pa gar yang yid bzhin du mgyogs par 'gro ste/_gcin rtug kyang gser du 'gyur zhes smras pa dang /_de'i tshe na rgyal bu ma skyes dgra yang de na 'dug ste/_glang po skyong gis smras pa thos nas 'di snyam du bdag nam rgyal por gyur pa na glang po che 
[\[279b.5\]]'phrog go snyam bsam mo/_/phyis rgyal por gyur nas glang po skyong bkug ste/_khyod kyi glang po che 'on cig ces bsgo'o/_/de nas glang po skyong gi pha mas bu la 'di skad ces smras so/_/ma skyes dgra lta bu khro zhing gtum la 'dod pa che ba med de/_bdag 
[\[279b.6\]]gi pha yang gsod na gzhan lta ci smos te/_da khyod kyi glang po che 'phrogs par byas kyis glang po che sbyin dgos so/_/bus smras pa/_bdag gi glang po che 'di sus kyang 'phrogs mi nus so zhes smras nas/_spun gnyis glang po che la zhon te/_rgyal po'i pho brang gi sgor 
[\[279b.7\]]'ongs pa dang /_sgo srung dag gis rgyal po la gsol to/_/rgyal pos kyang glang po skyong spun gnyis la glang po che ma babs par nang du shog shig ces bsgo ba dang /_glang po skyong spun gnyis glang po che la zhon te/_pho brang gi nang du 'ongs nas gdod babs so/_/de 
[\[280a\]]
[\[280a.1\]]nas rgyal po la phyag byas te/_bde bar gyur cig ces smras pa dang /_rgyal po rab tu dga' ste/_stan bting ba la 'dug tu bcug ste/_bza' ba dang /_btung ba byin to/_/de skad ces smras pa dang /_'og tu phyir 'gro zhes byas pa 
[\[280a.2\]]dang /_glang po skyong la gser gyi glang po zhog la khyed cag phyir deng shig ces bsgo'o/_/de nas glang po skyong yang rgyal po'i bka' bzhin glang po che phyir bzhag nas/_spun gnyis rkang pas song ste/_sgor phyin pa tsam na ring por ma lon par glang po che de 
[\[280a.3\]]yang de nyid du sa'i 'og tu nub nas sgo'i phyi rol tu glang po skyong gi drung du byung ngo /_/glang po skyong spun gnyis de la phyir zhon te/_khyim du song nas 'di snyam du sems so/_/rgyal po yang chos bzhin du byed pa ma yin te/_ma nyes pa dag kyang khrims dang sbyar bas/_
[\[280a.4\]]bdag gis kyang ma ster na/_glang po che 'di'i phyir srog la rgal bar 'ong gis da ltar bcom ldan 'das 'jig rten na 'gro ba mang po la bde ba'i don mdzad pa de'i drung du song la/_khyim nas rab tu byung zhing tshangs par spyod pa la dga' bar bya'o snyam bsams nas pha ma 
[\[280a.5\]]la rab tu byung bar gsol pa dang pha mas kyang rab tu byung bar gnang nas/_'phyi phyag 'tshal te gser gyi glang po che la zhon nas rgyal bu rgyal byed kyi tshal gang na bar song ngo bcom ldan 'das kyi spyan sngar phyin pa dang zhabs la mgo bos phyag 'tshal nas/_ji ltar gyur 
[\[280a.6\]]pa rgyas par gsol pa dang /_bcom ldan 'das kyis legs par 'ongs so zhes bka' stsal pas/_skra dang kha spu rang byi ste/_dge slong du gyur to/_/de la bcom ldan 'das kyis bden pa bzhi'i chos ci rigs par bstan pas dgra bcom par gyur to/_/dge 
[\[280a.7\]]slong glang po skyong yang dge slong grogs gzhan dang lhan cig gang na 'dug kyang rung ste/_gser gyi glang po che rtag tu drung na 'dug go/_/de'i tshe mnyan du yod pa na 'khod pa rnams kyis gser gyi glang po che blta ba'i phyir mi thams cad 'du bar gyur te/_rnal 'byor 
[\[280b\]]
[\[280b.1\]]spyod pa la 'du 'dzi mang bar gyur to/_/dge slong de dag gis bcom ldan 'das la gsol nas/_bcom ldan 'das kyis de'i phyir dge slong glang po skyong la 'di skad ces bka' stsal to/_/khyod kyi glang po che la blta bas mang po mi dben par gyur gyis/_myur 
[\[280b.2\]]du spong shig ces bka' stsal pa dang /_glang po skyong gis gsol pa/_bdag gis kyang thog ma nas spangs par bsams na/_'gror ma btub bo/_/bcom ldan 'das kyis bka' stsal pa/_khyod glang po che la lan gsum gyi bar du 'di skad ces smros 
[\[280b.3\]]shig_/nga ni skye ba'i phyogs zad de da phyin cad mi dgos kyi smros shig dang med par 'gyur ro/_/glang po skyong gis kyang bcom ldan 'das kyis bka' stsal pa bzhin du glang po che la mi dgos zhes lan gsum gyi bar du smras pas gser gyi glang po che yang sa'i nang du nub bo/_/
[\[280b.4\]]dge slong dag ngo mtshar du gyur nas/_bcom ldan 'das la 'di skad ces gsol to/_/dge slong glang po skyong 'dis sngon bsod nams kyi zhing ci lta bu la dge ba'i rtsa ba ci lta bu zhig bskyed na 'di lta bu'i 'bras bu rnam par smin par gyur/_bcom ldan 'das kyis 
[\[280b.5\]]kun dga' bo dang dge slong rnams la 'di skad ces bka' stsal to/_/so so'i skye bo gang yang rung ba dkon mchog gsum gyi bsod nams kyi zhing la/_dge ba'i sa bon cung zad cig btab na 'bras bu tshad med pa thob par 'gyur ro/_/sngon 'das pa'i dus 
[\[280b.6\]]na sangs rgyas 'od srung 'jig rten du gshegs pa'i tshe mi tshe ni lo stong phrag nyi shu'i bar du gnas so/_/sangs rgyas de sems can gyi don byas nas/_mya ngan las 'das pa'i 'og tu ring bsrel la mchod rten mang du byas so/_/de'i tshe mchod rten gcig gi 
[\[280b.7\]]nang na byang chub sems dpa' thog ma dga' ldan gyi gnas nas babs te/_yum gyi lhums su gshegs pa'i tshe/_bcibs pa glang po che de'i mchod rten zhig kyang yod de/_de'i tshe glang po che'i gzugs cung zad cig zhig nas/_de la mi zhig phyag 
[\[281a\]]
[\[281a.1\]]'tshal du 'ongs nas/_glang po che cung zad cig zhig pa de mthong nas de 'di snyam du bsams so/_/'di ni byang chub sems dpa'i bcibs pa'i theg pa yin te/_'di ltar zhig par gyur gyi bdag gis slar gso snyam bsams nas/_
[\[281a.2\]]'jim pa zhig sbyar te bskus pa'i steng du ldong ros kyis bskus nas 'di skad ces smon lam btab bo/_/bdag ma 'ongs pa'i dus su rtag tu cho rigs btsun zhing longs spyod zad mi shes pa dang ldan par shog shig ces smon lam btab bo/_/mi de tshe 'phos nas mtho 
[\[281a.3\]]ris kyi lhar skyes te/_lha las tshe'i dus byas nas mi'i 'jig rten du skyes te/_rtag tu cho rigs btsun pa dang /_longs spyod dang ldan zhing /_byad gzugs 'phags par bzang ste/_gser gyi glang po che rtag tu bsrungs par gyur to/_/bcom ldan 
[\[281a.4\]]'das kyis kun dga' bo la bka' stsal pa/_de'i tshe de'i dus na glang po che gsos pa'i mi de ni da ltar dge slong glang po skyong yin no/_/de'i tshe glang po che gsos pa de tshun cad lha dang mi'i nang na longs spyod chen po dang ldan par gyur to/_/dkon mchog gsum la 
[\[281a.5\]]gus shing bsti stang byas pas da ltar nga dang phrad nas bstan pa la rab tu byung ste/_sems kyi dri ma kun zad de/_dgra bcom par gyur to/_/tshe dang ldan pa kun dga' bo dang /_'khor mang po rnams bcom ldan 'das kyis gsungs pa 'di thos nas thams cad 
[\[281a.6\]]kyis don rtogs shing khong du chud de/_la la ni rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa yang thob par gyur to/_/kha cig ni bla na med pa'i byang chub tu sems bskyed de/_phyir mi ldog pa'i sa la gnas 
[\[281a.7\]]so/_/bcom ldan 'das kyis gsungs pa la 'khor mang po mngon par dga' nas rjes su yi rang ngo /_/glang po skyong gi le'u ste bzhi bcu gnyis pa'o//_//bam po bcu gnyis pa/_'di skad bdag gis thos pa'i dus gcig na/_
[\[281b\]]
[\[281b.1\]]bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe bcom ldan 'das kyis kun dga' bo zhabs 'bring du khrid de/_bsod snyoms la gshegs pa na/_bcom ldan 'das gsol ba'i 
[\[281b.2\]]na bza' rdol ba cung zad cig yod de/_de yang sems can 'dul bar rigs pa'i don du dgongs so/_/bsod snyoms bslangs nas slar gshegs pa'i tshe/_bram ze zhig 'ongs nas/_bcom ldan 'das la spyi bos phyag 'tshal nas/_bcom ldan 'das 
[\[281b.3\]]kyi mtshan lhang nge lhan ner gsal ba la brtags nas/_bcom ldan 'das kyi na bza' cung zad cig rdol ba mthong nas sbyin pa bya bar bsams te/_khyim na ras dkar po zhig yod pa las dum bu gcig bcad nas/_bcom ldan 'das la phul te/_
[\[281b.4\]]ras kyi dum bu 'dis na bza' zhig lhan pa mdzod cig ces gsol to/_/bcom ldan 'das kyis kyang de la thugs brtse ba'i slad du bzhes pa dang /_bram ze rab tu dga' nas mgu rangs par gyur to/_/bcom ldan 'das kyis de la thugs brtse ba'i slad du lung 
[\[281b.5\]]bstan te/_bram ze khyod ma 'ongs pa'i dus na bskal pa grangs med pa brgya 'das nas mngon par 'tshang rgya ste/_mtshan yang mngon par shes pa bzang po zhes bya ste/_stobs bcu rdzogs par 'gyur ro zhes lung bstan pa dang /_rab tu dga' nas song ngo /_/de'i 
[\[281b.6\]]tshe yul de na cho rigs btsun pa'i tshong dpon dang /_khyim bdag la sogs pas 'di snyam du bsam mo/_/ci'i slad du bcom ldan 'das sbyin pa cung zad tsam gyi lan rab tu che ba byin snyam bsams nas/_so so nas ras dkar po bshams nas/_de bzhin gshegs 
[\[281b.7\]]pa'i na bza' rnam pa sna tshogs byas nas/_sangs rgyas la phul lo/_/kun dga' bos bcom ldan 'das la gsol pa/_bcom ldan 'das kyis sngon dge ba'i rtsa ba ci zhig mdzad na/_thams cad kyis na bza' mang po phul zhes gsol pa dang /_bcom 
[\[282a\]]
[\[282a.1\]]ldan 'das kyis 'di skad ces bka' stsal to/_/khyod legs par nyon la yid la zung shig dang khyod la bstan par bya'o/_/sngon 'das pa'i dus bskal pa grangs med tshad med pa'i pha rol na/_sangs rgyas rnam par gzigs zhes bya ba 'jig 
[\[282a.2\]]rten du gshegs te/_'khor stong phrag dgu bcu dang /_lhan cig tu bzhugs so/_/de'i tshe rgyal po ni ban du zhes bya ste/_de'i tshe blon po chen po gcig gis sangs rgyas dang dge 'dun dang bcas te/_zla ba gsum gyi bar du bzhugs par spyan drangs nas/_
[\[282a.3\]]bcom ldan 'das kyis kyang de bzhin du gnang ba dang /_blon po de phyir khyim du 'ongs nas/_yo byad rnams sbyor zhing shom mo/_/de'i tshe rgyal pos kyang sangs rgyas dang /_dge 'dun spyan drang bar bsams te/_sangs rgyas gang na bar song ste phyin pa dang /_
[\[282a.4\]]bcom ldan 'das la 'di skad ces gsol to/_/btsun pa bcom ldan 'das dang /_'phags pa'i dge 'dun dang bcas te/_zla ba gsum gyi bar du bdag gi mchod pa bzhes shig ces gsol pa dang /_bcom ldan 'das kyis rgyal po la 'di skad ces 
[\[282a.5\]]bka' stsal to/_/ngas sngar blon po chen pos spyan drangs pas gshegs par byas te/_skyes bu chen po'i chos kyi sngar gnang ba las 'gal bar byar mi rung ngo /_/de nas rgyal po phyir pho brang du 'ongs te/_blon po chen po la 'di skad ces bsgo'o/_/yul 'di na 
[\[282a.6\]]nga las che ba med de/_bcom ldan 'das nga'i yul na bzhugs pa/_ngas sngar mchod pa bya bar bsams te/_spyan drangs nas sngar khyod kyis spyan drangs kyi khyod re zhig sdod cig ngas sngar spyan drangs pa'i 'og tu khyod kyis spyan drongs shig ces bsgo ba dang /_
[\[282a.7\]]blon po des rgyal po la 'di skad ces gsol to/_/lha khyod kyis bdag gi lus dang srog kyang mi nyes par gnya' spyod la/_de bzhin gshegs pa yang rtag par bzhugs pa dang /_rgyal po'i yul yang rtag tu bde skyid cing yi 'grog mi 'byung zhing gnya' 
[\[282b\]]
[\[282b.1\]]spyod na bdag kyang re shig sdod do zhes gsol pa dang /_rgyal pos 'di ni mi rung snyam bsams nas bdag cag gnyis nyin res kyi spyan drang ngo zhes bsgo nas nyi ma gcig ni rgyal pos spyan drangs/_nyi ma gcig ni blon pos spyan drangs te/_gnyi ga'i re ba bskangs so/_/
[\[282b.2\]]de'i tshe blon po chen po des de bzhin gshegs pa la chos gos smad gsum phul nas dge slong gi dge 'dun stong phrag dgu bcu rnams la yang chos gos bdun pa re re sbyar te phul lo/_/kun dga' bo de'i tshe de'i dus na blon po chen pos chos gos sbyar te/_sangs rgyas 
[\[282b.3\]]dang dge 'dun rnams la phul ba de gzhan du ma sems shig_/de ni da ltar nga yin no/_/nga ni skye ba thams cad du bsod nams byed pa la skyo ba med pas de dag thams cad kyi rnam par smin pa yang myong nas chud ma zos so/_/kun dga' bo la sogs pa 'khor mang po 
[\[282b.4\]]rnams bcom ldan 'das kyis gsungs pa thos nas/_bsod nams kyi las byed pa la brtson par gyur te/_mngon par dga' nas rjes su yi rang ngo /_/bram zes lhan pa phul ba'i le'u ste bzhi bcu gsum pa'o//_//'di skad 
[\[282b.5\]]bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe dge slong dag dbyar tshul las byung nas/_bcom ldan 'das ga la ba der song ste phyin 
[\[282b.6\]]nas/_bcom ldan 'das la phyag 'tshal nas snyun mi mnga' 'am zhes snyun gsol to/_/bcom ldan 'das kyis kyang byams pa'i thugs kyis spro ba bskyed de/_dge slong khyod sdug bsngal bar ma gyur tam/_zhes shin tu thugs brtse zhing byams pa'i thugs 
[\[282b.7\]]kyis bka' stsal pa dang /_kun dga' bos bcom ldan 'das la 'di skad ces gsol to/_/'di ltar bcom ldan 'das kyis dge slong dag la thugs brtse zhing byams pa'i thugs bskyed nas yun ci srid cig lags/_bcom ldan 'das kyis kun 
[\[283a\]]
[\[283a.1\]]dga' bo la bka' stsal pa/_khyod shes par 'dod na khyod la bstan par bya'o/_/sngon 'das pa'i dus bskal pa grangs med pa brjod du med pa'i pha rol na/_sdig pa byas pa'i mi gnyis shig sems can dmyal bar ltung ste/_dmyal ba'i srung 
[\[283a.2\]]mas lcags kyi shing rta 'dren du bcug nas/_lcags thos brdegs te/_phan tshun du mi dal bar rgyug tu bcug go/_/de la mi gcig stobs chung ste/_'dren ma nus nas 'dug pa dang /_lcags kyi tho bas brdegs te/_tshe brjes nas phyir sos so/_/
[\[283a.3\]]grogs po gcig gis de lta bu'i sdug bsngal mthong nas/_byams shing snying rje ba'i sems bskyed do/_/dmyal ba'i srung ma la 'di skad ces smras so/_/bdag 'ba' zhig gis shing rta 'di drang gis mi 'di thong shig ces smras pa dang /_srung ma khros 
[\[283a.4\]]nas lcags kyi tho bas brdegs te/_der tshe 'phos pa dang /_sum cu rtsa gsum gyi lhar skyes so/_/kun dga' bo de'i tshe de'i dus na sems can dmyal ba na 'dug pa las/_byams zhing snying brtse ba'i sems bskyed pa de ni da ltar nga yin no/_/ngas 
[\[283a.5\]]de'i tshe sems can dmyal ba na de la thog mar snying brtse ba'i sems bskyed de/_sems can thams cad la yang da tsam gyi bar du thugs brtse zhing byams pa'i sems bskyed do/_/kun dga' bo dang 'khor mang po rnams bcom ldan 'das kyis gsungs pa la 
[\[283a.6\]]rjes su yi rangs nas mngon par dga'o/_/sangs rgyas thog ma byams pa'i thugs bskyed pa'i le'u ste bzhi bcu bzhi pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal 
[\[283a.7\]]byed kyi tshal mgon med zas sbyin gyi kun dga' ra ba na/_dge slong chen po'i dge 'dun brgya phrag phyed dang bcu gsum dang /_thabs cig tu bzhugs so/_/de'i tshe bcom ldan 'das kyis dge slong dag 'jo sgeg cing /_rnyed pa dang grags pa la chags 
[\[283b\]]
[\[283b.1\]]nas/_lhag par byas pa mang du 'chang zhing /_chog mi shes par ba[{]stsogs [,]sogs [}]par gyur pa/_bcom ldan 'das kyis gzigs nas/_dge slong rnams rnyed pa la chags pa'i skyon 'di dag gsungs so/_/gang rnyed pa la chags pa ni lus zhig nas tshe 'phos 
[\[283b.2\]]ma thag tu ngan song gsum du ltung ste/_sdug bsngal tshad med pa myong bar 'gyur ro/_/de bas na ngas mngon du dran pa sngon 'das pa'i dus na/_'dod pa'i dbang gis ltung bar gyur te/_sdug bsngal mang po myong ngo /_/de nas kun dga' bos pus mo sa la btsugs te/_
[\[283b.3\]]thal mo sbyar nas/_bcom ldan 'das la 'di skad ces gsol to/_/sngon bcom ldan 'das la 'dod pa la chags pa'i dbang gis ltung bar gyur pa ci lta bu lags/_bcom ldan 'das kyis bka' stsal pa/_sngon 'das pa'i dus kyi bskal pa grangs 
[\[283b.4\]]med tshad med mtha' yas bsam gyis mi khyab dpag tu med pa'i pha rol na/_'dzam bu'i gling 'dir rgyal po gus pa de zhes bya ba 'dzam bu'i gling gi rgyal phran brgyad khri bzhi stong la dbang byed de/_btsun mo dang pho brang slas ni stong phrag nyi shu yod do/_/blon 
[\[283b.5\]]po chen po ni stong phrag bcu yod do/_/dus gzhan zhig na rgyal po'i spyi bo la sgo nga 'dra ba'i chu bur cig byung ste/_gsal ba yongs su dag pa na tsha med do/_/bags kyis je che je cher skyes te/_ku ba tsam du gyur pa dang bkas pa na/_nang nas 
[\[283b.6\]]khye'u blta na sdug pa mtshan dang ldan pa skra mthon mthing du 'dug pa/_lus kyi mdog gser lta bur 'dug pa zhig byung bar gyur te/_mtshan mkhan gyis bltas nas bu 'di ni ngo mtshar che ba'i yon tan gyi mtshan dang ldan te/_gdon mi za bar 'khor los 
[\[283b.7\]]sgyur ba'i rgyal por 'gyur zhing gling bzhi la dbang byed par 'gyur ro zhes smras nas/_khye'u'i ming yang spyi bo skyes zhes btags so/_/cher skyes nas yon tan dang ldan pas rgyal pos kyang yul gcig gi rgyal phran du bcug go/_/dus gzhan zhig 
[\[284a\]]
[\[284a.1\]]na rgyal po chen po nad kyis btab pa dang /_rgyal phran kun 'dus nas nad g.yog dang dpyad byas kyang ma phan te/_de tshe'i dus byas so/_/de nas rgyal phran rnams 'dus te/_spyi bo skyes ga na 'dug par song nas phyin pa dang /_'di skad ces 
[\[284a.2\]]smras so/_/rgyal po chen po ni tshe'i dus byas kyis/_khyod rgyal por gshegs su gsol zhes smras pa dang /_spyi bo skyes kyis 'di skad ces smras so/_/gal te nga rgyal por 'gyur ba'i bsod nams dang dbang thang zhig yod na/_rgyal chen bzhi dang /_brgya 
[\[284a.3\]]byin la sogs pas nga la gsol ba btab ste/_dbang bskur bar shog shig ces smras ma thag tu rgyal chen bzhi'i rgyal po yang babs nas/_rin po che'i bum pa spos chus bkang ba thogs te/_spyi bor blugs nas dbang bskur ro/_/brgya byin lha'i dbang po yang babs 
[\[284a.4\]]nas/_rin po che'i cod pan phul te/_mgo la bzhag nas yon tan bsngags so/_/de nas rgyal phran rnams kyis dbus kyi yul chen por gshegs par gsol pa dang /_spyi bo skyes kyis yang 'di skad ces smras so/_/bdag la rgyal por 'gyur ba'i 
[\[284a.5\]]dbang thang zhig yod na/_yul sa nga'i drung du 'ong ba'i rigs kyis/_nga yul sa snyegs su mi 'gro'o zhes smras pa dang /_de ma thag tu yul chen po rgyal po'i pho brang dang /_skyed mos tshal dang /_khrus kyi rdzing bu la sogs te/_dgos pa thams cad der 
[\[284a.6\]]byung bar gyur nas/_gser gyi 'khor lo dang /_glang po che dang /_rta rin po che dang /_bud med rin po che dang /_blon po rin po che dang /_khyim bdag rin po che la sogs pa thams cad 'dus nas gling bzhi la dbang byed pa'i 'khor los sgyur ba'i rgyal por gyur te/_
[\[284a.7\]]chos bzhin du srid 'tsho'o/_/de nas mi mang po dag sa brko zhing /_zhing rmos pa mthong nas blon po rnams la 'di dag ci byed ces bka' stsal pa dang /_smras pa ji tsam du srog dang bcas pa/_thams cad zas kyis 'tsho bas 'di dag kyang zhing rmos nas 'tsho 
[\[284b\]]
[\[284b.1\]]bar byed do/_/de nas rgyal pos 'di skad ces smras so/_/gal te nga la rgyal por gyur ba'i bsod nams kyi dbang thang zhig yod na/_las bya mi dgos par ro brgya dang ldan pa'i kha zas rang yod par gyur te/_thams cad chog cing 'grangs nas/_bkres pa dang /_
[\[284b.2\]]skom pa med par gyur cig ces smras so/_/de skad ces smras ma thag tu bza' ba dang /_btung ba yod par gyur to/_/de nas yang 'chag tu song song ba las thag pa dag cig 'khal ba dang 'thag pa mthong nas 'di dag ci byed ces dris pa dang /_smras pa kha zas 
[\[284b.3\]]ni rang yod par gyur la/_lus brgyan pa'i gos med de/_'di dag ni bgo ba'i gos byed do/_/de nas rgyal pos yang 'di skad ces smras so/_/gal te bdag rgyal por gyur ba'i dbang thang zhig yod na bgo ba'i gos rang yod par gyur te/_dbul phongs pa 
[\[284b.4\]]thams cad kyang gos kyis chog par shog shig ces smras so/_/de skad ces smras ma thag tu shing thams cad las bgo ba'i gos kha dog rnam pa sna tshogs dang ldan par rang skyes te/_mi thams cad kyi bgos kyang zad mi shes par byung ngo /_/de nas yang rgyal 
[\[284b.5\]]po 'chag cing song song ba las/_mi dag rol mo'i cha byad thogs pa mthong nas/_'di dag ci yin zhes dris pa dang /_smras pa kha zas dang bgo ba'i gos ni chog par yod na/_rol mo mang po byed de 'di dag rang dga' zhing rtse ba'i rol mo yin no/_/rgyal pos 
[\[284b.6\]]smras pa/_gal te bdag la rgyal po'i dbang thang zhig yod na/_rol mo dang dam pa'i cha byad thams cad rang yod par gyur cig ces smras ma thag tu shing thams cad kyi yal ga las rol mo'i cha byad mang po 'phyang ste/_rol mo 'dod pa zhig yod na/_rang 'khrol 
[\[284b.7\]]zhing snyan pa dang /_thos pa tsam gyis dga' rangs par gyur to/_/rgyal po'i bsod nams dang dbang thang chen pos nam mkha' las rin po che sna bdun char bzhin du babs nas/_yul kun gang nas rgyal pos blon po dag la 'di lta bur gyur pa 'di su'i yon tan zhes 
[\[285a\]]
[\[285a.1\]]dris pa dang /_blon po rnams kyis 'di skad ces smras so/_/'di ni rgyal po'i yon tan dang /_sems can gyi bsod nams kyis 'di ltar gyur to zhes smras pa dang /_rgyal pos yang 'di skad ces smras so/_/gal te sems can gyi bsod 
[\[285a.2\]]nams kyi mthus yin na/_rin po che 'di dag kun tu 'babs par gyur cig_/gal te nga 'ba' zhig gi dbang thang yin na pho brang gi nang du 'bab par shog shig ces smras pa dang /_gzhan kun nas 'bab pa ni chad kyi/_pho brang gi nang 'ba' zhig tu nyin zhag bdun gyi 
[\[285a.3\]]bar du bab bo/_/rgyal po spyi bo skyes 'dzam bu'i gling du lo brgyad khri bzhi stong gi bar du 'dod pa lnga la longs spyod pa las/_gzhan zhig na pho brang gi sgor gnod sbyin zhig byung ste/_skad chen por 'di skad ces smras so/_/shar phyogs na shar gyi lus 'phags gling zhes 
[\[285a.4\]]bya ba yod de/_de na yang bde skyid la dpe med par bzang gis rgyal po chen po der yang rol cing gshegs pa'i rigs so zhes smras pa dang /_rgyal po yang der 'gro bar dga' nas/_gser gyi 'khor lo nam mkha' la 'phags pa dang /_blon po dang /_rin po che 
[\[285a.5\]]sna bdun la sogs pa yang rjes su 'phags te/_shar gyi lus 'phags gling du phyin to/_/rgyal phran phyag ma 'tshal ba rnams kyang thams cad phyag 'tshal nas/_lus 'phags kyi gling na 'dod pa lnga la lo stong phrag brgyad cu'i bar du longs spyod do/_/de nas 
[\[285a.6\]]yang gnod sbyin gyis 'di skad ces smras so/_/nub phyogs na nub kyi ba lang spyod ces bya ba yod de/_de na yang rab tu bde skyid kyi rgyal po chen po yang der gshegs pa'i rigs so zhes smras so/_/rgyal po yang der 'gro bar dga' nas/_nub kyi ba lang spyod du lo 
[\[285a.7\]]stong phrag bcu'i bar du bde ba la longs spyod do/_/de nas yang gnod sbyin gyis 'di skad ces smras so/_/byang phyogs na byang gi sgra mi snyan zhes bya ba yod de/_de na gnas pa'i mi dag 'byor pa lo legs pa longs spyod dang ldan gyis rgyal po yang yul der gshegs pa'i rigs 
[\[285b\]]
[\[285b.1\]]so/_/zhes smras pa dang /_rgyal po 'gro bar dga' nas/_byang gi sgra mi snyan du 'dod pa lnga'i dam pa la lo stong phrag brgyad kyi bar du longs spyod par gyur to/_/de nas dus phyi zhig na gnod sbyin gyis 'di skad ces smras so/_/rgyal chen bzhi'i ris kyi lha'i rgyal 
[\[285b.2\]]po'i gnas kyang rab tu bde ba ni tshad byar yang dka'o/_/rgyal po der yang gshegs pa'i rigs so zhes smras pa dang /_rgyal po dang blon po dang dpung gi tshogs rnam bzhi dang bcas te/_nam mkha' la 'phags te dong ngo /_/rgyal chen bzhi pos rgyang ma nas 
[\[285b.3\]]mthong ba dang /_'jigs skrag nas dpung gi tshogs bshams te/_phyi rol tu byung ba dang /_ci byar yang med nas phyir gnas su dong ngo /_/spyi bo skyes der yang lo stong phrag bcu'i bar du 'dod pa la longs spyod nas yang 'di snyam du sum cu rtsa gsum gyi lha'i 
[\[285b.4\]]ris su 'gro bar bsams nas/_'khor dang bcas te steng gi nam mkha' la 'phags te/_sum cu rtsa gsum gyi lha'i ris su song ngo /_/de'i tshe drang srong lnga brgya tsam zhig ri rab lhun po'i sul na gnas pa las rgyal po'i glang po che dang /_rta'i gcin rtug lhung 
[\[285b.5\]]bas drang srong de dag gi lus la reg par gyur pas/_de dag gcig la gcig 'di ci zhes dris pa dang /_drang srong mkhas pa blo dang ldan pa zhig gis drang srong gzhan dag la 'di skad ces smras so/_/rgyal po spyi bo skyes yar sum cu rtsa gsum lha'i ris su song ngo zhes 
[\[285b.6\]]zer gyis/_'di ni gdon mi za bar de dag gi glang po che dang rta'i mi gtsang ba yin no zhes zer nas/_drang srong rnams khros te gsang sngags dang phyag rgyas bcings pas spyi bo skyes dang 'khor mang po 'gror med par byas so/_/rgyal pos kyang de ltar shes shing rig 
[\[285b.7\]]nas 'di skad ces dam bcas so/_/gal te bdag la bsod nams dang dbang thang zhig yod na/_drang srong de dag nga'i thad du lhags te/_nga la mchod par shog shig ces smras nas/_rgyal po'i yon tan gyi che ba'i byin dang /_shugs kyis drang srong lnga brgya po 
[\[286a\]]
[\[286a.1\]]ril gyis der lhags nas/_g.yog byas te/_sum cu rtsa gsum lha'i ris su dong ngo /_/yar ma phyin par rgyang ma nas lha'i pho brang yid du 'ong ba shin tu bkra bar snang ba lhang nge lham mer mthong bar gyur to/_/lha'i pho brang yid du 'ong ba la sgo chen 
[\[286a.2\]]po brgya phrag phyed dang bcu gnyis yod de/_lha rnams 'jigs dngangs nas/_sgo rnams bcad de/_lcags kyi gtan pa sum rim bcug go/_/spyi bo skyes dpung gi tshogs dang bcas su thogs pa med par der phyin pa dang /_rgyal pos kyang dung bus te gzhu bdungs 
[\[286a.3\]]pas gzhu rgyud springs pa dang /_lha'i pho brang gi sgo brgya phrag phyed dang bcu gnyis dus gcig tu rang bye ba dang /_brgya byin gyis phyi rol tu bsus te/_lha'i pho brang du khrid nas brgya byin gyi stan phyed la 'dug tu bcug go/_/lha'i dbang po dang mi'i dbang po gnyis byad 
[\[286a.4\]]gzugs 'dra ste/_dbang po mthong ba dag gis bye brag mi phyed na/_lha'i mgyogs bul gyis rtogs so/_/rgyal po lha'i pho brang du 'dod pa lnga'i dam pa la lha'i dbang po sum cu rtsa drug brjes kyi bar du longs spyod do/_/lha'i dbang po nang gi mtha' ma de byang chub sems 
[\[286a.5\]]dpa' 'od srung zhes bya ste/_de'i tshe lha ma yin gyi rgyal pos lha rnams la dmag drangs nas/_brgya byin dang 'thab pa las/_brgya byin gyis ma thub nas dpung gi tshogs dang phyir gnas su bros so/_/de nas spyi bo skyes phyir byung ste/_dung bus gzhu rgyud springs pas/_lha ma yin gyi 
[\[286a.6\]]dmag kun de ma thag tu byer ro/_/de'i tshe spyi bo skyes 'di snyam du bsams so/_/bdag gi mthu'i stobs ni gang dang yang mi mnyam ste/_brgya byin dang thun mong du 'dug pa lta ci rung /_gnyis na bsad la nga 'ba' zhig gis byas na legs so snyam mo/_/sdig pa'i 
[\[286a.7\]]sems skyes ma thag tu nam mkha' las lhung nas/_sngon gyi pho brang rnying pa'i sgo drung du lhung ste/_srog dang bral la khad pa tsam du nyam thag par gyur to/_/de nas mi dag lhags te 'di skad ces dris so/_/gal te 'jig rten gyi khyim pa dag rgyal po spyi bo skyes ji ltar tshe'i 
[\[286b\]]
[\[286b.1\]]dus byas zhes dri na/_de la bdag gis ci skad ces bya/_smras pa/_gal te de skad ces 'dri ba yod na/_de la 'di skad ces gyis shig_/rgyal po spyi bo skyes ni 'dod pa'i dbang gis tshe 'phos so/_/des gling bzhi la lo bye ba phrag bzhi bcu'i bar du dbang byas 
[\[286b.2\]]te/_nyin zhag bzhi'i bar du rin po che yang char bzhin du bab/_lha'i ris gnyis su byon kyang chog ma shes pas/_nam mkha' las lhung ste/_tshe 'phos zhes byos shig de bas na dge slong dag rnyed pa dang /_grags pa ni yang dag par nyes pa'i skyon chen po 
[\[286b.3\]]ste/_ci nas kyang ring du spangs par sems la yang dag par byang chub la nan tan gyis shig_/de nas kun dga' bos bcom ldan 'das la 'di skad ces gsol to/_/rgyal po spyi bo skyes de sngon bsod nams ci zhig bgyis na/_de lta bu'i 'bras bu chen po thob par gyur/_
[\[286b.4\]]bcom ldan 'das kyis bka' stsal pa/_sngon 'das pa'i bskal pa grangs med bsam gyis mi khyab pa 'das pa'i pha rol na/_sangs rgyas phur sha zhes bya ba 'jig rten du gshegs te 'khor dang bcas su 'jig rten gyi don mdzad do/_/de'i tshe bram ze'i bu zhig chung ma len to/_/
[\[286b.5\]]'jig rten pa chos kyis chung ma len na/_sran ma spar gang thogs te gtor ba'i rigs so/_/khye'u de yang sran ma thogs te 'thor du song ba las/_lam du bcom ldan 'das dang phrad nas sems yid dga' ste/_lag na sran ma thogs pa dag bcom ldan 'das la gtor ba dang /_
[\[286b.6\]]'brum bu bzhi lhung bzed kyi nang du song ngo /_/'brum bu gcig ni dbu'i rtse mor chags so/_/bsod nams kyi rgyu dang rkyen de tsam gyis bsod nams chen po 'thob ste/_sran ma 'brum bu bzhi lhung bzed kyi nang du song bas gling bzhi la dbang byed par gyur/_'brum 
[\[286b.7\]]bu gcig spyi bor chags pas lha'i rim pa gnyis kyi longs spyod myong bar gyur to/_/de'i tshe nye gnas rnams kyis sangs rgyas kyis gsungs pa thos nas/_la las ni 'bras bu dang po nas gnyis pa dang /_gsum pa dang dgra bcom pa'i 'bras bu thob par gyur to/_/
[\[287a\]]
[\[287a.1\]]'khor mang po rnams bcom ldan 'das kyis gsungs pa la rjes su yi rangs nas mngon par dga'o/_/rgyal po spyi bo skyes kyi le'u ste bzhi bcu lnga pa'o//_//'di skad bdag gis thos pa'i dus gcig na/_bcom 
[\[287a.2\]]ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe khyim bdag mgon med zas sbyin gyi bu mo tha [{]chungs su [,]chung du [}]ma na zhes bya ba mnga' byad mdzes shing blta na sdug pa zhig yod de/_bu'i nang na bu mo tha [{]chungs [,]chung [}]de 
[\[287a.3\]]la nang na byams pas/_gar 'gror yang khrid do/_/dus gzhan zhig na/_khyim bdag sangs rgyas la phyag 'tshal du song ba dang /_bu mo yang phyi bzhin du song nas bu mo des sangs rgyas mthong ba dang /_lhag par dga' ba skyes te/_spos kyis sangs rgyas 
[\[287a.4\]]bzhugs pa'i gnas kun tu byug par bsams pa dang /_de'i tshe bu mo de'i lag na a mra'i 'bras bu zhig thogs pa las/_bcom ldan 'das kyis 'on cig ces bka' stsal pa dang /_bu mos kyang de ma thag tu bcom ldan 'das kyi phyag tu phul lo/_/bcom ldan 
[\[287a.5\]]'das kyis a mra'i 'bras bu bzhes nas spos dam pa'i ming rnam pa mang po bris te/_bu mo'i lag tu phyir byin no/_/de nas bu mo'i pha ma dang bcas pa khyim du 'ongs nas tshong dus su song ste/_bcom ldan 'das bzhed pa'i spos rnam pa mang po sna tshogs nyos nas phyir yang rgyal bu 
[\[287a.6\]]rgyal byed kyi tshal du song ste/_nyin gcig bzhin du spos bdar nas gnas kun tu nyug go/_/dus gzhan zhig na yul tig ca shi ri'i rgyal po'i bu zhig rgyal po'i khab tu mngags nas phyir zhing song song ba las mthar gyis rgyal bu rgyal byed kyi tshal du phyin pa dang /_bu mo spos 
[\[287a.7\]]bdar zhing 'dug pa mthong nas bu mo la chags te chung mar blangs bsams nas rgyal po gsal rgyal la bu mo de bslangs pa dang /_rgyal pos de su'i bu mo yin zhes smras so/_/de ni khyim bdag mgon med zas sbyin gyi bu mo'o zhes smras so/_/'o na nga la gsol yang 
[\[287b\]]
[\[287b.1\]]mi phan gyis/_bu mo nyid kyi pha ma la gsol cig ces bsgo'o/_/rgyal bu des rgyal po la dus kyis gsol pa dang /_rgyal pos yang de bzhin gyis shig ces bsgo ba dang /_rgyal bu des bdag gi g.yog dang 'khor kun phyir yul du btang nas glang po che gcig pu 
[\[287b.2\]]zhig phyir bzhag go/_/dus gzhan zhig na rgyal bu rgyal byed kyi tshal du song nas bu mo su ma na brkus te/_glang po che la bskyon nas bros pa dang /_mgon med zas sbyin gyis bsnyags kyang ma slebs te/_phyir yul du phyin nas chung mar byas so/_/de nas chung ma de sems 
[\[287b.3\]]can dang ldan par gyur to/_/phyis zla ba tshang nas sgo nga bcu zhig btsas so/_/sgo nga bcag pa dang /_sgo nga re re'i nang nas khye'u blta na sdug cing mdzes shing /_bzang ba gzhan las 'phags pa re re byung ngo /_/bu de dag cher skyes nas dpa' zhing rtsal che bas [{]ri dgas [,]ri dwags [}]
[\[287b.4\]]gsod pa la dga' bar gyur pa dang /_khye'u'i mas 'di ltar [{]ri dgas [,]ri dwags [}]gsod par ma byed ces bsgo ba dang /_bu rnams kyis ma la 'di skad ces smras so/_/[{]ri dgas [,]ri dwags [}]bshor ba las dga' ba med de/_bdag cag gis mas gsad du mi gnang ba las nam bdag 
[\[287b.5\]]cag la sdang ba lta/_mas smras pa kho mo ni khyod la sdang ba ma yin gyis/_khye'u'i mas 'di ltar khyod la ma byams pa'i phyir [{]ri dgas [,]ri dwags [}]gsod du ma bcug pa yin gyis 'di lta ste/_srog gcod pa'i sdig gis sems can dmyal bar lo brgya stong du ma'i bar du sdug bsngal 
[\[287b.6\]]myong ste/_rtag tu sha ba'i mgo can dang /_lug gi mgo can dang /_ri bong gi mgo can la sogs te/[ {]ri dgas [,]ri dwags [}]thams cad kyi mgo can du gyur nas/_dmyal ba'i srung mas lo grangs med pa'i bar du gsod par 'gyur ro/_/gal te de las thar bar 'dod na 
[\[287b.7\]]yang sdig pa'i las las mi thar ro/_/bu rnams kyis smras pa ji ltar khyod kyis bsgo ba bzhin du byas na/_'di skad bsgo ba 'di gzhan las gsan tam/_khyed nyid kyis bsams te smras/_tshig 'di ni kho mos sangs rgyas las thos so zhes smras pa dang 
[\[288a\]]
[\[288a.1\]]bu rnams kyis sangs rgyas zhes bya ba ni gang yin smros shig ces smras so/_/ci khyod kyis ma thos sam rgyal po yab zas gtsang ma'i sras sku mdzes shing bzang ba 'khor los sgyur ba'i rgyal por gyur pa las/_rga ba dang /_na ba dang /_'chi ba mi 
[\[288a.2\]]'dod de rab tu byung nas/_lam bsgoms pas smon lam bzhin du grub ste/_bla na med pa'i 'bras bu thob nas sku khru bcu drug pa mtshan dang dpe byad kyis yongs su brgyan pa/_rig pa gsum dang mngon par shes pa drug dang ldan pa/_snga ma 'das pa shes pa yang mtha' med la phyis 
[\[288a.3\]]'byung ba shes pa yang mtha' med de/_dus gsum ni lag mthil na 'bras bu bzhag pa dang 'dra'o zhes smras nas/_bu rnams kyis thos pa dang /_rab tu dga' ste/_sangs rgyas de da ltar 'di nas nye ring ci tsam na bzhugs/_mthong bar rung ngam zhes smras pa dang /_mas smras pa/_
[\[288a.4\]]da ltar mnyan yod na bzhugs te mthong du rung ngo /_/bu rnams kyis smras pa/_'o na bdag cag sangs rgyas bltar 'gro'o zhes gsol pa dang /_bu'i mas kyang gnang nas bu rnams cig car mnyan yod du dong ngo /_/der phyin pa dang /_mes po mgon med zas sbyin gyis mthong 
[\[288a.5\]]nas/_rab tu dga' mgu rangs te/_tsha bo rnams khrid de rgyal bu rgyal byed kyi tshal du de bzhin gshegs pa bltar dong ngo /_/byis pa de dag gis sangs rgyas kyi mtshan sngon thos pa bas stong 'gyur gyis lhag par bzang ba mthong nas shin tu dga' bar gyur to/_/de nas bcom 
[\[288a.6\]]ldan 'das kyis ci rigs par chos bstan pas/_khye'u bcu char dus gcig tu chos la chos kyi mig rnam par dag par gyur nas/_sangs rgyas la rab tu byung bar gsol pa dang /_bcom ldan 'das kyis byis pa rnams khyod kyi pha mas gnang ngam zhes bka' stsal pa na/_
[\[288a.7\]]bdag cag gis da dung ma gsol lo zhes gsol pa dang /_pha mas ma gnang gi bar du rab tu phyung du mi gnang ngo zhes bka' stsal to/_/de nas mgon med zas sbyin gyis bcom ldan 'das la 'di skad ces gsol to/_/bdag ni 'di dag gi mes po lags te/_bdag gi 
[\[288b\]]
[\[288b.1\]]tsha bo la bdag kyang dbang bas bdag gis rab tu byung bar gnang ngo zhes gsol pa dang /_bcom ldan 'das kyis kyang de bzhin du gnang nas skra dang kha spu rang byi ste dge slong du gyur to/_/dge slong gi lam la de dag gis brtson 'grus bskyed pas/_thams cad dgra bcom par gyur to/_/
[\[288b.2\]]dge slong bcu po gcig la gcig lhag par dga' bar 'gro na yang lhan cig 'gro 'dug na yang lhan cig 'dug ste/_yul mi thams cad kyang dga' nas rjes su yi rang ngo /_/de nas kun dga' bos bcom ldan 'das la gsol pa/_dge slong bcu po 'dis bsod nams 
[\[288b.3\]]ci zhig bgyis na/_cho rigs btsun par skyes la byad gzugs bzang ba dang /_bcom ldan 'das dang phrad nas sdug bsngal gyi mthar phyin par gyur/_bcom ldan 'das kyis kun dga' bo la bka' stsal pa/_sngon 'das pa'i dus bskal pa dgu bcu rtsa gcig gi pha 
[\[288b.4\]]rol na/_sangs rgyas thams cad skyob ces bya ba 'jig rten du gshegs te/_sems can thams cad kyi don mdzad nas mya ngan las 'das nas ring bsrel rgyas par spel nas/_mchod rten tshad med pa snyed byas so/_/de'i tshe na mchod rten gcig zhig ral du 
[\[288b.5\]]gyur nas/_rgan mo zhig gis gso zhing 'dug pas mi 'gron po bcu der lhags pas mthong ba dang rgan mo la khyod las ci byed ces smras so/_/rgan mos smras pa/_'di ni mchod gnas kyi rten mchod rten yin no/_/'di bcos na bsod nams lhag par che'o/_/de bas na dge 
[\[288b.6\]]ba'i 'bras bu 'dod pa'i phyir 'di 'chos so/_/gzhon nu de dag kyang rgan mos smras pa la rab tu dga' nas/_bdag cag gis kyang bstod do zhes smras nas/_mchod rten bcos pa'i 'og tu gzhon nu bcu char rgan mo de'i bur skyes par gyur cig ces smon lam btab pas/_de tshun cad 
[\[288b.7\]]bskal pa dgu bcu rtsa gcig gi bar du lha dang mi'i nang du lhan cig tu skyes nas bde ba la longs spyod de/_dngos po 'di gsum gyis mi gzhan las khyad du 'phags so/_/gsum gang zhe na/_gzugs bzang zhing mdzes pa dang /_kun gyis bkur ba dang /_rtag tu tshe ring zhing de 
[\[289a\]]
[\[289a.1\]]srid kyi bar du sems can dmyal bar mi ltung ngo /_/da nga dang phrad nas rdul dang dri ma kun dang bral nas dgra bcom par gyur to/_/de'i tshe de'i dus na rgan mo de ni bu mo su ma na yin no/_/mi gzhon nu bcu ni dgra bcom pa 'di bcu yin no/_/bcom ldan 'das 
[\[289a.2\]]kyis de skad ces gsungs nas/_'khor mang po rnams la la ni rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa thob bo/_/kha cig ni bla na med pa'i byang chub tu sems bskyed nas phyir mi ldog pa'i sa la gnas par gyur te/_
[\[289a.3\]]sangs rgyas kyis gsungs pa la rjes su yi rangs nas mngon par dga'o/_/bu mo su ma na'i bu bcu'i le'u ste bzhi bcu drug pa'o//_//'di skad bdag gis thos pa'i dus gcig na/_bcom ldan 'das mnyan yod na rgyal bu rgyal byed kyi tshal 
[\[289a.4\]]mgon med zas sbyin gyi kun dga' ra ba na bzhugs so/_/de'i tshe yul de na kun tu rgyu u pa gub te zhes bya ba yid gzhungs shing sems gsal ba ni 'das pa dang /_ma byon pa dang /_da ltar byung ba la mkhas pa zhig ste/_bcom ldan 'das gang na ba der song nas rab tu 'byung 
[\[289a.5\]]ngo zhes bcom ldan 'das la gsol to/_/gal te bdag rab tu byung nas shes rab dang /_spobs pa shA ri'i bu dang mnyam na rab tu byung gi de tsam mi phod na phyir khyim du mchi'o zhes gsol pa dang /_bcom ldan 'das kyis de tsam mi phod do zhes bka' stsal nas/_kun tu rgyu 
[\[289a.6\]]de rab tu 'byung du ma btub nas phyir khyim du song ngo /_/bcom ldan 'das kyis dus gzhan zhig na 'khor mang po la 'di skad ces bka' stsal to/_/nga mya ngan las 'das nas lo brgya phrag lon pa dang /_bram ze 'di rab tu byung nas mngon par shes pa drug dang shes rab tu ldan te/_
[\[289a.7\]]sems can rdul snyed cig gi don byed par 'gyur ro/_/bcom ldan 'das mya ngan las 'das kar yang kun dga' bo la 'di skad ces bka' stsal to/_/nga mya ngan las 'das nas mdo sde'i sde snod thams cad khyod la gtad kyis gzungs su zung la rgyas par byos shig ces bka' stsal nas/_
[\[289b\]]
[\[289b.1\]]bcom ldan 'das mya ngan las 'das nas/_de'i 'og tu kun dga' bos chos kyi sde snod kun bzung ngo /_/kun dga' bos lus yongs su gtong ba na nye gnas ya she'i ki la 'di skad ces bsgo'o/_/nga 'das pa'i 'og tu mdo sde kun khyod la gtad kyis gzungs su zung shig ces 
[\[289b.2\]]bsgo nas/_yang 'di skad ces smras so/_/yul bA rA Na sIr khyim bdag gub ta zhes bya ba la bu u pa gub ta zhes bya ba zhig yod kyis khyod kyis slong la rab tu phyung shig_/khyod 'das pa'i 'og tu chos kyang de la gtod cig ces bsgo'o/_/kun dga' bo 'das pa'i 'og tu ya she'i kis 
[\[289b.3\]]dam pa'i chos bzung ste/_'jig rten na sems can gyi don mang du byas so/_/de nas bA rA Na sIr grong du song ste/_khyim bdag de dag de dang bshes par byas nas/_yang dang yang du de'i khyim du song ste/_yid gcugs par byas so/_/khyim bdag de la bu khye'u zhig 
[\[289b.4\]]btsas nas/_ming u pa gub ta zhes btags te/_chung ngu shed ma bye ba nas ya she'i kis bslangs te/_rab tu phyung bar byas pa las khyim bdag gis 'di skad ces smras so/_/bdag 'dod pa'i bu 'di 'dra ba zhig yod do/_/rigs 'tsho ba snyam ste mi rung ngo /_/gal te 
[\[289b.5\]]yang gcig btsas na gdod sbyin no/_/phyis dus gzhan zhig na yang bu gcig btsas nas/_ming yang nan tan ku ba ta zhes btags so/_/de nas ya she'i ki yang der song ste/_bu blangs pa dang /_khyim bdag gis yang 'di skad ces smras so/_/bu chen po 'di ni 
[\[289b.6\]]phyi rol gyi bya ba bsgrubs dgos so/_/bu chung ngu ni nang gi bya ba bsgrubs na gdod bde bar 'gyur ro zhes sbyin du ma btub ste/_phyis yang bu gcig byung na gdod dbul lo zhes smras so/_/ya she'i ki ni dgra bcom pa'i nang na rig pa gsum dang ldan te/_sems can gyi 
[\[289b.7\]]dbang po la mkhas pas/_khye'u de gnyis la brtags na rab tu byung ba'i skal ba yod par mi 'dra nas/_ma bskul bar bzhag go/_/de nas yang khyim bdag de la bu gcig btsas nas byad gzugs legs par blta na sdug pa zhig ste/_yang khyim bdag gi thad 
[\[290a\]]
[\[290a.1\]]du song ste/_bu bslangs pa dang 'di skad ces smras so/_/bu da dung chung bas g.yog kyang mi nus la bdag kyang dbul bas slang du med do/_/re zhig skad cig nam skyes na sbyin no zhes smras so/_/de nas cher skyes nas shes rab dang ldan par gyur te/_
[\[290a.2\]]phas kyang nor rdzas lag tu gtad nas tshong byed du bcug go/_/dus gzhan zhig na ya she'i ki nyid de'i drung du song ste/_chos bstan nas sems rtse gcig pa yid la byed du bcug ste/_dge ba'i rtog pa byung na rde'u dkar ru zhig zhog la/_mi dge ba'i rtog pa byung na rde'u na gu 
[\[290a.3\]]zhig zhog la dus dus su gang mang rtsis shig ces bsgo'o/_/u pa gub tas kyang bsgo ba bzhin du dge ba dang mi dge ba'i rtog pa byung ba las rde'u bzhag ste brtsis na/_thog ma ni rde'u na gu mang rab la/_dkar ru nyung rab bo de nas yang bags kyis dkar nag mnyam mo/_/
[\[290a.4\]]de nas yid la bya ba ma btang bas rde'u na gu ni med kyi/_rde'u dkar ru 'ba' zhig tu gyur te/_dge ba'i rtog pa grub nas 'bras bu dang po thob par gyur te/_de'i tshe grong khyer de nas smad 'tshong ma zhig gis bran mo gcig mngags te/_u pa gub ta la me tog nyor btang 
[\[290a.5\]]ngo /_/u pa gub ta rang bzhin gyis drang bas bran mo de la me tog rgyal bar byin te/_ma rangs pa med par byas so/_/bran mo de me tog rnams khyer te/_rje mo la phul ba dang /_ngo mtshar cher bzung ste/_bran mo la 'di skad ces smras so/_/sngar me tog nyos pa'i rin 
[\[290a.6\]]dang /_deng nyos pa'i rin 'dra na/_sngar ni ci'i phyir nyung la da ni ci'i phyir mang snga ma'i tshe na/_khyod kyis nga bslus sam/_bran mos smras pa/_deng gi me tog 'tshong ba'i bdag po ngo mtshar du drang la/_de ste g.yo sgyu med pas mang du khugs pa yin no/_/skyes bu de gzugs 
[\[290a.7\]]bzang zhing mdzes pas/_jo mos gzigs na dgyes par 'gyur ro zhes smras pa dang /_smad 'tshong mas de 'bod du btang ngo /_/u pa gub ta der 'ong du ma btub nas/_yang nas yang bos kyang 'gror ma btub bo/_/de'i tshe smad 'tshong ma rgyal bu zhig dang 'dus te/_rgyal bu 
[\[290b\]]
[\[290b.1\]]de'i gos rin po che la chags pas gsang ste/_rgyal bu bsad nas ro sbas so/_/de nas rgyal pos khyim btsal ba dang /_smad 'tshong ma'i khyim nas rgyal bu'i ro rnyed de/_smad 'tshong ma de rkang lag kyang gtub bo/_/rna ba dang sna yang bcad cing shing khar btags te/_dur khrod du 
[\[290b.2\]]btsugs so/_/de ltar byas kyang da rung srog ma chad pas/_u pa gub ta de'i drung du song ba dang /_smad 'tshong mas 'di skad ces smras so/_/sngon sdug pa'i tshe na 'ong du ma btub na/_da ma rung bar gyur pa'i 'og tu gar 'gro zhes smras pa dang /_u pa gub tas smras pa/_
[\[290b.3\]]khyod kyi mnga' byad 'dod pa'i phyir 'dir 'ongs pa ma yin gyi/_khyod la snying brtse ba'i phyir 'ongs so zhes smras nas/_mi rtag pa'i chos rnam pa bzhi po 'di dag bstan to/_/lus 'di ni mi gtsang ba/_sdug bsngal ba/_stong pa/_bdag med pa ste/_re re nas brtags shing yid 
[\[290b.4\]]brtan du mi rung ngo /_/gang glen pa gti mug can ni de la chags so/_/smad 'tshong mas chos de dag thos nas chos la chos kyi mig rnam par dag par gyur to/_/u pa gub ta ni phyir mi ldog pa'i 'bras bu thob bo/_/de nas ya she'i kis khyim bdag de las gzhon nu bslangs nas/_
[\[290b.5\]]rab tu dbyung ngo zhes byas pa dang /_khyim bdag gis kyang de bzhin du phul nas/_gtsug lag khang du khrid de khrims bcu phog go/_/de nas lo nyi shu lon pa dang /_bsnyen par rdzogs so/_/bsnyen par rdzogs pa'i tshe gsol ba dang bzhi'i las kyis bsnyen par rdzogs nas dgra 
[\[290b.6\]]bcom par gyur to/_/rig pa gsum dang /_mngon par shes pa drug dang ldan te/_smra ba dang spobs pa zad mi shes par gyur nas/_mi mang po bsdus nas chos bstan par byas pa dang /_de'i tshe bdud sdig to can 'khor mang po'i nang du gser gyi dong tse char bzhin phab pas mi kun 
[\[290b.7\]]dong tse la rtod nas chos mi nyan par gyur to/_/de'i phyi de nyin 'khor mang po bsdus te chos bstan par byas pa la bdud sdig to can gyis me tog gi 'phreng ba'i char phab pas kun gyi sems dkrugs so/_/de'i phyi de nyin 'khor mang po bsdus te/_chos bstan par byas pa las 
[\[291a\]]
[\[291a.1\]]bdud kyi rgyal pos glang po che mthon mthing ga kha nas mche ba drug byung ba'i mche ba re re la yang rdzing bu re re yod pa/_rdzing bu re re'i nang na me tog bdun bdun yod pa/_me tog re re'i nang na shel gyi bu mo bdun bdun yod pa bu mo de dag kyang so so nas rol mo mang po byed 
[\[291a.2\]]cing /_glang po che gom pa pad ma la dal gyis 'gro ba'i nang du 'gro bar bstan pa dang /_mi thams cad kyang de la blta bas chos la ma 'dun te/_de'i phyi de nyin 'khor rnams bsdus te/_chos bstan pa byas pa las bdud kyi rgyal pos na chung bzang mo shin tu mdzes shing 
[\[291a.3\]]bzang ba zhig 'khor gyi nang du 'ongs par sprul nas/_mi kun de la mig mi 'dzums par blta ste/_chos nyan pa brjed do/_/de ma thag tu ya she'i kis sprul pa'i bud med de keng rus dkar por sprul nas/_mi mang pos mthong ba dang /_mi kun gdod chos nyan pas 'bras 
[\[291a.4\]]bu thob pa yang rab tu mang ngo /_/btsun pa de dag la thog ma nas khyi zhig yod de/_nyin gcig bzhin du chos nyan pa la rna ba btud de nyan pas khyi de tshe brjes nas/_lha'i ris drug par skyes te/_bdud sdig to can dang stan gcig la 'dug go/_/bdud sdig to'i rgyal pos lha 
[\[291a.5\]]de la 'di ni yon tan chen po dang ldan te nga dang mnyam na 'di gang nas tshe 'phos nas 'dir skyes brtag go snyam ste/_brtag pa dang /_khyi las skyes pa mthong ba dang dge slong gis nga skyengs te sma phab bo snyam nas/_rgyang ma nas btsun pa ting nge 'dzin du zhugs pa mthong ba dang /_rin po che'i 
[\[291a.6\]]cod pan zhig btsun pa'i mgo la bzhag go/_/ting nge 'dzin las langs pa dang /_mgo la cod pan yod par rtogs nas sus bzhag snyam brtags nas bdud sdig to can gyis bzhag par rtogs nas/_rdzu 'phrul gyi mthus bdud sdig to can der bkug ste/_khyi ro gcig 
[\[291a.7\]]mgo'i 'phreng bar sprul nas/_bdud sdig to can la 'di skad ces smras so/_/khyod kyi nga la cod pan byin pa'i lan du khyod la 'phreng ba gcig sbyin gyi bzhes shig ces smras pa dang /_bdud sdig can gyis blangs te/_'phreng ba btags nas phyir song ngo /_/gnas su phyin te brtags na/_
[\[291b\]]
[\[291b.1\]]mgo la 'phreng ba bzhag pa/_khyi ro yin par mthong nas mi 'dod de 'dor bar byas pa las/_mthu stobs ci yod pas gtugs kyang 'dor ma nus so/_/de nas brgya byin gyi thad du song ste/_mi gtsang ba 'di dor cig ces smras pa dang /_brgya byin gyis smras pa/_'di ltar sus byas pa de 
[\[291b.2\]]nyid kyis 'dor nus kyi/_bdag la ni 'dor nus pa'i mthu med do/_/bdud sdig to can gyis lha kun dang tshangs pa'i rgyal po'i bar du bdag gi mi gtsang ba 'di dor cig ces smras nas/_snga mas smras pa dang 'dra ste/_nged la 'di dor ba'i mthu med do zhes smras pas/_ci byar 
[\[291b.3\]]mi rung nas phyir btsun pa'i drung du 'ongs nas 'di skad ces smras so/_/sangs rgyas bcom ldan 'das ni yon tan chen po dang ldan pa bden te/_byams pa'i thugs phyogs gcig tu ma gyur to/_/khyod nyan thos rnams ni 'jigs su rung ba'o/_/cis mngon zhe na/_ngas sngon yi 
[\[291b.4\]]dgas kyi dpung khri phrag brgyad cu la sogs te/_byang chub sems dpa' la bskor nas byang chub las nyams par bya bar brgal ba las/_'on kyang thugs rje bskyed de/_bdag la dgrar mi dgongs so/_/bdag gis kyal ka cung zad cig byas pa las/_lan 'di 'dra ba byas so/_/u 
[\[291b.5\]]pa gub tas smras pa/_khyod zer ba bden te/_sangs rgyas dang ngar bsgrun na/_brgya 'gyur stong 'gyur du yang dper byar mi rung ste/_ri rab lhun po yang yungs kar dang bsgrun pa'am/_rgya mtsho chen po dang ba rmig gi chur bsgrun pa'am/_seng ge'i rgyal po dang wa bsgrun pa dang 'dra ste/_che chung gi 
[\[291b.6\]]khyad par bskyed du med do/_/kho bo ni dus ngan pa'i mthar skyes te/_de bzhin gshegs pa yang ma mthong na/_khyod kyi rdzu 'phrul gyis sangs rgyas kyi skur sprul nus so zhes thos kyis/_khyod kyis kho bos mthong bar ston cig blta bar bya'o/_/bdud kyis smras pa/_ngas de dang 'dra bar sprul gyis 
[\[291b.7\]]khyod kyis kho bo la phyag ma byed cig_/smras pa/_phyag mi byed do/_/de nas bdud kyi rgyal pos kyang sangs rgyas kyi skur sprul te/_sku chen po khru bcu drug pa gser gyi mdog can/_mtshan sum cu rtsa gnyis dang /_dpe byad bzang po brgyad cus brgyan pa/_'od zer gsal ba lham me lhang nger gsal ba/_
[\[292a\]]
[\[292a.1\]]nyi zla bas kyang lhag par sprul pa dang /_u pa gub ta rab tu dga' nas phyag byas par gzas pa dang /_bdud kyi rgyal pos phyir yang bdud kyi lus su bsgyur nas/_u pa gub ta la btsun pa khyod kyis phyag mi bya bar byas na/_ci'i phyir phyag byed ces smras so/_/u 
[\[292a.2\]]pa gub tas smras pa/_kho bo sangs rgyas la phyag byed kyi khyod la phyag mi byed do/_/bdud kyi rgyal pos smras pa/_btsun pa bdag la thugs brtse ba'i slad du khyi ro 'di ma mchis par mdzod cig_/u pa gub tas smras pa/_khyod snying rje'i sems bskyed de/_sems can 
[\[292a.3\]]kun gyi skyabs byos shig dang /_khyi ro las rin po che'i 'phreng bar 'gyur ro/_/gal te mi dge ba'i sdig pa'i sems skyes na khyi ro nyid las mi 'gyur ro zhes smras pa dang /_bdud kyi rgyal po skrag nas/_rtag tu dge ba'i sems bskyed do/_/de'i tshe btsun pa u pa gub tas 
[\[292a.4\]]'bras bu thob pa'i 'og tu sems can btul te/_'bras bu bzhi thob par byas pa'i grangs ni/_'bras bu thob pa'i mi re res tshul shing sor bzhi pa re re byas pa'i tshul shing de lta bus khang pa mtho khyad chag drug cu pa chu zheng gab par chag drug cu pa'i nang yongs su gang ngo /_/de nas 
[\[292a.5\]]mi mang po kun gyis bstod cing bsngags te/_khyod kyi yon tan ni rgya che bas sems can btul ba'i grangs kyang dpag tu med do zhes smras so/_/u pa gub tas smras pa/_kho bo dud 'gro byed pa'i tshe na yang sems can dag btul te/_'phags pa'i 'bras bu thob par byas na/_
[\[292a.6\]]da ltar gyi dus na btul ba lta ci smos/_'khor mang pos smras pa/_sngon ci lta bur sems can dag btul ba bdag cag la bstan du gsol/_/u pa gub tas smras pa/_sngon 'das pa'i dus na/_bA rA Na sI 'dir drang srong lhags pa'i ri la rang sangs rgyas lnga brgya zhig gnas so/_/
[\[292a.7\]]de'i tshe spre'u zhig nyin gcig bzhin du mchod pa 'bul zhing spyod lam la lta'o/_/rang sangs rgyas de dag phyis gzhan zhig tu dong ba las/_kun tu rgyu lnga brgya tsam zhig de na gnas so/_/kun tu rgyu de dag la la ni nyi ma dang zla ba la mchod la la ni me lha la mchod do/_/nyi ma 
[\[292b\]]
[\[292b.1\]]dang zla ba la mchod pa ni nyi zla'i phyogs su rkang pa ya gcig gis 'greng ngo /_/me lha can ni nang par snga dro zhing me 'bud do/_/de'i tshe na spre'u des 'greng ba de dag gi rkang pa nas lag pa ya gcig gis bzung ste thur du drangs so/_/me 'bud pa de dag gi me bsad nas/_lus drang por 
[\[292b.2\]]'dug ste/_bsam pa yid la byed do/_/de nas kun tu rgyu de dag gcig la gcig 'di skad ces smras so/_/spre'u 'di bdag cag kyang spyod lam 'di lta bu gyis shig ces bya ba'i tha tshig ste/_bdag cag kyang so so nas lus drang por bsrangs te/_don la brtag go zhes byas nas/_de 
[\[292b.3\]]dag de ltar byas ma thag tu sems kyi khong du chud cing rtogs te/_rang sangs rgyas su gyur to/_/de'i tshe de'i dus na spre'u de ni da ltar nga yin no/_/'khor rnams kyis smras pa/_'o na ci'i phyir spre'u'i lus su gyur/_u pa gub tas smras pa/_sngon 'das pa'i bskal pa dgu bcu'i pha rol 
[\[292b.4\]]na/_sangs rgyas rnam par gzigs 'jig rten du gshegs te/_dge slong rnams ni bA rA Na sI drang srong lhags pa'i ri la gnas so/_/de'i tshe 'bras bu thob pa'i dge slong zhig ri'i rtse mor mgyogs par song ba dang /_de la dge slong gzhon nu zhig gis dge slong ni mgyogs khyad 
[\[292b.5\]]spre'u dang 'dra'o zhes smras te/_de'i rgyu de'i rkyen gyis skye ba lnga brgya'i bar du spre'ur gyur to/_/de bas na 'khor bzhi po dag ngag gi las yongs su bsdams te mi dgos pa mi smra'o/_/u pa gub tas chos 'di bstan pa'i tshe 'khor mang po rnams la la ni rgyun du zhugs pa dang /_
[\[292b.6\]]lan cig phyir ldog pa dang /_phyir mi ldog pa dang /_dgra bcom pa'i 'bras bu thob bo/_/kha cig ni rang sangs rgyas su dge ba'i rtsa ba bskyed do/_/kha cig ni byang chub tu sems bskyed de/_phyir mi ldog par gyur pa yang dpag tu med do/_/de skad ces smras pa la rjes su 
[\[292b.7\]]yi rangs nas mngon par dga'o/_/u pa gub ta'i le'u ste bzhi bcu bdun pa'o//_//'di skad bdag gis thos pa'i dus gcig na/_bcom ldan 'das yul bA rA Na sI na bzhugs so/_/de'i tshe bcom ldan 'das tshal zhig gi nang ne'u gsing 
[\[293a\]]
[\[293a.1\]]dang ldan pa zhig na lha dang mi dang 'khor rnam bzhi la dam pa'i chos ston to/_/de'i tshe steng gi nam mkha' la bya ngang pa lnga brgya tsam zhig 'phur ba las/_bcom ldan 'das kyi gsung snyan pa thos nas dga' zhing mos te nam mkha' la lding zhing /_bcom ldan 'das kyi spyan sngar 'babs par 
[\[293a.2\]]'dod pa las/_de'i tshe rngon pa dag cig gis phyogs der bya rgya bres te ngang pa lnga brgya tsam bya rgyas zin nas rngon pas bsad pa dang /_thams cad sum cu rtsa gsum gyi lha'i ris su pha ma'i pus mo'i steng nas khye'u lo brgyad lon pa tsam du skyes te/_byad gzugs bzang ba blta na sdug pa 'od zer gyis kun tu snang 
[\[293a.3\]]ba/_gser gyi ri ltar gsal zhing dag par gyur nas/_de dag 'di snyam du ci'i rkyen gyis lhar skyes snyam bsams pa dang /_sngon gyi gnas dran par gyur to/_/chos gsung ba'i sgra thos nas lhar skyes par rig nas/_de dag gi tshe nam mkha' las 'babs te/_lha rdzas kyi me tog dang spos la sogs 
[\[293a.4\]]pa thogs nas/_'dzam bu gling gi yul bA rA Na sI na bcom ldan 'das gang na bzhugs par lhags so/_/lha'i 'od kyis bcom ldan 'das bzhugs pa'i gnas kun rin po che ltar snang bar byas nas dus gcig tu bcom ldan 'das kyi zhabs la mgo bos phyag 'tshal nas/_thal mo sbyar te 'di skad 
[\[293a.5\]]ces gsol to/_/bdag cag gis bcom ldan 'das kyis chos ston pa'i gsung thos pa tsam gyis kyang lha'i gnas dam par skyes kyi/_da yang bdag cag la thugs brtse ba'i slad du dam pa'i chos ston cig ces gsol pa dang /_bcom ldan 'das kyis bden pa bzhi'i chos bstan te/_lha de dag 
[\[293a.6\]]gis rtogs nas rgyun du zhugs pa'i 'bras bu thob bo/_/de dag de phyin cad ngan song gsum du mi ltung bar gyur te/_phyir lha'i ris su dong nas skye ba bdun gyi bar du zag pa kun zad par gyur to/_/de nas kun dga' bos bcom ldan 'das la gsol pa/_mdang sum lha dag gi 'od zer gyis kun nas snang 
[\[293a.7\]]bar bgyis nas/_bcom ldan 'das kyi zhabs la phyag 'tshal du lhags pa'i lha de dag gang nas mchis pa bstan du gsol/_/bcom ldan 'das kyis bka' stsal pa/_khyod legs par nyon la yid la zung shig dang ngas bstan par bya'o/_/nga khar rtsang tshal zhig gi nang na lha dang mi rnams kyi 
[\[293b\]]
[\[293b.1\]]'khor bzhi la chos bstan pa'i tshe ngang pa lnga brgya tsam zhig chos gsung ba'i sgra la dad nas/_nga la dga' ba'i sems bskyed de/_nga'i thad du 'ongs pa las/_ma phyin par rngon pas zin te thams cad bsad pa chos kyi sgra la dad pa'i sems kyis sum cu rtsa gsum pa'i lha'i ris su skyes 
[\[293b.2\]]nas/_sngon gyi gnas dran pas nga la phyag 'tshal du 'ongs so/_/de nas kun dga' bos bcom ldan 'das kyis gsungs pa thos nas/_rab tu dga' mgu rangs te ngo mtshar rmad do zhes bsngags nas/_'di skad ces gsol to/_/bcom ldan 'das 'jig rten du 
[\[293b.3\]]gshegs pa ni ngo mtshar rmad de chos kyi char gyis ma ngoms pa ma mchis so/_/chung ngu na dud 'gro'i skye gnas lta bu yang chos thos nas bsod nams thob na mi lta zhig ci smos te/_dad pa'i sems kyis gzungs su gzung ba'i bsod nams kyi 'bras bu bas brgya stong gis lhag ste 
[\[293b.4\]]dper bgyir ma mchis so/_/bcom ldan 'das kyis kun dga' bo la bka' stsal pa/_legs so legs so/_/khyod kyis smras pa bzhin du bcom ldan 'das 'jig rten du gshegs pa ni/_kun la phan pa dang bde ba'i don du gyur te/_kun tu bdud rtsi'i char 
[\[293b.5\]]phab nas 'gro ba mang po ngoms par byed do/_/de bas na khyod kyis sems rtse gcig tu sangs rgyas kyi bstan pa la nan tan gyis shig_/bcom ldan 'das kyis de skad ces gsungs nas/_kun dga' bo dang 'khor mang po rnams rjes su yi rangs nas mngon par dga'o/_/
[\[293b.6\]]ngang pa lnga brgya lhar skyes pa'i le'u ste/_bzhi bcu brgyad pa'o//_//'di skad bdag gis thos pa'i dus gcig na/_bcom ldan 'das rgyal po'i khab bya rgod phung po'i ri la bzhugs so/_/de'i tshe lha sbyin gyis bcom ldan 'das la rtag tu ngan 
[\[293b.7\]]sems bskyed pas de bzhin gshegs pa med par byas la lha sbyin nyid sangs rgyas yin no zhes bsgrags pa'i phyir/_rgyal bu ma skyes dgra pha gsod du bcug nas sangs rgyas gsar pa dang /_rgyal po gsar pas yul srid bcas na legs so zhes smras pa dang /_rgyal 
[\[294a\]]
[\[294a.1\]]bu ma skyes dgra nyan te pha bsad nas bdag nyid rgyal por zhugs so/_/de'i tshe yul mi dag dge slong kun la ngan sems bskyed nas mthong yang mi 'dod par gyur te/_de nas dus gzhan zhig na dge slong dag grong du bsod snyoms slong du song song ba las/_yul 
[\[294a.2\]]mi khros nas gtam yang mi ster te/_lhung bzed stong par phyir log nas/_bya rgod spungs pa'i ri la phyin nas/_bcom ldan 'das la 'di skad ces gsol to/_/lha sbyin gyis sdig pa mi dge ba'i las bgyis bas yon bdag kun dge slong la ngan sems skyes so zhes gsol 
[\[294a.3\]]pa dang /_bcom ldan 'das kyis kun dga' bo la 'di skad ces bka' stsal to/_/sems can gang zhig dge slong ngur smrig gyon pa la ngan sems bskyed na/_mi de ni 'das pa'i sangs rgyas dang /_rang sangs rgyas dang /_dgra bcom pa la ngan sems bskyed de/_ma 'ongs 
[\[294a.4\]]pa'i sangs rgyas dang /_rang sangs rgyas dang /_dgra bcom pa la ngan sems bskyed pa yin no/_/da ltar bzhugs pa'i sangs rgyas dang /_rang sangs rgyas dang /_dgra bcom pa la ngan sems bskyed pa yin par rig par bya'o/_/de ltar dus gsum gyi 'phags pa la ngan 
[\[294a.5\]]sems bskyed pas/_sdig pa'i las kha na ma tho ba'i 'bras bu tshad med pa smin par 'gyur ro/_/de ci'i phyir zhe na/_chos gos ngur smrig ni dus gsum gyi 'phags pa rnams kyi rgyal mtshan yin te/_sems can gang zhig skra dang kha spu bregs te/_kha dog bsgyur ba'i gos gyon 
[\[294a.6\]]na de ni ring por mi thogs par sdug bsngal kun las sems rnam par grol te/_zag pa med pa'i ye shes thob cing 'gro ba thams cad kyi mgon skyabs dang dpung gnyen du gyur te/_sems can gang zhig rab tu byung zhing kha dog bsgyur ba'i chos gos gyon pa la dad pa'i sems bskyed 
[\[294a.7\]]na/_bsod nams dpag tu med pa thob par 'gyur ro/_/kun dga' bo nga yang sngon rab tu byung ba'i chos gos kha dog bsgyur ba gyon pa la dad pa'i sems skyes te/_bsti stang byas pas mngon par sangs rgyas so/_/kun dga' bos gsol pa/_bcom ldan 'das kyis sngon kha 
[\[294b\]]
[\[294b.1\]]dog bsgyur ba'i chos gos bgos shing rab tu byung ba la bsti stang bgyis pa bstan du gsol/_thos par 'tshal lo/_/bcom ldan 'das kyis kun dga' bo la bka' stsal pa/_shin tu legs par nyon la yid la zung shig dang /_khyod la ngas bstan par bya'o/_/kun 
[\[294b.2\]]dga' bo sngon 'das pa'i bskal pa tshad med pa grangs med pa'i pha rol na/_'dzam bu'i gling 'dir rgyal po chen po de byi zhes bya ba zhig byung ste/_rgyal phran brgyad khri bzhi stong snyed la dbang byed do/_/de'i tshe na 'jig rten na sangs rgyas kyi chos ni med de/_rang sangs rgyas 
[\[294b.3\]]dag cig ri dang tshal na gnas pa nam mkha' la rgyu zhing sems can gyi don mdzad do/_/de'i tshe na [{]ri dgas [,]ri dwags [}]de dag la bsnyen bkur byed do/_/seng ge yi dam brtan pa zhes bya ba lus kyi spu gser gyi mdog lta bur 'dug la shin tu 'tsher ba zhig de na 'dug ste/_zas su 'bras 
[\[294b.4\]]bu dang rtsa ba za'o/_/sems can mi gsod do/_/de'i tshe na rngon pa zhig gis mthong nas rab tu dga' ste/_da bdag gis bde ba thob kyis seng ge 'di bsad la pags pa rgyal po la phul na/_gdon mi za bar dbul po bor ro snyam bsams te/_dus gzhan zhig na skra bregs chos 
[\[294b.5\]]gos gyon mda' gzhu mchan du bcug ste/_seng ge gang na 'dug par song ngo /_/de'i tshe na seng ge de gnyid log ste nyal ba las rngon pas dug mda' 'phangs so/_/de nas seng ge sad nas rngon pa bsnyags pa dang /_chos gos gyon pa mthong nas/_'di snyam du bsams 
[\[294b.6\]]so/_/mi 'di lta bu ni 'jig rten na yun ring du mi gnas te/_ring por mi thogs par sdug bsngal kun las rnam par grol lo/_/de ci'i phyir zhe na/_kha dog bsgyur ba'i chos gos 'di ni 'das pa dang /_ma 'ongs pa dang /_da ltar gyi 'phags pa rnams kyi rgyal mtshan 
[\[294b.7\]]yin te/_bdag gis gnod pa byas na dus gsum gyi 'phags pa rnams la ngan sems bskyed pa yin no snyam bsams te/_gsod pa'i sems gtang ba dang /_dug mdas zhen pas lus dang srog bral la thug nas tshig 'di skad ces smras so/_/ya la la ba sha sa swA hA zhes smras 
[\[295a\]]
[\[295a.1\]]pa'i tshig gis gnam sa kun g.yos nas/_sprin med par char bab ste/_lha rnams kyis lha'i mig gis brtags na/_'jig rten 'dir rngon pas byang chub sems dpa' seng ge'i tshul du zhugs pa bsad pa mthong nas/_steng gi nam mkha' las lha'i me tog char 
[\[295a.2\]]bzhin bab nas seng ge'i ro la mchod pa byas so/_/de nas rngon pas seng ge'i pags pa bshus nas khyim du 'ong ste/_rgyal po de byi la phul nas/_bya dga' gsol pa dang rgyal pos 'di snyam du bsams so/_/yi ge dang gtsug lag las/_dud 'gro gang gi spu mdog gser 
[\[295a.3\]]ltar 'dug na/_nges par byang chub sems dpa' yin te/_skyes bu chen po yin no zhes 'byung ba na/_ci'i phyir na rngon pa 'di la bya dga' sbyin/_gal te sbyin na bdag kyang gsod pa dang tha mi dad do snyam bsams nas/_de'i tshe rngon pas yang bskul ba dang /_rgyal pos kyang nyung 
[\[295a.4\]]zhig byin nas rngon pa la 'di skad ces smras so/_/seng ge 'di gsod pa'i tshe ngo mtshar che ba'am/_ltas ci byung zhes dris na/_kha nas yi ge 'bru brgyad po 'di dag smras te/_gnam sa yang g.yos nas/_sprin med par char bab cing lha rnams kyis me tog phab bo/_/de'i 
[\[295a.5\]]tshe rgyal pos de skad ces smras pa thos nas shin tu mi dga' ste/_dad pa'i sems bskyed nas blon po dang snga rabs kyi rgan po shes pa blo dang ldan pa kun bsags te/_seng ges smras pa'i tshig dpyad na/_gcig gis kyang ma go ma shes so/_/gnas dben pa zhig na drang srong sha ma 
[\[295a.6\]]zhes bya ba mkhas pa rig pa dang ldan pa zhig yod de/_rgyal pos drang srong de spyan drangs nas dris pa dang /_drang srong des 'di skad ces bshad do/_/ya la la zhes bya ba de'i don ni skra bregs la chos gos kha dog bsgyur ba gyon pa 'ba' zhig skye shi las myur du thar ro zhes zer 
[\[295a.7\]]ro/_/ba sha sa zhes zer ba'i don ni skra bregs te/_chos gos kha dog bsgyur ba gyon pa thams cad 'phags pa'i mtshan ma yin te/_mya ngan las 'das pa dang nye'o zhes zer ro/_/swA hA zhes bya ba'i don ni skra bregs te/_chos gos kha dog bsgyur ba gyon na lha dang /_mi dang 
[\[295b\]]
[\[295b.1\]]'jig rten du bcas pa thams cad kyis bkur sti bya'o zhes bya ba'i don to/_/de'i tshe drang srong gis de skad ces smras pa dang /_rgyal po rab tu dga' nas rgyal phran brgyad khri bzhi stong mang po yang bsdus nas/_rin po che sna bdun gyi shing rta mthon po dang bcas nas seng ge'i pags 
[\[295b.2\]]pa steng du bzhag ste/_thams cad kyis mthong bar byas nas/_spos dang me tog gis mchod cing phyag 'tshal du bcug go/_/de nas gser gyi sgrom byas nas/_seng ge'i pags pa nang du bcug ste/_mchod rten byas so/_/de'i tshe mi mang po dge bar sems pa 
[\[295b.3\]]de dag thams cad tshe 'phos pa'i 'og tu mtho ris kyi lhar skyes so/_/kun dga' bo de'i tshe de'i dus na seng ge des chos gos kha dog bsgyur ba gyon pa'i mi la dge ba'i sems bskyed pas/_bskal pa khri phrag bcu'i bar du 'khor los sgyur ba'i rgyal po byas nas/_sems can kun la 
[\[295b.4\]]bde ba byin te/_bsod nams kyi las rgyas par byas nas/_mngon par sangs rgyas so/_/de'i tshe de'i dus na seng ge yi dam brtan pa de la gzhan du ma sems shig de ni da ltar nga yin no/_/de'i tshe de'i dus na rgyal po de byis seng ge'i pags pa la mchod pa byas pas/_
[\[295b.5\]]bskal pa khri phrag bcu'i bar du lha dang mi'i mchog tu gyur nas/_dge ba kun byas pa de ni byang chub sems dpa' byams pa yin no/_/de'i tshe de'i dus na drang srong de ni shA ri'i bu yin no/_/rngon pa de ni lha sbyin yin no/_/de'i tshe 'khor mang po dag bcom ldan 'das kyis de 
[\[295b.6\]]skad ces gsungs pa thos nas/_rab tu dga' ste 'di skad ces gsol to/_/bdag gis 'phags par ma shes par ngan sems bskyed kyis/_de bzhin gshegs pas bdag cag la thugs brtse ba'i slad du/_sdig par mi 'gyur bar 'gyod tshangs 'tshal lo zhes gsol 
[\[295b.7\]]pa dang /_bcom ldan 'das thugs rje chen pos bden pa bzhi'i chos bstan te/_sngon rgyu gang dang 'thun pa bzhin du 'bras bu thob nas la la ni rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa thob bo/_/la la ni bla na med 
[\[296a\]]
[\[296a.1\]]pa'i byang chub tu sems bskyed do/_/bcom ldan 'das kyis gsungs pa la kun dga' bo dang /_'khor mang po rnam bzhi mngon par dga' nas rjes su yi rang ngo /_/seng ge yi dam brtan pa zhes bya ba'i le'u ste bzhi bcu dgu pa'o//_//
[\[296a.2\]]'di skad bdag gis thos pa'i dus gcig na/_bcom ldan 'das rgyal po'i khab bya rgod phung po'i ri la bzhugs so/_/de'i tshe grong khyer dang mi ring ba zhig na/_chu'i lteng ka mi gtsang ba zhig yod de/_mi mang po bshang gci dang /_mi gtsang ba thams cad der 'dor ro/_/
[\[296a.3\]]lteng ka de'i nang nas srin bu chen po sbrul dang 'dra ba rkang pa bzhi yod pa zhig yod do/_/chu'i nang na rgyug cing bar 'ga' ni phyir 'byung /_bar 'ga' ni chu'i steng du 'gro ste/_lo mang por de na gnas shing sdug bsngal tshad med pa myong ngo /_/dus gzhan zhig na bcom ldan 
[\[296a.4\]]'das dge slong mang pos bskor te/_mdun du bdar nas lteng ka de'i drung du gshegs te/_srin bu de gzigs pa dang /_srin bu de'i sngon gyi rgyu khyed cag sus shes zhes bka' stsal pa dang /_dge slong rnams kyis bsams na yang srin bu des sngon ci byas pa gcig 
[\[296a.5\]]gis kyang ma rtogs nas/_bdag cag las gang yang 'tshal ba ma mchis so zhes gas gsol pa dang /_bcom ldan 'das kyis bka' stsal pa/_khyod legs par nyon la yid la zung shig dang /_srin bu 'di'i sngon gyi rgyu bshad par bya ste/_/sngon 'das pa'i dus na sangs 
[\[296a.6\]]rgyas rnam par gzigs zhes bya ba 'jig rten du gshegs te/_sems can gyi don mdzad nas mya ngan las 'das so/_/sangs rgyas de'i bstan pa la dge slong stong phrag bcu zhig tshangs par spyod pa/_yongs su dag par spyod do/_/dgon pa'i ri zhig la gnas pa 
[\[296a.7\]]las/_g.yas g.yon na me tog gi shing dang /_'bras bu'i shing rab tu rgyas shing /_shing gi bar bar na chu mig dang khrus kyi rdzing bu dang ldan pa shin tu dga' ba'i gnas zhig yod do/_/de'i tshe na dge slong dag spyod lam la brtson zhing nan tan byed pas/_thams 
[\[296b\]]
[\[296b.1\]]cad kyis 'bras bu dang po nas 'bras bu bzhi pa'i bar du thob nas/_so so'i skye bo med do/_/dus gzhan zhig na tshong pa lnga brgya tsam zhig rgya mtshor rin po che len du dong ba las lam du zhugs te/_lam g.yogs su ri de la lhags nas dge slong dag shin tu spyod pa la brtson 
[\[296b.2\]]par mthong nas/_tshong pa rnams bgros te mchod pa zhig bya bar bsams pa las/_yon bdag mang bas skabs ma rnyed do/_/bsams pa bzhin du ma grub nas/_dge 'dun la 'phyi phyag 'tshal te/_rgya mtshor dong nas 'di skad ces smras so/_/gal te bdag cag nye zho 
[\[296b.3\]]med par bde bar 'khor na mchod par bgyi'o zhes gsol ba dang /_dge 'dun rnams kyang cang mi gsungs te/_tshong pa rnams kyang rgya mtshor zhugs so/_/tshong pa de dag rgya mtsho nas rin po che mang du rnyed de/_bde bar 'khor nas/_dge 'dun de dag la rin po che 
[\[296b.4\]]dam pa rin che ba zhig dge 'dun la bsod snyoms kyi zong du phul lo/_/de nas dge 'dun gyis bzhes nas las byed pa'i dge slong zhig la gtad do/_/phyis dge 'dun dag bsod snyoms kyis brel bar gyur nas/_rin po che de bsod snyoms su spyod snyam ste/_las byed pa'i 
[\[296b.5\]]dge slong de la tshong pas phul ba'i rin po che de 'on cig ces bsgo na/_dge slong des smras pa/_tshong pas rin po che nga la byin du zad kyis/_khyod kun la ni ma byin no/_/dge 'dun gyis dge slong de la rin po che de ni tshong pas dge 'dun la phul nas/_khyod sbed du bcug gis khyod 
[\[296b.6\]]la ma byin no zhes bsgo ba dang /_dge slong de khros nas khyed[(]rkyag [,]skyag [)] pa la za za'am/_rin po che ni kho bo'i yin gyis ma zer cig ces smras so/_/de nas dge 'dun rnams kyang dge slong de khros te ngan sems skyes pa mthong nas/_so sor gyes so/_/de ltar dge 'dun la ngan 
[\[296b.7\]]sems kyis tshig ngan smras pas/_lus zhig ste tshe 'phos nas mnar med pa'i sems can dmyal ba chen por lhung ste/_ngan skyugs kyi nang na bskal pa dgu bcu rtsa gcig gi bar du 'gre 'gre'o/_/de las thar nas da 'dir ngan skyugs kyi khung bur skyes nas/_
[\[297a\]]
[\[297a.1\]]lo mang du lon yang da dung ma thar te/_'di lta ste/_sngon 'das pa'i sangs rgyas gtsug tor can gyis kyang dge slong gi dge 'dun dang /_'dir gshegs nas nye gnas rnams la bstan te/_sngon ci las gyur pa bstan to/_/de nas yang sangs rgyas 
[\[297a.2\]]thams cad skyob kyang dge slong gi dge 'dun dang bcas te 'dir gshegs nas sngon ci las gyur pa bstan to/_/de nas tshe 'phos nas phyir yang sems can dmyal bar skyes te/_lo khri phrag grangs med pa zhig lon nas phyis yang khung 'dir skyes so/_/de'i 'og 
[\[297a.3\]]tu sangs rgyas log par dad sel yang dge slong gi dge 'dun dang bcas pa 'dir gshegs nas sngon gyi lo rgyus bstan to/_/de'i 'og tu sangs rgyas gser thub kyang 'dir gshegs so/_/de'i 'og tu sangs rgyas 'od srung yang nye gnas rnams dang 'dir gshegs te 
[\[297a.4\]]sngon gyi lo rgyus bstan to/_/da sangs rgyas bdun po'i tha ma sangs rgyas shAkya thub pa nga yang khyed la 'dir srin bu bstan te/_de bzhin du bskal pa bzang po'i sangs rgyas stong po nye gnas dang bcas te/_'dir gshegs nas srin bu 'dis sngon ci ltar byas pa'i lo rgyus ston 
[\[297a.5\]]par 'gyur ro/_/dge slong rnams bcom ldan 'das kyis gsungs pa thos nas/_lus kyi ba spu kun langs nas/_so so nas lus dang ngag dang yid kyi las shin tu bsrung bar gyur to/_/bcom ldan 'das kyis gsungs pa la 'khor mang po rjes su yi rangs nas 
[\[297a.6\]]mngon par dga'o/_/srin bu'i lo rgyus bstan pa'i le'u ste/_lnga bcu pa'o//_//'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe 
[\[297a.7\]]tshe dang ldan pa shA ri'i bu nyin mtshan dus gsum du lha'i mig gis sems can gang 'dul ba'i skal ba yod par rtog ste/_'dul bar rigs pa yod pa der 'gro'o/_/dus gzhan zhig na tshong pa dag cig yul gzhan du tshong du 'dong ba las khyi zhig khrid do/_/lam du khyi des tshong pa zhig gi sha 
[\[297b\]]
[\[297b.1\]]brkus pa dang /_tshong pa de khros nas/_khyi'i rkang pa bcag nas/_'brog stong par bor te song ngo /_/de nas shA ri'i bus lha'i mig gis bltas nas khyi de ltogs par mthong nas/_chos gos gyon lhung bzed thogs te/_bsod snyoms bslangs te/_de ma thag tu nam 
[\[297b.2\]]mkha' la 'phur te/_khyi'i gan du song nas/_byams shing snying brtse ba'i sems bskyed do/_/kha zas kyis khyi de la bsnyod do/_/khyi de kha zas zos nas lhag par dga' ste/_shA ri'i bus khyi de la dam pa'i chos bstan nas/_khyi de yang de'i tshe tshe 'phos te/_mnyan du yod 
[\[297b.3\]]par bram ze zhig gi bur skyes so/_/dus gzhan zhig na shA ri'i bu gcig pu bsod snyoms la song ste/_bram ze'i sgor phyin pa dang /_bram ze des shA ri'i bu la ci'i phyir gcig pur 'gro bar byed dge tshul yang med dam zhes smras pa dang /_shA ri'i bus smras pa/_bdag la dge 
[\[297b.4\]]tshul med par gcig pu 'gro ba yin no/_/khyod la bu zhig yod zer na/_bdag la sbyin du rung ngam/_mi rung zhes smras so/_/bram zes smras pa/_bdag la kyun te zhes bya ba zhig yod do/_/da dung ni gzhon te chung bas ci yang mi nus pas/_nam skyes na sbyin no zhes smras so/_/
[\[297b.5\]]shA ri'i bus de skad ces smras pa thos nas/_yid la bzung ste/_phyir rgyal bu rgyal byed kyi tshal du 'ongs so/_/phyir lo bdun lon pa dang /_bram ze'i khyim du song ste/_bram ze de la bu slong ba dang /_bram ze des kyang shA ri'i bu la phul lo/_/shA ri'i bus kyang bu de bzhes 
[\[297b.6\]]nas rgyal bu rgyal byed kyi tshal du khrid do/_/dge tshul du bcug nas/_dam pa'i chos rnam pa sna tshogs bstan pas/_sems rnam par grol te/_dgra bcom par gyur nas/_mngon par shes pa drug dang yon tan kun dang ldan par gyur te/_dus gzhan zhig na dge tshul kyun te shes rab kyi 
[\[297b.7\]]stobs kyis tshe ma snga ma la ci byas pas lus 'di thob nas slob dpon dang phrad de 'bras bu thob par gyur pa brtags na/_tshe snga ma la khyi ltogs pa zhig byed pas/_bdag gi slob dpon shA ri'i bu'i drin gyis mi'i lus dang /_'bras bu thob par mthong zhing rtogs nas rab tu dga' ste/_'di snyam du bsams so/_/
[\[298a\]]
[\[298a.1\]]bdag ni slob dpon 'di'i drin gyis sdug bsngal las thar bar gyur to/_/da bdag nam 'tsho ba'i bar du slob dpon gyi bsnyen bkur bya ba'i phyir dge tshul bya'i bsnyen par rdzogs par mi bya'o snyam bsams so/_/de'i tshe kun dga' bos bcom ldan 'das la gsol pa/_dge tshul 'dis sngon 
[\[298a.2\]]'das pa'i dus na sdig pa'i las ci zhig bgyis pas khyi'i lus su gyur/_dge ba'i rtsa ba ci bgyis na rnam par grol bar gyur/_bcom ldan 'das kyis kun dga' bo la bka' stsal pa/_sngon 'das pa'i dus na sangs rgyas 'od srung gi tshe/_dge slong dag cig lhan cig 'khod pa las/_dge slong gzhon 
[\[298a.3\]]nu skad snyan pa zhig yod de/_bstod pa dang /_dbyangs byed na thams cad kyis thos par dka'o/_/de'i tshe na dge slong rgan po zhig yod pa skad mi snyan te/_'on kyang bstod pa dang tshigs su bcad pa dang dbyangs dang bcas te byed do/_/dge slong rgan po de ni dgra bcom pa zhig ste/_dge sbyong gi yon tan 
[\[298a.4\]]thams cad dang ldan no/_/dus gzhan zhig na dge slong gzhon nu dbyangs snyan pa des dge slong rgan po dbyangs mi snyan pa de la/_khyod kyi dbyangs ni khyi zug pa dang 'dra'o/_/zhes smad pa'i tshig smras so/_/de nas dge slong rgan po des dge slong gzhon nu de la khyod kyis nga shes sam/_zhes 
[\[298a.5\]]dris na kho bos shes te khyod ni sangs rgyas 'od srung gi dge slong gnas brtan yin no/_/smras pa/_bdag ni dgra bcom pa ste/_dge sbyong gi yon tan dang ldan no zhes smras pa dang /_dge slong gzhon nu de 'jigs skrag ste/_'gyod nas de la mthol tshangs byas so/_/dge slong 
[\[298a.6\]]rgan po des tshangs pa byin mod kyis/_tshig ngan pa smras pa'i rkyen gyis skye ba lnga brgya'i bar du rtag tu khyir skyes so/_/rab tu byung ste tshul khrims bsrungs bas/_'dir nga dang phrad nas rnam par grol bar gyur to/_/de'i tshe bcom ldan 'das kyis de skad ces gsungs nas/_kun dga' bo la 
[\[298a.7\]]sogs pa 'khor mang po rnams rjes su yi rangs nas mngon par dga'o/_/dge tshul kyun te'i le'u ste lnga bcu gcig pa'o//_//mdzangs blun zhes bya ba'i mdo rdzogs so//_//rgya nag las 'gyur bar snang ngo //_//
[\[298b\]]
[\[298b.1\]{D342}]rgya gar skad du/_dI r+g+han kha pa ri prA dza ka pa ri pr-i ts+tshA nA ma sU tra/_bod skad du/_kun tu rgyu ba sen [{]rings kyis [,]ring gis [}]zhus pa zhes bya ba'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad 
[\[298b.2\]]bdag gis thos pa'i dus gcig na/_bcom ldan 'das rgyal po'i khab na/_bya rgod kyi phung po'i ri la/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/de nas bcom ldan 'das 'khor bzhi po dag 
[\[298b.3\]]la chos ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba/_yang dag par rab tu ston 
[\[298b.4\]]to/_/de'i tshe kun tu rgyu sen [{]rings [,]ring [}]bcom ldan 'das ga la ba der song ste phyin nas/_bcom ldan 'das kyi spyan sngar/_khar ba la om tshugs bcas te cang mi smra bar 'dug nas bltas te/_bcom ldan 'das la 'di skad ces gsol to/_/kye 
[\[298b.5\]]go'u ta ma 'jig rten ni las bdag gir bya ba/_las kyi bgo skal la spyod pa/_las kyi 'ching ba can las brtan par bya'o zhes de skad smras pa ni bden na/_dge sbyong go'u ta mas sngon las ci zhig byas shing bsags na/_des dge sbyong go'u ta ma rdo rje'i 
[\[298b.6\]]lus dang ldan par gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar srog gcod pa spangs pa'i las de'i 'bras bu yin no/_/dge sbyong go'u ta mas sngon las ci zhig byas shing bsags na/_des dge sbyong 
[\[298b.7\]]go'u tam sor mo ring zhing sor mo'i bar dra bas 'brel par gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar len pa spangs pa'i las de'i 'bras bu yin no/_/dge sbyong go'u ta mas sngon las ci zhig byas shing 
[\[299a\]]
[\[299a.1\]]bsags na/_des dge sbyong go'u ta ma dbang po yongs su tshang zhing lus rab tu rgyas par gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar 'dod pa la log par g.yem pa 
[\[299a.2\]]spangs pa'i las de'i 'bras bu yin no/_/dge sbyong go'u ta mas sngon ci zhig byas shing bsags na/_des dge sbyong go'u ta ma lces gdong gi dkyil 'khor thams cad khebs/_bcom ldan 'das kyis bka' stsal pa/_bram ze chen po 'di 
[\[299a.3\]]ni ngas tshe rabs snga ma'i skye bar [{]brdzun [,]rdzun [}]du smra ba spangs pa'i las de'i 'bras bu yin no/_/dge sbyong go'u ta mas sngon las ci zhig byas shing bsags na/_des dge sbyong go'u ta ma seng ge'i stabs su 'gro bar gyur/_bcom ldan 'das kyis 
[\[299a.4\]]bka' stsal pa/_bram ze chen po 'di ni ngas tshe rabs snga ma'i skye bar 'bru'i chang dang /_sbyar ba'i chang myos pa bag med pa'i gnas spangs pa'i las de'i 'bras bu yin no/_/dge sbyong go'u ta mas sngon las ci zhig byas shing bsags na/_
[\[299a.5\]]des dge sbyong go'u ta ma so bzhi bcu dang ldan zhing so mnyam la so dkar bar gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar dus ma yin pa'i zas spangs pa'i las de'i 'bras bu yin no/_/
[\[299a.6\]]dge sbyong go'u ta mas sngon las ci zhig byas shing bsags na/_des dge sbyong go'u ta ma tshul khrims kyi spos kyis lus byugs par gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar phreng ba dang /_
[\[299a.7\]]spos dang /_byug pa dang /_kha dog 'chang ba spangs pa'i las de'i 'bras bu yin no/_/dge sbyong go'u ta mas sngon las ci zhig byas shing bsags na/_des dge sbyong go'u ta ma lus mtshan thams cad kyis brgyan par gyur/_bcom ldan 
[\[299b\]]
[\[299b.1\]]'das kyis bka' stsal pa/_bram ze chen po 'di ni ngas tshe rabs snga ma'i skye bar glu dang gar dang /_rgyan rnams spangs pas las de'i 'bras bu yin no/_/dge sbyong go'u ta mas sngon las ci zhig byas shing bsags na/_des dge sbyong go'u ta ma 
[\[299b.2\]]stan gsum la yongs su spyod/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar khri stan mthon po dang /_khri stan chen po spangs pa'i las de'i 'bras bu yin no/_/dge sbyong go'u ta mas sngon las ci 
[\[299b.3\]]zhig byas shing bsags na/_des dge sbyong go'u ta ma mgo'i gtsug tor 'phags par gyur/_bcom ldan 'das kyis bka' stsal pa/_bram ze chen po 'di ni ngas tshe rabs snga ma'i skye bar/_sangs rgyas dang /_chos dang /_dge 'dun dang /_
[\[299b.4\]]pha ma dang /_slob dpon dang /_mkhan po dang /_bla ma dang /_sbyin gnas rnams la yan lag lnga sa la gtugs te mgo bos phyag 'tshal lo/_/mchod pa'i las de'i 'bras bu yin no/_/de nas kun tu rgyu sen [{]rings kyis [,]ring gis [}]khar ba sa la bor 
[\[299b.5\]]nas/_bcom ldan 'das kyi zhabs la mgo bos phyag 'tshal te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das bdag ji srid 'tsho'i bar du 
[\[299b.6\]]sangs rgyas la skyabs su mchi'o/_/ji srid 'tsho'i bar du chos la skyabs su mchi'o/_/ji srid 'tsho'i bar du dge 'dun la skyabs su mchi'o/_/ji srid 'tsho'i bar du yan lag brgyad pa'i bsnyen gnas la nye bar gnas par bgyi'o/_/srog 
[\[299b.7\]]chags thams cad gsod dang gzhan nor rku dang mi tshangs spyod pa dang /_/ngag gi dbye ba [{]brdzun [,]rdzun [}]dang myos skyed dus min za ba dang /_/phreng ba kha dog glu dang gar dang rtse 'jo mal stan mthon po rnams/_/deng nas bdag gis spangs te yon tan brgyad kyis 
[\[300a\]]
[\[300a.1\]]dgra bcom tshul du bgyi/_/de bzhin du lan gnyis lan gsum du'o/_/bdag gis gso sbyong gi tshul khrims kyi sdom pa yang dag par 'dzin pa 'di sems kyi rgyan dang /_sems kyi yo byad dang /_byang chub kyi tshogs su 'gyur 
[\[300a.2\]]ba dang /_don gyi dam pa thams cad mkhyen pa'i ye shes dang mya ngan las 'das pa'i bde ba bla na med pa la gnas par gyur cig_/bcom ldan 'das kyis bka' stsal pa/_bram ze chen po khyod de ltar byed pa legs so legs so/_/bcom ldan 
[\[300a.3\]]'das kyis de skad ces bka' stsal nas/_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[300a.4\]]kun tu rgyu sen [{]rings kyis [,]ring gis [}]zhus pa'i mdo rdzogs so//_//bka' dang por gtogs so//_//
