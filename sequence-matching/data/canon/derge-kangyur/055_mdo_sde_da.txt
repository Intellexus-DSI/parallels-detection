[\[1a\]]
[\[1a.1\]]@#/_/mdo sde da ba bzhugs so/_/
[\[1b\]]
[\[1b.1\]{D127}]@##/_/rgya gar skad du/_Ar+ya sarba d+harma swa b+hA ba sa ma tA bi pany+tsi ta sa mA d+hi rA dza nA ma ma hA yA na sU tra/_bod skad du/_'phags pa chos thams cad kyi rang bzhin mnyam pa nyid rnam par spros 
[\[1b.2\]]pa ting nge 'dzin gyi rgyal po zhes bya ba theg pa chen po'i mdo/_bam po dang po/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[1b.3\]]bcom ldan 'das rgyal po'i khab na/_bya rgod kyi phung po'i ri la dge slong 'bum du tshang ba'i dge slong gi dge 'dun chen po dang thabs cig tu bzhugs so/_/byang chub sems dpa' bye ba khrag khrig phrag 
[\[1b.4\]]brgyad cu dang yang thabs cig ste/_thams cad kyang skye ba gcig gis thogs pa/_mngon par shes pas mngon par shes pa/_phyogs bcu'i 'jig rten gyi khams dag nas 'dus pa/_gzungs dang mdo 
[\[1b.5\]]sde rtogs par khong du chud pa/_sems can thams cad la chos kyi sbyin pas tshim par byed pa/_mngon par shes pa chen po'i ye shes brjod pa la mkhas pa/_pha rol tu phyin pa thams cad kyi dam pa'i pha 
[\[2a\]]
[\[2a.1\]]rol tu son pa/_byang chub sems dpa'i ting nge 'dzin dang snyoms par 'jug pa thams cad rnam par gzhag pa shes pa la mkhas pa/_sangs rgyas thams cad kyis bstod cing bsngags te rab tu bkur ba/_sangs rgyas kyi zhing thams cad du rdzu 
[\[2a.2\]]'phrul gyis 'gro ba la mkhas pa/_bdud thams cad skrag par bya ba'i shes pa la mkhas pa/_chos thams cad ji lta ba bzhin du shes pa la mkhas pa/_sems can thams cad kyi dbang po mchog dang mchog ma yin pa shes pa la mkhas pa/_sangs rgyas thams 
[\[2a.3\]]cad la mchod pa'i las yang dag par sgrub pa shes pa la mkhas pa/_'jig rten pa'i chos thams cad kyis mi gos pa/_lus dang ngag dang sems yang dag par brgyan pa/_byams pa chen po dang snying rje chen po'i go cha bgos pa/_bskal pa grangs med par yid 
[\[2a.4\]]mi skyo bar brtson 'grus che ba/_seng ge'i sgra chen po sgrog pa/_phas kyi rgol ba thams cad kyi zil gyis mi non pa/_phyir mi ldog pa'i phyag rgyas btab pa/_sangs rgyas thams cad kyi chos kyi dbang bskur ba thob pa sha stag la 'di lta ste/_byang chub sems 
[\[2a.5\]]dpa' sems dpa' chen po lhun po dang rab tu lhun po dang lhun po'i rtse mo 'dzin dang lhun po mar me'i rgyal po dang lhun po brtsegs pa dang lhun po'i rgyal mtshan dang lhun po'i rgyal po dang lhun po'i rtse mo kun g.yo bar byed pa'i rgyal po dang lhun po'i dbyangs dang /_
[\[2a.6\]]sprin gyi rgyal po dang rnga dbyangs dang rin po che'i 'byung gnas dang rin po che'i tog dang rin po che'i rtse mo dang rin po che 'byung ba dang /_rin po che snang ba dang rin po che'i 'khar ba dang lag na phyag rgya rin po che dang rin po che'i bkod pa dang rin po che'i dra ba dang rin po che'i 'od dang rin po che'i 
[\[2b\]]
[\[2b.1\]]gling dang /_dga' bar byed pa dang chos bkod pa dang bkod pa'i rgyal po dang mtshan gyis kun tu brgyan pa dang dbyangs bkod pa dang dbyangs rnam par dag pa'i 'od dang rin po che brtsegs pa dang nyi ma me'i 'od 'phro can dang skar ma la dga' ba dang zla ba'i 'od zer dang /_sems bskyed ma thag tu chos kyi 
[\[2b.2\]]'khor lo skor ba dang gser bzang po rnam par dag pa'i 'od dang byang chub sems dpa' sems dpa' chen po rtag tu mi 'jigs sbyin zhes bya ba dang /_byang chub sems dpa' mi pham pa la sogs pa bskal pa bzang po'i byang chub sems dpa' sems dpa' chen po thams cad dang /_'jam 
[\[2b.3\]]dpal la sogs pa sems dpa' dpe med pa drug cu dang /_bzang skyong la sogs pa skyes bu dam pa bcu drug dang /_rgyal po chen po bzhi la sogs pa rgyal chen bzhi'i ris kyi lha'i bu rnams dang /_tshangs pa la sogs pa tshangs ris kyi lha'i bu rnams kyi bar du de bzhin du sbyar te/_de ma yin pa 
[\[2b.4\]]gzhan yang dbang che ba dang dbang che bar grags pa'i lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa rgya che zhing rlabs che ba dag dang thabs cig go/_/bcom ldan 'das la bkur stir byas/_bla mar byas/_ri mor byas/_
[\[2b.5\]]mchod par byas/_rjed par byas/_gsol bar byas te/_'khor bzhi dang lhar bcas pa'i 'jig rten gyis kyang phyag bya ba/_mchod par bya ba/_bkur stir bya ba/_bla mar bya ba/_ri mor bya ba/_rjed par bya ba/_gsol bar bya bar gyur to/_/de nas bcom ldan 'das 'khor brgya stong du mas 
[\[2b.6\]]yongs su bskor cing mdun gyis bltas nas chos ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_/tshig 'bru bzang po/_/ma 'dres pa/_yongs su rdzogs pa/_yongs su dag pa/_yongs su byang ba yang dag par rab tu ston to/_/de'i tshe 
[\[2b.7\]]'khor tshogs pa de nyid du zla 'od gzhon nur gyur pa zhes bya ba sngon gyi rgyal ba la bya ba byas pa/_dge ba'i rtsa ba bskyed pa/_skye ba dran pa/_spobs pa thob pa/_theg pa chen po la yang dag par zhugs pa/_snying rje chen po la brtson pa zhig 'dus te 'dug par gyur to/_/de nas zla 'od gzhon nur gyur 
[\[3a\]]
[\[3a.1\]]pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom 
[\[3a.2\]]ldan 'das kyis bdag la skabs phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/_/de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/_/de bzhin 
[\[3a.3\]]gshegs pa dgra bcom pa yang dag par rdzogs pa'i sangs rgyas la gzhon nu khyod ci dang ci 'dod pa dris shig dang dri ba dris pa de dang de nyid lung bstan pas ngas khyod kyi sems rangs par bya'o/_/gzhon nu nga ni thams cad mkhyen pa/_thams cad gzigs pa/_chos thams cad la stobs dang mi 
[\[3a.4\]]'jigs pas khyu mchog tu gyur pa rjes su thob pa/_sgrib pa med pa'i rnam par thar pa'i ye shes dang ldan pa ste/_gzhon nu 'jig rten gyi khams mtha' yas mu med pa na de bzhin gshegs pa la mi mkhyen pa'am/_mi gzigs pa'am/_mi gsan pa'am/_thugs su ma chud pa'am/_
[\[3a.5\]]mngon sum du ma mdzad pa'am/_mngon par rdzogs par sangs ma rgyas pa ci'ang med de/_gzhon nu de bzhin gshegs pa la dri ba dang yongs su dri ba'i phyir khyod la rtag tu skabs phyes/_dri ba dris pa de dang de lung bstan pas ngas khyod kyi sems rangs par bya'o/_/de nas bcom ldan 'das kyis 
[\[3a.6\]]skabs phye ba dang /_zla 'od gzhon nur gyur pas bcom ldan 'das la tshigs su bcad de gsol pa/_'jig rten mgon po rdzogs sangs rgyas/_/'od mdzad ji ltar spyad pa yis/_/bsam gyis mi khyab ye shes 'thob/_/phan mdzad lung yang bstan du gsol/_/mi yi khyu mchog mi dang lhas 
[\[3a.7\]]mchod pa/_/mi dbang bden gsungs ji ltar spyad pa yis/_/theg mchog dam pa gzhal med thob par 'gyur/_/mgon po gsung mchog zhus pa lung bstan gsol/_/bdag la g.yo ni ma mchis te/_/lhag pa'i bsam pas zhu ba lags/_/skyes bu dam pa ma gtogs par/_/bdag gi 
[\[3b\]]
[\[3b.1\]]dbang ni gzhan ma mchis/_/'dun dang smon lam rgya che bdag la mchis/_/bdag gi spyod pa shAkya seng ges mkhyen/_/bdag ni tshig la gtsor 'dzin ma lags kyis/_/mi dbang sgrub pa bdag la myur du gsungs/_/sangs rgyas theg par gces spras bgyid/_/yongs su sdud pa'i chos 
[\[3b.2\]]rnams gang /_/chos rnams kun gyi mthar phyin pa/_/dpa' bo chen po lung bstan gsol/_/ci nas mis bsten shes rab rnor 'gyur zhing /_/mi bzad 'jigs dang bral te mi skrag pas/_/tshul khrims phung po gtong bar mi bgyid cing /_/rgyags dang zhe sdang gti mug chags bral te/_/
[\[3b.3\]]nyes pa kun zhi spyad pa spyod pa yi/_/phan par bgyid pa'i chos rnams bdag la gsungs/_/ji ltar tshul khrims mi gtong zhing /_/ji ltar bsam gtan 'dor mi 'gyur/_/dgon pa la ni ji ltar bsten/_/shes rab dag gis ji ltar 'phel/_/ji ltar stobs bcu'i bstan pa rgya che la/_/
[\[3b.4\]]tshul khrims srung zhing mngon dga' rnyed par 'gyur/_/ji ltar tshul khrims phung po skyon med 'gyur/_/ji ltar 'dus byas rang bzhin 'jal bar 'gyur/_/ji ltar lus dang ngag gis kyang /_/mkhas pa rnam par dag par 'gyur/_/kun nas nyon mongs med sems kyis/_/sangs rgyas 
[\[3b.5\]]ye shes tshol bar 'gyur/_/lus kyi las ni ji ltar rnam dag 'gyur/_/tshig gi skyon ni ji ltar spangs par 'gyur/_/ji ltar sems la nyon mongs med par 'gyur/_/skyes mchog zhus pa bdag la lung bstan gsol/_/de skad ces gsol pa dang /_bcom ldan 'das kyis zla 'od gzhon 
[\[3b.6\]]nur gyur pa la 'di skad ces bka' stsal to/_/gzhon nu byang chub sems dpa' sems dpa' chen po chos gcig dang ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/chos gcig po gang zhe na/_
[\[3b.7\]]gzhon nu 'di la byang chub sems dpa' sems dpa' chen po sems can thams cad la sems snyoms pa yin/_phan pa'i sems dang khong khro ba med pa'i sems dang mi mnyam pa med pa'i sems yin te/_gzhon nu byang chub sems dpa' sems dpa' chen po chos gcig po 'di dang 
[\[4a\]]
[\[4a.1\]]ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas bcom ldan 'das kyis de'i tshe zla 'od gzhon nur gyur pa la tshigs su bcad de gsungs pa/_chos gcig yang dag blangs nas ni/_/
[\[4a.2\]]byang chub sems dpa' gang gnas pa/_/yon tan 'di dag nges thob ste/_/myur du byang chub 'tshang yang rgya/_/de yi sems ni gang la'ang zhe mi sdang /_/zhe sdang med sems byang chub sems dpa' gang /_/tha ba mi skyed zhe sdang med pa dag_/khyad par ji skad brjod pa thob par 'gyur/_/
[\[4a.3\]]mnyam pa'i sems la bsten pa yis/_/rnam par smin pa mnyam par 'gyur/_/rkang pa'i mthil yang mnyam pa dang /_/cho ga spyod yul mnyam par 'gyur/_/mnyam zhing mi mnyam ma yin sems bsgoms nas/_/tha ba'i skyon bral nem nur rab spangs na/_/de yi rkang lag mthil yang 
[\[4a.4\]]mnyam 'gyur te/_/mchog tu 'od gsal dag cing blta na sdug_/byang chub sems dpa' phyogs bcur lhang nger snang /_/sangs rgyas zhing du dpal dang 'od kyis khyab/_/nam des zhi ba'i sa ni thob pa'i tshe/_/sangs rgyas mkhyen la sems can mang po 'god/_/gzhon nu de la byang chub 
[\[4a.5\]]sems dpa' sems can thams cad la sems snyoms pa dang /_phan par sems pa dang /_sems khong khro ba med pa dang sems mi mnyam pa med pa ni chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin thob par 'gyur ro/_/gzhon nu chos thams cad 
[\[4a.6\]]kyi rang bzhin mnyam pa nyid rnam par spros pa zhes bya ba'i ting nge 'dzin gang zhe na/_'di lta ste/_lus kyi sdom pa dang ngag gi sdom pa dang yid kyi sdom pa dang las yongs su dag pa dang dmigs pa las yang dag par 'da' ba dang phung po yongs su shes pa dang /_khams mnyam pa nyid dang skye 
[\[4a.7\]]mched sel ba dang sred pa spong ba dang mi skye ba mngon sum du byed pa la 'jug pa dang rgyu gsal bar byed pa dang las kyi 'bras bu chud mi gson pa dang chos mthong ba dang lam sgom pa dang de bzhin gshegs pa la sten pa dang shes rab rno ba dang bden pa'i rjes su 'jug pa dang chos shes pa dang so so yang dag 
[\[4b\]]
[\[4b.1\]]par rig pa la 'jug pa shes pa dang yi ge dang tshig rab tu dbye ba shes pa dang dngos po rnams las yang dag par 'da' ba dang /_sgra yongs su shes pa dang dga' ba rab tu thob pa dang chos kyi dga' ba rjes su myong ba dang drang ba dang /_mnyen pa dang shugs drang ba dang gya gyu med pa dang khros 
[\[4b.2\]]gnyer dang bral ba dang des pa dang ngang tshul dge ba dang byams par 'dzin pa dang 'jam pa dang bzhin 'dzum pa dang gsong por smra ba dang legs par 'ongs so/_/tshur shog ces smra ba dang le lo med pa dang bla ma la gus pa dang bla ma la sri zhu che ba dang skye bas chog shes pa dang chos dkar pos 
[\[4b.3\]]mi ngoms pa dang 'tsho ba rnam par dag pa dang dgon pa la gnas pa mi gtong ba dang sa rnam par bzhag pa shes pa dang dran pa chud mi gzon pa dang /_phung po la mkhas pa dang khams la mkhas pa dang skye mched la mkhas pa dang mngon par shes pa mngon sum du bya ba la 'jug pa dang /_
[\[4b.4\]]nyon mongs pa sel ba dang bag chags kyi mtshams sbyor ba yang dag par 'joms pa dang /_khyad par du 'gro ba dang bsgom pa'i rgyu 'thun pa dang nyes pa las dbyung ba la mkhas pa dang kun nas ldang ba gnon pa dang bag la nyal spong ba dang srid pa las yang dag par 'da' ba dang skye ba dran 
[\[4b.5\]]pa dang las kyi rnam par smin pa la nem nur med pa dang chos sems pa dang thos pa tshol ba dang /_ye shes rno ba dang ye shes la sred pa dang ye shes rjes su rtogs pa dang cang shes kyi sa dang sems ri lta bu dang mi sgul ba dang mi g.yo ba dang phyir mi ldog pa'i sa rnam par gzhag pa shes pa dang /_
[\[4b.6\]]dge ba'i chos kyi rgyu 'thun pa dang sdig pa'i chos la smod pa dang nyon mongs pa rnams kyi rgyu ba med pa dang bslab pa yongs su mi gtong ba dang /_ting nge 'dzin rnam par 'jog pa dang sems can rnams kyi bsam pa shes pa dang /_skye ba'i khyad par shes pa dang mnyam pa nyid shes pa dang tshig gi mtshams 
[\[4b.7\]]sbyar ba shes pa dang khyim na gnas pa yongs su gtong ba dang /_khams gsum la mngon par mi dga' ba dang sems zhum pa med pa dang chos la mngon par zhen pa med pa dang dam pa'i chos yongs su 'dzin pa dang chos srung ba dang las kyi rnam par smin pa la yid ches pa dang 'dul ba la mkhas 
[\[5a\]]
[\[5a.1\]]pa dang rtsod pa'i gzhi zhi bar byed pa dang 'gyed pa med pa dang rtsod pa med pa dang bzod pa'i sa dang bzod pa yang dag par 'dzin pa dang 'gro ba mnyam pa dang chos rab tu dbye ba la mkhas pa dang chos gtan la dbab pa la mkhas pa dang chos kyi tshig rab tu dbye ba shes pa dang chos kyi tshig 
[\[5a.2\]]nges par dgod pa la mkhas pa dang /_sngon gyi mtha' shes pa dang phyi ma'i mtha' shes pa dang da ltar byung ba shes pa dang dus gsum mnyam pa nyid shes pa dang 'khor gsum yongs su dag pa shes pa dang /_lus gnas pa shes pa dang sems gnas pa shes pa dang spyod lam srung ba dang spyod 
[\[5a.3\]]lam mi 'khrugs pa dang spyod lam mi 'chos pa dang spyod lam mdzes pa dang don dang don ma yin pa la mkhas shing shes pa dang rigs par smra ba dang /_'jig rten shes pa dang lhug par gtong ba dang lag brkyang ba dang sems kyis 'dzin pa med pa dang ngo tsha shes pa dang khrel yod pa dang /_
[\[5a.4\]]mi dge ba'i sems la smod pa dang sbyangs pa'i yon tan mi gtong ba dang cho ga yang dag par 'dzin pa dang dga' bar spyod pa dang bla ma la ldang zhing stan 'ding ba dang nga rgyal tshar gcod pa dang sems yang dag par rab tu 'dzin pa dang sems skye ba shes pa dang don rtogs par shes pa dang ye shes 
[\[5a.5\]]rjes su rtogs pa dang /_mi shes pa med par gyur pa dang sems la 'jug pa shes pa dang sems kyi rang bzhin rjes su rtogs pa shes pa dang /_sgrub pa dang nges par sgrub pa la mkhas pa'i shes pa dang sgra skad thams cad shes pa dang nges pa'i tshig rnam par gzhag pa shes pa dang don 
[\[5a.6\]]gtan la dbab par shes pa dang gnod pa rnam par spong ba dang /_skyes bu dam pa dang 'grogs pa dang skyes bu ngan pa rnam par spong ba dang bsam gtan rnams sgrub cing de la ro myong bar mi byed pa dang mngon par shes pas rnam par 'phrul pa dang /_ming dang brda dang gdags pa'i ngo bo nyid 
[\[5a.7\]]la 'jug pa shes pa dang /_btags pa yang dag par 'joms pa dang 'du byed rnams la skyo ba dang bkur sti mi 'dod pa dang bkur sti med pa la btang snyoms su byed pa dang rnyed pa la don du mi gnyer ba dang rnyed pa med pa la zhum pa med pa dang snyan pa mi 'dod pa dang mi snyan pa la khong khro ba med 
[\[5b\]]
[\[5b.1\]]pa dang bstod pa la dga' ba med pa dang smad pa la mi dga' ba med pa dang bde ba la mngon par ma chags pa dang sdug bsngal la yid 'byung bar mi byed pa dang 'du byed rnams len par mi byed pa dang bsngags pa yang dag pa la ma chags pa dang bsngags pa yang dag pa ma yin pa la mi mjed pa 
[\[5b.2\]]dang /_khyim pa dang rab tu byung ba dag dang mi sten pa dang /_spyod yul ma yin pa rnam par spong ba dang spyod yul du rgyu ba dang spyod pa phun sum tshogs pa dang spyod pa ma yin pa rnam par spong ba dang /_rigs sun par mi byed pa dang bstan pa srung ba dang smra ba nyung zhing mnyen pa dang dal gyis smra ba dang /_
[\[5b.3\]]tshig gi lan bla na pa la mkhas pa dang phyir rgol ba tshar gcod pa dang dus su 'gro bar byed pa dang so so'i skye bo la yid mi rton pa dang sdug bsngal ba rnams khyad du gsod par mi byed cing de dag la nor sbyin pa dang /_dbul po rnams la brnyas par mi byed pa dang tshul khrims 'chal pa la snying rje ba dang 
[\[5b.4\]]phan pa'i dngos po dang snying brtse ba'i blo dang chos kyis phan 'dogs pa dang zang zing yongs su gtong ba dang /_mi [{]stsogs [,]sogs [}]par gnas pa dang tshul khrims la stod cing 'chal pa'i tshul khrims la smod pa dang tshul khrims dang ldan pa la g.yo med par sten pa dang /_bdog pa thams cad yongs su 
[\[5b.5\]]gtong ba dang lhag pa'i bsam pas gnyer ba dang /_ji skad smras pa bzhin byed pa dang rgyun mi chad par sbyor ba dang gus par byas te dga' ba myong bar byed pa dang /_dpe shes pa dang sngon byung ba la mkhas pa dang dge ba'i rtsa ba sngon du 'gro ba dang thabs la mkhas pa dang mtshan ma spong ba dang 'du 
[\[5b.6\]]shes zlog pa dang dngos po rnams yongs su shes pa dang /_mdo sde mngon par sgrub pa dang 'dul ba la mkhas pa dang bden pa gtan la 'bebs pa dang rnam par grol ba mngon sum du bya ba la 'jug pa dang /_tshig mgo gcig tu smra ba dang ji lta ba bzhin du shes shing mthong ba mi gtong ba dang /_
[\[5b.7\]]nem nur med pa'i tshig dang stong pa nyid la sten pa dang mtshan ma med pa la sten pa dang smon pa med pa'i ngo bo nyid rtogs par byed pa dang mi 'jigs pa thob pa dang ye shes kyis snang bar byed pa dang tshul khrims dam pa dang /_snyoms par 'jug pa la gzhol ba dang /_gcig pur dga' ba dang /_
[\[6a\]]
[\[6a.1\]]bdag shes pa dang shes kyi khe nyung ngus chog shes pa dang sems la rnyog pa med pa dang lta bar gyur pa rnam par spong ba dang /_gzungs thob pa dang ye shes la 'jug pa dang gnas dang gnas ma yin pa dang /_'jug pa dang sgrub pa shes pa dang gtan tshigs dang /_rigs 
[\[6a.2\]]pa dang tshul dang sgo dang rgyu dang lam dang nan tan dang sgrub pa dang phrin dang gdams pa dang bsten pa la spyod pa dang /_rjes su 'thun pa'i bzod pa dang bzod pa'i sa dang mi bzod pa dang bral ba dang ye shes kyi sa dang mi shes pa spong ba dang shes pa la gnas pa dang rnal 'byor spyod pa'i sa dang 
[\[6a.3\]]byang chub sems dpa'i spyod yul dang /_skyes bu dam pa la bsten pa dang skyes bu dam pa ma yin pa spong ba dang /_chos thams cad kyi ngo bo nyid rtogs shing khong du chud par shes pa dang /_de bzhin gshegs pas gsungs pa'i sangs rgyas kyi sa dang mkhas pa rnams kyis rjes su yi 
[\[6a.4\]]rang ba dang byis pa rnams kyis spangs pa dang nyan thos rnams kyis shes par dka' ba dang rang sangs rgyas rnams kyis mi shes pa dang mu stegs can gyi sa ma yin pa dang byang chub sems dpa' rnams kyis yongs su gzung ba dang stobs bcu dag gis rjes su rtogs pa dang /_lha rnams kyis mchod 
[\[6a.5\]]par bya ba dang tshangs pas phyag bya ba dang brgya byin rnams kyis sngon du 'gro bar bya ba dang /_klu rnams kyis phyag bya ba dang /_gnod sbyin rnams kyis rjes su yi rang bar bya ba dang /_mi'am ci rnams kyis bstod par bya ba dang /_lto 'phye chen po rnams kyis bsngags par bya ba dang /_
[\[6a.6\]]byang chub sems dpa' rnams kyis bsgom par bya ba dang /_mkhas pa rnams kyis kun chub par bya ba dang /_bla na med pa'i nor du gyur pa dang /_zang zing med pa'i sbyin pa dang /_nad pa rnams kyi sman du gyur pa dang /_ye shes kyi mdzod du gyur pa dang /_spobs pa mi zad pa dang /_
[\[6a.7\]]mdo sde rnams kyi tshul du gyur pa dang /_dpa' bo dag gi g.yul du gyur pa dang /_khams gsum yongs su shes pa dang /_pha rol tu 'gro ba dag la gzings lta bu dang /_chu bo'i nang du zhugs pa dag la gru lta bu dang /_grags pa 'dod pa dag gi grags pa dang /_sangs rgyas rnams 
[\[6b\]]
[\[6b.1\]]kyis bstod pa dang /_de bzhin gshegs pa rnams kyis bsngags pa dang /_stobs bcu rnams kyis bstod pa dang /_byang chub sems dpa' dag gi yon tan dang /_snying rje can dag gi btang snyoms dang /_nyes pa zhi bar 'dod pa dag gi byams pa dang /_theg pa chen po dag gi 
[\[6b.2\]]dbugs 'byin pa dang /_seng ge'i sgra sgrogs pa rnams kyi nan tan dang /_sangs rgyas kyi ye shes kyi lam dang /_chos thams cad kyi phyag rgya dang /_thams cad mkhyen pa'i ye shes yongs su grub pa dang /_byang chub sems dpa' rnams kyi skyed mos tshal du gyur pa dang /_bdud kyi sde rnams skrag 
[\[6b.3\]]par byed pa dang /_bde bar 'gro ba rnams kyi rig pa dang /_don sgrub pa rnams kyi don dang /_dgra'i nang du song ba dag gi skyabs dang /_phyir rgol ba rnams chos dang 'thun pas tshar gcod pa dang /_mi 'jigs pa rnams kyi bden pa'i rnam pa dang /_stobs rnams yang dag par tshol 
[\[6b.4\]]ba dang /_sangs rgyas kyi chos ma 'dres pa bco brgyad kyi snga ltas su gyur pa dang /_chos kyi sku'i rgyan dang spyod pa rnams kyi rgyu 'thun pa dang /_sangs rgyas kyi sras rnams kyi rgyan dang /_thar pa 'dod pa rnams kyi dga' ba dang /_sras thu bo rnams kyi dga' ba dang /_sangs rgyas kyi ye shes 
[\[6b.5\]]yongs su rdzogs pa dang /_nyan thos dang rang sangs rgyas thams cad kyi sa ma yin pa dang /_sems rnam par dag pa dang /_lus yongs su dag pa dang /_rnam par thar pa'i sgo rnams yongs su rdzogs pa dang /_sangs rgyas kyi ye shes kun nas nyon mongs pa med pa dang /_'dod 
[\[6b.6\]]chags 'byung ba med pa dang /_zhe sdang dang bral ba dang /_gti mug gi sa ma yin pa dang /_ye shes 'byung ba dang /_rig pa skye ba dang /_ma rig pa spong ba dang /_rnam par grol ba snying por byed pa rnams kyi tshim pa dang /_ting nge 'dzin snying por byed pa rnams kyi dga' ba dang /_
[\[6b.7\]]lta 'dod pa rnams kyi mig tu gyur pa dang /_rnam par 'phrul par 'dod pa rnams kyi mngon par shes pa dang /_mngon par sgrub par 'dod pa rnams kyi rdzu 'phrul dang thos pa don du gnyer ba rnams kyi gzungs dang /_dran pa mi brjed pa dang sangs rgyas rnams kyi byin gyis brlabs 
[\[7a\]]
[\[7a.1\]]dang /_'dren pa rnams kyi thabs mkhas pa dang /_mi brtson pa rnams kyi phra ba dang /_shes par dka' ba dang ma grol ba dag gis mi shes pa dang /_yi ge rnams ldog pa dang /_sgra shes par dka' ba dang /_rtogs pa rnams kyis kun shes pa dang /_des pa rnams kyis 
[\[7a.2\]]shes pa dang /_'dod pa chung ba rnams kyis rab tu rtogs pa dang /_brtson 'grus brtsams pa rnams kyis gzung ba dang /_dran pa dang ldan pa rnams kyis bcangs pa dang /_sdug bsngal zad pa dang chos thams cad skye ba med pa dang srid pa'i 'gro ba dang skye ba'i gnas thams cad gcig 
[\[7a.3\]]tu nges par bstan pa ste/_gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin ces bya'o/_/chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin bstan pa 'di bcom ldan 'das kyis bshad pa na lha dang mi'i skye dgu 
[\[7a.4\]]sngon yongs su sbyang ba byas pa khrag khrig phrag brgyad cus mi skye ba'i chos la bzod pa thob par gyur to/_/khrag khrig phrag dgu bcu rtsa drug gis rjes su 'thun pa'i bzod pa thob par gyur to/_/khrag khrig phrag dgu bcu rtsa gsum gyis sgra'i rjes su 'brang ba'i bzod pa thob par gyur to/_/dge 
[\[7a.5\]]slong stong du tshang ba len pa med par zag pa las sems rnam par grol lo/_/lha dang mi'i skye dgu las srog chags stong phrag drug cus chos rnams la chos kyi mig rdul med cing dri ma dang bral ba rnam par dag go/_/dge slong ma brgyad khri len pa med par zag pa las sems rnam par grol lo/_/dge 
[\[7a.6\]]bsnyen lnga brgyas phyir mi 'ong ba'i 'bras bu thob par gyur to/_/dge bsnyen ma drug stong gis lan cig phyir 'ong ba'i 'bras bu thob par gyur to/_/stong gsum gyi stong chen po'i 'jig rten gyi khams 'di yang rnam pa drug tu g.yos/_rab tu g.yos kun tu rab tu g.yos/_'gul rab tu 
[\[7a.7\]]'gul kun tu rab tu 'gul/_ldeg rab tu ldeg kun tu rab tu ldeg_/'khrugs rab tu 'khrugs kun tu rab tu 'khrugs/_chem chem rab tu chem chem kun tu rab tu chem chem/_'ur 'ur rab tu 'ur 'ur kun tu rab tu 'ur 'ur te/_shar phyogs dma' na nub phyogs mtho/_
[\[7b\]]
[\[7b.1\]]nub phyogs dma' na shar phyogs mtho/_/byang phyogs dma' na lho phyogs mtho/_/lho phyogs dma' na byang phyogs mtho/_/mtha' dma' na dbus mtho/_/dbus dma' na mtha' mtho ste/_tshad med pa'i snang ba 'jig rten du byung nas 'jig rten gyi bar mun nag smag tu gyur 
[\[7b.2\]]pa gang yin pa de dag kyang snang ba des gsal bar gyur to/_/sems can gang dag der skyes pa de dag gcig gis gcig shes par gyur te/_'di skad du kye sems can gzhan dag kyang 'dir skyes par gyur to zhes 'dzer te/_mnar med pa'i sems can dmyal ba chen po'i bar du 
[\[7b.3\]]yang de bzhin no/_/gleng gzhi'i le'u ste dang po'o//_//de'i tshe bcom ldan 'das kyis zla 'od gzhon nur gyur pa la bka' stsal pa/_gzhon nu ngas dran pa sngon byang chub sems dpa'i spyad pa spyod pa na 'khor los sgyur ba'i rgyal por gyur te/_/ting nge 'dzin 'di 'dod 
[\[7b.4\]]cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bya rgod kyi phung po'i ri 'di nyid la bskal pa bye ba khrag khrig brgya stong du mar de bzhin gshegs pa dgra bcom pa yang dag par rdzogs pa'i sangs rgyas grangs med dpag tu med pa rnams la ngas 
[\[7b.5\]]rin po che thams cad dang me tog dang spos dang dri dang phreng ba dang byug pa dang phye ma dang gdugs dang rgyal mtshan dang ba dan dang sil snyan dang pheg rdob pa dang rnam par rgyal ba'i ba dan dang rin po che'i gtsug lag khang rnam pa sna tshogs rnam par bkra ba bye ba khrag khrig phrag brgya stong du ma'i bkod 
[\[7b.6\]]pa thams cad kyis bkur stir byas bla mar byas ri mor byas mchod par byas rjed par byas gsol bar byas te/_gzhon nu ngas de bzhin gshegs pa de dag thams cad las chos thams cad kyi rang bzhin mnyam pa nyid rnam par spros pa'i ting nge 'dzin 'di rgyas par thos te/_bzung ngo /_/
[\[7b.7\]]dris so/_/bcangs so/_/bklags so/_/rab tu bton to/_/nyon mongs pa med pa'i sgom pas bsgoms so/_/mang du byas shing gzhan la yang rgya cher yang dag par rab tu bstan to/_/gzhon nu de bzhin gshegs pa de dag thams cad kyi tha ma ni de bzhin gshegs pa dgra 
[\[8a\]]
[\[8a.1\]]bcom pa yang dag par rdzogs pa'i sangs rgyas sA la'i dbang po'i rgyal po zhes bya ba zhig byung ste/_gzhon nu de bzhin gshegs pa sA la'i dbang po'i rgyal po de'i nyan thos dang byang chub sems dpa' khrag khrig brgya stong gi dge 'dun byung ste/_de dag gi tshe'i 
[\[8a.2\]]tshad ni lo 'bum phrag bdun cu rtsa drug tu gyur to/_/gzhon nu de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de la ngas lo bye ba stong phrag [{]bcwa [,]bco [}]brgyad du mchod pa dang rim gro byas te lha'i tsan dan dang rin po che'i gtsug lag khang bye ba byas 
[\[8a.3\]]so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de'i tshe'i tshad ni lo bye ba stong phrag bdun cu rtsa drug tu gyur te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[8a.4\]]sA la'i dbang po'i rgyal po de'i drung du nga rab tu byung nas lo bye ba stong phrag bcu bzhir chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan cing bzung ste dris so/_/bcangs so/_/bklags so/_/rab tu bton to/_/nyon mongs pa med pa'i sgom pas bsgoms 
[\[8a.5\]]so/_/mang du byas shing gzhan la yang rgya cher yang dag par rab tu bstan to/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs 
[\[8a.6\]]par 'tshang rgya bar 'dod na khyod kyis kyang nga bzhin du de bzhin gshegs pa thams cad la mchod pa dang rim gro dang g.yog bya ba la brtson par bya'o/_/gzhon nu de ci'i phyir zhe na/_byang chub sems dpa' sems dpa' chen po dag gis de bzhin gshegs pa thams cad la mchod pa dang 
[\[8a.7\]]rim gro dang g.yog byas pa'i rgyu 'thun pas bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/_gzhon nu de lta bas na khyod kyis de bzhin gshegs pa thams cad la mchod pa dang rim gro dang g.yog byas pa la rtag tu yid yongs su mi 
[\[8b\]]
[\[8b.1\]]skyo bar bya'o/_/de nas bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/_/dran pa stobs bcu bye ba drug cu dag_/sngon tshe bya rgod phung po'i ri la bzhugs/_/nga sngon byang 
[\[8b.2\]]chub spyad pa spyod pa'i tshe/_/ting 'dzin zhi ba'i mchog 'di bshad byas te/_/de dag gi yang tha ma ni/_/'jig rten mgon po 'od byed pa/_/sA la'i dbang rgyal zhes bya ste/_de la nga yis yongs su dris/_/nga yang rgyal rigs nyid gyur te/_/rgyal po sa bdag gtso bo yin/_/nga yi bu yang lnga brgya 
[\[8b.3\]]ste/_de dag las ni mi nyung byung /_/sangs rgyas de yi gtsug lag khang /_/tsan dan khyad par can rnams dang /_/kha cig rin chen brtsegs pa yi/_/bye ba snyed ni ngas byas te/_/skye bo mang po dga' zhing yid 'ong ba/_/'jigs pa'i bla ma zhes bya rgyal por gyur/_/sangs rgyas la ni 
[\[8b.4\]]mchod pa dam pa dag_/lo stong bye ba [{]bcwa [,]bco [}]brgyad bar du byas/_/rnam par 'dren pa sA la'i dbang po rgyal/_/rkang gnyis gtso bo rgyal ba ma smad pa/_/de yi dus na de yi tshe tshad ni/_/lo bye stong phrag bdun cu drug tu gyur/_/nyan thos mtshungs pa khrag khrig brgyad cu ste/_/gsum rig 
[\[8b.5\]]mngon shes drug ldan dbang po thul/_/zag pa zad cing tha ma'i lus 'dzin pa/_/de tshe mi mchog gi ni dge 'dun byung /_/lhar bcas 'jig rten dag la phan pa'i phyir/_/de tshe ting 'dzin 'di ni bdag 'dod pas/_/rgyal ba rkang gnyis gtso bo de dag la/_/mchod pa rnam pa mang po ngas byas 
[\[8b.6\]]te/_rgyal ba sA la'i dbang rgyal drung du yang /_/nga ni btsun mo sras bcas rab tu byung /_/lo yang bye ba stong phrag bcu bzhir ni/_/ting nge 'dzin 'di ngas kyang yongs dris te/_/tshigs bcad khrag khrig stong phrag brgyad cu dang /_/gzhan yang dkrigs phrag bye ba brgya rnams ni/_/ting 'dzin 
[\[8b.7\]]'di nyid kyi ni le'u gcig po/_/ngas ni bde bar gshegs pa de las blangs/_/ting 'dzin dam pa 'di ni 'dod pa'i phyir/_/mgo dang rkang lag chung ma de bzhin bu/_/rin chen mang po de bzhin bza' bca' rnams/_/sngon chad ngas ni ma btang [{]chung zad [,]cung zad [}]med/_/sangs rgyas dag ni bye ba phrag 
[\[9a\]]
[\[9a.1\]]stong dang /_/de las lhag par gang gA'i bye ma snyed/_/gang dag bya rgod phung po 'dir bzhugs nas/_/ting 'dzin zhi mchog 'di ston ngas dran te/_/de kun mtshan kyang shAkya khyu mchog yin/_/kun gyi sras kyang dgra gcan zin ces bya/_/zhabs 'bring ba yi ming yang 
[\[9a.2\]]kun dga' bo/_/ser skya'i grong nas thams cad rab tu byung /_/'phrul mchog shA ri'i bu dang pang nas skyes/_/skyob pa kun kyang mtshan ni 'thun par gyur/_/de tshe 'jig rten khams kyang ming 'dra ste/_/thams cad kyang ni snyigs ma'i dus su byung /_/byang chub spyad pa 'di ni spyod 
[\[9a.3\]]pa'i tshe/_/mi dbang de kun nga yis bkur stir byas/_/ting 'dzin 'di ni yongs su tshol ba'i tshe/_/rgyal la mchod pa ma byas ci yang med/_/nan tan gyis ni ting 'dzin 'di rnyed de/_/nan tan dag kyang rnam pa mang du gsungs/_/yon tan kun la rab tu gnas pa dag_/de la ting 'dzin 
[\[9a.4\]]'di ni rnyed mi dka'/_/bro ba dag la ma zhen mi bskam zhing /_/khyim rnams la yang ma chags phrag dog med/_/byams la gnas shing khro ba med pa gang /_/de la ting 'dzin 'di ni rnyed mi dka'/_/rnyed dang bkur sti dag kyang mi 'dod cing /_/'tsho ba gtsang zhing ci yang mi 'chang ba/_/
[\[9a.5\]]tshul khrims rnam par dag cing 'jigs med pa/_/de la ting 'dzin 'di ni rnyed mi dka'/_/g.yel ba med cing brtson 'grus brtsams pa dang /_/dgon par gnas shing sbyangs la gnas gyur dang /_/bdag med bzod pa la yang rab gnas pa/_/de la ting 'dzin 'di ni rnyed mi dka'/_/rgod 
[\[9a.6\]]pa med cing shin tu dul ba'i sems/_/spyod dang spyod lam dag la rab tu gnas/_/gtong la mos shing ser sna med pa dag_/de la ting 'dzin 'di ni rnyed mi dka'/_/ting 'dzin zhi ba 'di ni gang 'dzin pa/_/de la dpe byad bzang dang mtshan rnams dang /_/'dren pas sangs rgyas chos ni 
[\[9a.7\]{]bcwa [,]bco [}]brgyad dang /_/stobs dang mi 'jigs gang brjod rnyed mi dka'/_/sangs rgyas spyan gyis gzigs pa'i sems can gang /_/de dag dus gcig sangs rgyas nyid gyur la/_/de rnams re re'i tshe yi tshad kyang ni/_/bskal pa bye ba stong phrag bsam mi khyab/_/de dag re re la yang mgo 
[\[9b\]]
[\[9b.1\]]bo ni/_/rgya mtsho kun gyi bye ma de snyed yod/_/mgo bo ji snyed yod pa thams cad la/_/de snyed lce yang mgo bo kun la yod/_/de dag kun gyis ting 'dzin 'di las gang /_/tshigs bcad 'dzin 'di'i phan yon brjod kyang ni/_/cung zad yongs su brjod par mi 'gyur na/_/gang gis 
[\[9b.2\]]bslabs shing gzung ba ci zhig smos/_/ting 'dzin blta dka' zhi ba gang 'dzin pa/_/sbyangs pa'i yon tan blangs shing spyod pa dag_/de la lha dang lha min gnod sbyin smon/_/rgyal po dag kyang phyi bzhin 'brang bar byed/_/ting 'dzin zhi ba rnyed dka' gang 'dzin pa/_/rgyal ba dag gis 
[\[9b.3\]]yongs su gzung bar 'gyur/_/lha dang klu rnams rtag tu rjes su 'brang /_/phas kyi rgol bas de yi gzi mi bzod/_/ting 'dzin zhi ba 'di ni gang 'dzin pa/_/de yi spobs pa dag ni mtha' yas 'gyur/_/mdo sde dag ni stong rnams rab ston kyang /_/de la nam yang rgyun ni 'chad mi 
[\[9b.4\]]'gyur/_/gang rnams mi bzad chen po'i phyi dus na/_/ting nge 'dzin 'di thos nas 'dzin pa rnams/_/sangs rgyas 'dren pa snang ba dpag med dang /_/bde ldan 'jig rten khams kyang mthong bar 'gyur/_/phan yon 'di dag rab tu bstan mdzad nas/_/yongs su mya ngan nga 'das phyi 
[\[9b.5\]]ma'i tshe/_/ting 'dzin rnam par dag pa 'di zung zhes/_/rang byung ston pa bdag nyid gsol ba 'debs/_/yongs su mya ngan gang 'das sangs rgyas dang /_/gang rnams ma byon da ltar byung ba yi/_/rgyal ba thams cad ting 'dzin 'di bslabs nas/_/byang chub rdul bral 'dus ma byas pa rtogs/_/
[\[9b.6\]]sA la'i dbang po'i rgyal po'i le'u ste gnyis pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_/gzhon nu de lta bas na byang chub sems dpa' sems dpa' chen pos de bzhin gshegs pa dgra bcom pa yang dag par 
[\[9b.7\]]rdzogs pa'i sangs rgyas rnams kyis sangs rgyas kyi yon tan brjod pa yang dag par bstan pa dang /_don dang 'bru yongs su mi zad par bya ba dang bdag gi tshig thams cad sangs rgyas kyis yongs su gzung zhing 'byung bar 'dod na/_gzhon nu byang chub sems dpa' sems dpa' chen po des 
[\[10a\]]
[\[10a.1\]]sems can thams cad kyi don du ting nge 'dzin 'di gzung bar bya/_/kun chub par bya/_bcang bar bya/_bklag par bya/_rab tu gdon par bya/_lung mnod par bya/_kha ton du bya/_nyon mongs pa med pa'i sgom pas bsgom par bya/_mang du bya gzhan dag la yang 
[\[10a.2\]]rgya cher rab tu bstan par bya'o/_/gzhon nu de bzhin gshegs pa'i sangs rgyas kyi yon tan yang dag pa gang yin zhe na/_gzhon nu 'di la byang chub sems dpa' sems dpa' chen po dgon pa na 'dug kyang rung /_shing drung na 'dug kyang rung /_bla gab med pa na 'dug kyang rung /_
[\[10a.3\]]khyim stong pa na 'dug kyang rung 'di la yang dag par slob ste/_'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur 
[\[10a.4\]]ba/_bla ni med pa lha dang mi rnams kyi ston pa/_sangs rgyas bcom ldan 'das so/_/de bzhin gshegs pa de ni bsod nams dag gi rgyu 'thun pa/_dge ba'i rtsa ba rnams chud mi za ba/_bzod pas brgyan pa/_bsod nams kyi gter rnams kyi gzhi/_dpe byad bzang po rnams 
[\[10a.5\]]kyis spras pa/_mtshan gyi me tog rgyas pa/_spyod yul ran par 'thun pa/_mthong na mi 'thun pa med pa/_dad pas mos pa rnams mngon par dga' ba/_shes rab zil gyis mi non pa/_stobs rnams la rdzi ba med pa/_sems can thams cad kyi ston pa/_byang chub sems 
[\[10a.6\]]dpa' rnams kyi yab/_'phags pa'i gang zag rnams kyi rgyal po las dang po pa rnams kyi ded dpon/_ye shes dpag tu med pa/_spobs pa bsam gyis mi khyab pa/_gsung rnam par dag pa/_dbyangs snyan pa/_sku byad blta bas chog mi shes pa/_sku mtshungs pa med pa/_'dod 
[\[10a.7\]]pa dag gis ma gos pa/_gzugs dag gis nye bar ma gos pa/_gzugs med pa dag dang ma 'dres pa/_phung po dag las rab tu rnam par grol ba/_khams rnams dang mi ldan pa/_skye mched rnams bsdams pa/_mdud pa rnams shin tu bcad pa/_yongs su gdung ba 
[\[10b\]]
[\[10b.1\]]dag las rnam par grol ba/_srid pa las yongs su grol ba/_chu bo las rgal ba/_ye shes yongs su rdzogs pa/_'das pa dang ma byon pa dang da ltar gyi sangs rgyas bcom ldan 'das rnams kyi ye shes la gnas pa/_mya ngan las 'das pa la mi gnas pa/_yang dag pa nyid 
[\[10b.2\]]kyi mtha' la gnas pa/_sems can thams cad la gzigs pa'i sa la bzhugs pa ste/_gzhon nu 'di dag ni de bzhin gshegs pa'i sangs rgyas kyi yon tan yang dag pa ste/_byang chub sems dpa' sems dpa' chen pos sangs rgyas kyi yon tan dang /_bsngags pa 'di 
[\[10b.3\]]dag dang ldan zhing ting nge 'dzin 'di la brten nas spobs pa rgyun mi 'chad pas de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi yon tan dang bsngags pa yang dag par bstan na don dang 'bru yongs su zad par mi 'gyur te/_de'i tshig 
[\[10b.4\]]thams cad kyang sangs rgyas kyis yongs su gzung bar 'gyur ro/_/de nas de'i tshe bcom ldan 'das kyis don de nyid gsal bar bya ba'i phyir zla 'od gzhon nur gyur pa la rgyas par tshigs su bcad pa'i dbyangs kyis rgya cher yang dag par rab tu bshad do/_/bskal pa stong phrag mang por 
[\[10b.5\]]rab bshad kyang /_/rgyal ba'i bsngags pa thams cad brjod mi sla/_/ting 'dzin zhi mchog 'di ni tshol ba'i phyir/_/rgyal bas de lta'i yon tan yang dag bsgrubs/_/ngas ni ting 'dzin zhi mchog 'di tshol bas/_/sngon tshe zhum pa med pa'i yid kyis su/_/bu mo gzugs bzang 
[\[10b.6\]]shin tu blta na sdug_/legs par lus brgyan yid du 'ong ba byin/_/ngas ni ting 'dzin zhi mchog 'di tshol bas/_/sngon tshe zhum pa med pa'i yid kyis su/_/de bzhin bran pho bran mo nor dang 'bru/_/de bzhin nor bu mu tig gser dngul byin/_/ngas ni ting 'dzin zhi mchog 
[\[10b.7\]]'di tshol bas/_/nor bu rin chen sna tshogs mu tig phreng /_/gos dang gdu bu gser skud mdzes pa dag_/sngon tshe 'dren pa rnams la ngas btang byas/_/bskal pa bye ba mtha' yas dpag med par/_/dri mchog dri ldan dbyar gyi me tog dag_/rab tu bla na med pa'i sems bskyed 
[\[11a\]]
[\[11a.1\]]nas/_rgyal ba'i mchod rten dag la nga yis phul/_/'khor gyi nang du ri mo bskyed nas kyang /_/de bzhin chos kyi sbyin pa ngas byin te/_/chos kyi sbyin pa byin pas nga grags snyam/_/nga la nam yang de 'dra'i sems ma skyes/_/sdug pa'i mchog byin bdag nyid spyad par 
[\[11a.2\]]ni/_/de snyam chags pa nga la yong ma byung /_/sbyin pa'i chos ni mang du ngas byin te/_/rtag tu sangs rgyas ye shes ngas thob snyam/_/sbyangs pa'i yon tan dag kyang ngas sngon bsgrubs/_/nags mchog sgra nyung rtag tu gnas byas te/_/thams cad dus su snying rje mang bar gyur/_/rtag 
[\[11a.3\]]tu sangs rgyas ye shes ngas thob snyam/_/byams shing 'jam la 'ged pa'i ngang tshul can/_/thos pa 'dzin cing bzhin 'dzum tshig kyang 'jam/_/shin tu tshig snyan mang po kun kyang dga'/_/nga la skye bo kun lta ngoms mi 'gyur/_/ser sna can du skad cig ma gyur te/_/srid pa mang por 
[\[11a.4\]]nam yang ser sna med/_/rtag tu bsod snyoms dag la nga dga' ste/_/mgron du bos pa thams cad ma lus spangs/_/'di las rtsa bzhi tshigs bcad gcig bzung na/_/mang du thos shing thos pa 'dzin par 'gyur/_/des ni nga la bla na med pa yi/_/dad pa'i mchog bskyed rtag tu bkur 
[\[11a.5\]]sti byas/_/ngas ni ting 'dzin zhi mchog 'di tshol phyir/_/rnam par 'dren la mchod pa mang po byas/_/sbyin pa rnam pa mang po mtha' yas byin/_/de bzhin tshul khrims dag kyang yun ring bsrungs/_/'jig rten khams yangs sna tshogs mtha' yas pa/_/nor bu rin chen bkang ste sbyin byin 
[\[11a.6\]]pas/_/ting 'dzin 'di las tshigs bcad gcig bzung na/_/de bas bsod nams 'di ni rgya cher 'phags/_/bskal pa mtha' yas dpag med mang por yang /_/me tog mang po ji snyed yod pa dang /_/de bzhin spos rnams yid 'ong rgya che ba/_/bsod nams 'dod phyir rgyal ba mchod 
[\[11a.7\]]pa dang /_/bskal pa mtha' yas dpag med mang por ni/_/sil snyan mang po ji snyed yod pa dang /_/de bzhin snang gsal zhal zas na bza' yis/_/bsod nams 'dod phyir rgyal ba mchod pa bas/_/rang byung rgyal ba chos rjer bdag gyur ces/_/mi gang byang chub tu ni sems bskyed 
[\[11b\]]
[\[11b.1\]]nas/_/mnyam par gzhag pas tshigs bcad gcig bzung na/_/de bas bsod nams 'di ni rgya cher 'phags/_/gang gA'i bye ma mang po ji snyed pa/_/bskal pa de snyed du yang phan yon rnams/_/brjod kyang yongs su zad par mi nus te/_/ting 'dzin 'di bzung bsod nams 
[\[11b.2\]]shin tu che/_/de phyir sangs rgyas phan yon dag_/shin tu bzang po 'di thos nas/_/sangs rgyas bsngags pa'i ting 'dzin 'di/_/myur du lung yang mnod par gyis/_/sangs rgyas bye ba bdun cu gsum/_/sngon gyi skye bar bkur sti byas/_/sangs rgyas de dag thams cad kyis/_/
[\[11b.3\]]mdo sde 'di ni rab tu bshad/_/mdo sde 'di yi ming yang ni/_/snying rje chen por 'jug ces bya/_/'di la mang du thos bslabs na/_/sangs rgyas chos ni rnyed mi dka'/_/'jig rten 'dren pa mya ngan 'das/_/phyi ma'i dus na dge slong ni/_/sdom pa med pa mang po dag_/mang du thos pa mi 
[\[11b.4\]]'dod 'byung /_/tshul khrims bsngags pa rjod byed la/_/tshul khrims don du gnyer ba med/_/ting 'dzin bsngags pa rjod byed la/_/ting 'dzin don du gnyer ba med/_/shes rab bsngags pa rjod byed la/_/shes rab don du gnyer ba med/_/rnam grol bsngags pa rjod byed la/_/rnam 
[\[11b.5\]]grol don du gnyer ba med/_/ji ltar skyes bu la la dag_/tsan dan dag ni 'di 'dra ste/_/spos kyi rnam pa yid 'ong zhes/_/tsan dan dag gi yon tan brjod/_/de nas mi gzhan la la yis/_/de ltar bsngags pa brjod pa yi/_/tsan dan [{]chung zad [,]cung zad [}]srel tam zhes/_/skyes bu la las 
[\[11b.6\]]de dris na/_/skyes bu de la slar smras pa/_/gang gis 'tsho bar byed pa yi/_/spos kyi bsngags pa nga brjod pa/_/spos de nga la med ces smra/_/de bzhin rnal 'byor mi brtson pa/_/tshul khrims bsngags pas 'tsho ba dag_/phyi ma'i dus la 'byung 'gyur te/_/de dag la ni tshul khrims 
[\[11b.7\]]med/_/de bzhin rnal 'byor mi brtson pa/_/ting 'dzin bsngags pas 'tsho ba dag_/phyi ma'i dus la 'byung 'gyur te/_/de dag la ni ting 'dzin med/_/de bzhin rnal 'byor mi brtson pa/_/shes rab bsngags pas 'tsho ba dag_/phyi ma'i dus la 'byung 'gyur te/_/de dag la ni shes 
[\[12a\]]
[\[12a.1\]]rab med/_/de bzhin rnal 'byor mi brtson pa/_/rnam grol bsngags pas 'tsho ba dag_/phyi ma'i dus la 'byung 'gyur te/_/de dag la ni rnam grol med/_/ji ltar skyes bu dbul po la la zhig_/skye bo mang pos yongs su brnyas gyur la/_/de yis phyis gdod nor gyi gter 
[\[12a.2\]]rnyed nas/_/nor yod rig pas skye bo ri mor byed/_/de bzhin ting 'dzin 'di ni ma thob na/_/byang chub sems dpa' de yang lha mi dang /_/grul bum srin po mang pos mi bkur te/_/ji ltar skyes bu dbul po nor med bzhin/_/mkhas pas gzhal du med pa'i chos kyi gter/_/sa 'di 
[\[12a.3\]]nam zhig rab tu thob gyur na/_/lha dang mi dag de la re ba skyed/_/des kyang skye dgu bla med nor rnams byin/_/de phyir rgyal ba dag gis brjod pa yi/_/phan yon dam pa bzang po 'di thos nas/_/shes kyi khe dang bde rnyed kun spangs te/_/ting 'dzin zhi mchog 'di ni lung nod gyis/_/sangs 
[\[12a.4\]]rgyas su dag phyogs su mya ngan 'das/_/gang dag da ltar byung dang ma 'ongs pa/_/de dag thams cad ting 'dzin 'di bslabs nas/_/byang chub bsam yas mtshungs med rnam sangs rgyas/_/zla 'od gzhon nur gyur pa sems dga' nas/_/sangs rgyas spyan sngar 'dug ste tshig smras pa/_/
[\[12a.5\]]skyes bu dam pa mya ngan yongs 'das nas/_/ma rungs dus na bdag gis mdo 'di gzung /_/bdag gis lus dang srog kyang yongs btang ste/_/'jig rten skyed pa ci mchis kun btang la/_/bdag gis 'jigs pa chen po'i dus der yang /_/ting 'dzin zhi mchog 'di ni gzung bar 
[\[12a.6\]]bgyi/_/sems can mang la snying rje cher skyed de/_/sems can sdug bsngal mgon med mthong nas kyang /_/de dag la ni byams pa nyer sbyar zhing /_/ting 'dzin zhi mchog 'di ni gzung bar bgyi/_/de yi tshe na ting 'dzin 'dzin pa dag_/lnga brgya las ni mi nyung der byung ste/_/
[\[12a.7\]]mdo sde mchog 'di rgya cher gzung ba la/_/de dag sngon du 'dren pa gzhon nu yin/_/sangs rgyas kyi yon tan yang dag par bsngags pa'i le'u ste gsum pa'o//_//'phags pa ting nge 'dzin gyi rgyal po/_bam po gnyis pa/_de nas zla 'od gzhon nur gyur 
[\[12b\]]
[\[12b.1\]]pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_/bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das 
[\[12b.2\]]kyis bdag la skabs phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/_/de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/_/gzhon nu khyod la de 
[\[12b.3\]]bzhin gshegs pas rtag tu skabs phyes/_de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod pa dris shig_/de skad ces bka' stsal te bcom ldan 'das kyis skabs phye ba dang /_bcom ldan 'das la zla 'od gzhon nur gyur pas 'di 
[\[12b.4\]]skad ces gsol to/_/bcom ldan 'das ting nge 'dzin ting nge 'dzin ces bgyi ba de chos gang gi tshig [{]bla dgas [,]bla dwags [}]lags/_de skad ces gsol pa dang /_bcom ldan 'das kyis zla 'od gzhon nur gyur pa la 'di skad ces bka' stsal to/_/gzhon nu ting nge 'dzin ting nge 'dzin ces bya 
[\[12b.5\]]ba ni 'di lta ste/_sems nges par rtogs pa dang /_skye ba med pa dang mtshams sbyor ba med pa dang mtshams sbyor ba shes pa dang khur bor ba dang de bzhin gshegs pa'i ye shes dang sangs rgyas kyi khyu mchog tu gyur pa dang /_'dod chags gso ba dang zhe sdang nye bar zhi ba dang gti mug bsal 
[\[12b.6\]]ba dang rigs par rnal 'byor du byed pa dang /_mi rigs pa rnam par spong ba dang dge ba'i chos la 'dun pa dang 'khor ba las thar bar 'dod pa dang lhag pa'i bsam pas sgrub pa dang /_mi nyal ba la sten pa dang spong ba mi gtong ba dang chos dkar po rnams yongs su srung ba dang skye bo rnams la yid 
[\[12b.7\]]mi rton pa dang las rnams la mngon par 'du mi byed pa dang nang gi skye mched rnams yid la mi byed pa dang /_phyi'i skye mched rnams la kun tu mi spyod pa dang bdag la mi stod pa dang gzhan la mi smod pa dang khyim la chags pa med pa dang so so'i skye bo la yid mi rton pa dang /_tshul khrims kyi rgyu 'thun 
[\[13a\]]
[\[13a.1\]]pa dang bsnyen par dka' ba dang gzi chen po dang bdag shes pa dang mi rgod pa dang spyod lam phun sum tshogs par gnas pa dang gnod sems med pa dang mi rtsub pa dang gzhan la mi gnod pa dang /_bshes gnyen rnams la rjes su srung ba dang gsang ba'i sngags kun srung ba 
[\[13a.2\]]dang tshul khrims dang ldan pa la rnam par mi 'tshe zhing gnod pa med pa dang 'jam por smra ba dang khams gsum thams cad la mi gnas pa dang chos thams cad la stong pa nyid kyi rjes su 'thun pa'i bzod pa dang thams cad mkhyen pa'i ye shes la shin tu 'dun pa ni gzhon nu ting nge 'dzin ces bya ste/_
[\[13a.3\]]gzhon nu gang de lta bu'i chos de dag la sgrub par byed kyi log par sgrub par mi byed pa 'di ni ting nge 'dzin ces bya'o/_/de nas bcom ldan 'das kyis de'i tshe chos thams cad kyi rang bzhin mnyam pa nyid rnam par spros pa'i ting nge 'dzin 'di nyid ston cing de'i tshe zla 'od gzhon nur gyur pa la rgyas par 
[\[13a.4\]]tshigs su bcad pa'i dbyangs kyis rgya cher yang dag par rab tu bstan to/_/ngas ni bdud rtsi'i sgo yang rab tu phye/_/chos kyi rang bzhin ci 'dra de bzhin bshad/_/skye ba dag kyang ci 'dra ngas bstan te/_/mya ngan 'das pa phan yon bcas pa bshad/_/sdig pa'i grogs po rtag 
[\[13a.5\]]tu rnam par spang /_/dge ba'i bshes gnyen la yang bsnyen par bya/_/'du ba spangs te nags khrod gnas bca' zhing /_/byams pa'i sems ni rtag tu bsgom par bya/_/tshul khrims dag pa rtag tu bsrung byas te/_/sbyangs la dga' ba'ang rtag tu thob par bya/_/gtong ba dang 
[\[13a.6\]]ni shes rab bsnyen byas na/_/ting 'dzin 'di ni rnyed par dka' mi 'gyur/_/nyan thos mang po yi ni sa min pa/_/zhi ba'i sa 'di dag kyang thos nas ni/_/bde bar gshegs pa'i chos la mngon sum gyur/_/sangs rgyas yon tan bsam yas thob par 'gyur/_/skyes bu blo ldan snod 
[\[13a.7\]]'gyur mthong nas kyang /_/de dag byang chub sems la yang dag chud/_/bla med ye shes la ni rab bkod na/_/ting 'dzin rgyal po 'di ni rnyed mi dka'/_/yongs su tshol dang kun du longs spyod dang /_/kha zas rgyu 'thun dag ni gang gi phyir/_/phrag dog skyes pa de la rab tu rtogs/_/
[\[13b\]]
[\[13b.1\]]ting 'dzin 'di ni rnyed par yong mi dka'/_/ting 'dzin rgyal po stong pa 'di sgom pa/_/tshul khrims dag pa'i mgo la de 'dug ste/_/chos rnams rang bzhin rtag tu mnyam bzhag na/_/byis pa mi rigs brtson pas mi shes so/_/su dag ting 'dzin zhi ba 'di 'dod pa/_/de la nam yang 
[\[13b.2\]]'jigs pa'i blo mi 'byung /_/rab tu zhi ba'i sa 'di bsten nas ni/_/mi mchog rnams kyang rtag tu mthong bar 'gyur/_/de bzhin gshegs pa'i sku byad gang dran pa/_/de ni yid zhi dbang po zhi bar 'gyur/_/sems la 'khrul med rtag tu mnyam par bzhag_/thos dang shes pa dag 
[\[13b.3\]]ni rgya mtsho bzhin/_/ting 'dzin 'di la rab tu gnas nas ni/_/byang chub sems dpa' 'chag sar su 'chags pa/_/des ni sangs rgyas bye ba phrag stong dang /_/de bas lhag par gang gA'i bye snyed mthong /_/su dag sangs rgyas chos la tshad 'dzin pa/_/mi de'i sems ni shin tu myos par 
[\[13b.4\]]'gyur/_/tshad las 'das pa la ni tshad gzung med/_/'dren pa yon tan thams cad bsam mi khyab/_/phyogs bcu dag na sems can su yang ni/_/'jig rten mgon dang mnyam med su zhig lhag_/thams cad mkhyen pa'i yon tan kun ldan pa/_/sangs rgyas ye shes 'dod 
[\[13b.5\]]cing thob par gyis/_/sku lus dag ni gser gyi mdog 'dra bas/_/'jig rten mgon po kun nas rab tu mdzes/_/dmigs pa 'di la gang gi sems 'jug pa/_/byang chub sems dpa' de ni mnyam gzhag yin/_/mkhas pas 'dus byas 'dus ma byas rig ste/_/mtshan ma'i 
[\[13b.6\]]'du shes dag ni rnam bshig nas/_/mtshan ma med pa la ni de gnas na/_/chos rnams thams cad stong par rab tu shes/_/gang dag chos kyi sku la gnas gyur pa/_/de ni dngos po thams cad dngos med shes/_/de yis dngos po'i 'du shes rnam bshig nas/_/rgyal ba'i dbang po 
[\[13b.7\]]gzugs kyi skur mi lta/_/khyod la bsgo zhing khong du chud par bya/_/ji ltar mi dag mang du rtog byed pa/_/de la gnas pa'i rtog pa de dag gis/_/de bzhin du ni de la sems gzhol 'gyur/_/de bzhin rgyal ba yi ni sku byad dang /_/ye shes dpag tu med par thub dbang dran/_/rtag par 
[\[14a\]]
[\[14a.1\]]rjes su dran pa bsgom byas na/_/de la sems gzhol rab tu 'bab par 'gyur/_/de ni 'chags 'dug 'greng zhing gnas pa'i tshe/_/skyes bu dam pa'i ye shes rab tu 'dod/_/'jig rten rgyal ba bla med bdag 'gyur bar/_/'dod pas byang chub tu yang smon lam 
[\[14a.2\]]'debs/_/des ni sangs rgyas shes shing sangs rgyas mthong /_/sangs rgyas chos nyid la yang so sor rtog_/ting 'dzin 'di la rab tu gnas byas nas/_/mthu chen sangs rgyas la ni phyag kyang 'tshal/_/lus dang ngag dang yid rab dang ba yis/_/rtag tu sangs rgyas dag gi bsngags 
[\[14a.3\]]pa brjod/_/de ltar des ni sems kyi rgyud bsgoms pas/_/nyin mtshan du yang 'jig rten mgon po mthong /_/nam zhig de ni na zhing mi bde nas/_/shi la thug pa'i sdug bsngal tshor byung na/_/sangs rgyas la ni dran pa mi nyams te/_/sdug bsngal tshor bas 'phrogs par yong mi 'gyur/_/
[\[14a.4\]]de ltar de dag ye shes rnam brtags pas/_/'ongs dang ma 'ongs chos rnams stong par shes/_/de 'dra'i chos kyi tshul la de gnas pa/_/spyod pa yongs su spyod pas sems mi skyo/_/de phyir phan yon 'di dag thos nas ni/_/mtshungs med byang chub la yang mos pa skyed/_/bde 
[\[14a.5\]]gshegs dam pa mthong ba rnyed dka' yis/_/phyi ma'i dus na 'gyod pa skyes sa re/_/ngas ni rab tu bzang ba'i chos bshad kyang /_/khyed kyis thos nas yang dag ma spyad na/_/nad pa sman gyi rgyal ba thogs pa dag_/bdag gi nad ni gso bar mi nus bzhin/_/de phyir mkhas pa 
[\[14a.6\]]shin tu rtogs pa dag_/rtag tu ting 'dzin 'di ni 'dod pa yis/_/tshul khrims thos pa gtong ba bsnyen byas na/_/ting 'dzin 'di ni rnyed par yong mi dka'/_/ting nge 'dzin gyi le'u ste bzhi pa'o//_//de nas yang bcom ldan 'das kyis zla 'od gzhon nur gyur pa 
[\[14a.7\]]la bka' stsal pa/_gzhon nu de lta bas na/_byang chub sems dpa' sems dpa' chen pos ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mgo dang gos la me 'bar ba lta bu'i sems kyis pha dang ma dang 
[\[14b\]]
[\[14b.1\]]bu dang bu mo dang nye du dang snag gi gnyen mtshams dang gnyen dang rtsa lag dang chung ma la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/_dgon pa la mngon du phyogs shing khyim gyi gnas nas mngon par 'byung bar bya'o/_/de 
[\[14b.2\]]ci'i phyir zhe na/_gzhon nu dgon pa la mngon du phyogs shing khyim gyi gnas nas mngon par 'byung ba'i byang chub sems dpa' sems dpa' chen pos bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos te/_gzhon nu de lta bas 
[\[14b.3\]]na bu dang mdza' bo dang /_nye du dang snag gi gnyen mtshams dang gnyen dang rtsa lag dang chung ma la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/_dgon pa la mngon du phyogs shing /_khyim gyi gnas nas mngon par 'byung bar bya'o 
[\[14b.4\]]zhes gzhon nu khyod kyis de ltar rtag tu bslab par bya'o/_/gzhon nu de lta bas na rnam grangs 'dis kyang khyod kyis 'di ltar rig par bya ste/_gzhon nu sngon byung ba 'das pa'i dus na bskal pa grangs med pa bas kyang ches grangs med pa/_rgya che ba/_dpag tu med pa/_bsam gyis mi 
[\[14b.5\]]khyab pa gzhal du med par gyur pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur 
[\[14b.6\]]ba bla na med pa lha dang mi rnams kyi ston pa sangs rgyas bcom ldan 'das 'jig rten du byung ngo /_/gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i nyan thos 'dus pa dang po ni thams cad 
[\[14b.7\]]kyang dgra bcom pa sha stag bye ba phrag brgyad cu byung ngo /_/nyan thos 'dus pa gnyis pa ni dgra bcom pa bye ba phrag bdun cu byung ngo /_/'dus pa gsum pa ni dgra bcom pa bye ba phrag drug cu byung ngo /_/byang chub sems dpa' sems dpa' chen po dam pa'i chos yongs su 'dzin 
[\[15a\]]
[\[15a.1\]]pa yang dpag tu med pa dag byung ngo /_/gzhon nu de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i tshe'i tshad ni lo bzhi khrir gyur to/_/'dzam bu'i gling 'di yang 'byor pa rgyas pa bde ba/_lo legs 
[\[15a.2\]]pa/_nyams dga' ba/_skye bo dang mi mang pos gang bar gyur to/_/'dzam bu'i gling 'di na rgyal po stobs brtan dang /_stobs chen zhes bya ba gnyis yod de/_de la gcig ni 'dzam bu'i gling 'byor pa/_rgyas pa bde ba lo legs pa/_nyams dga' ba/_skye bo dang mi mang 
[\[15a.3\]]pos gang ba'i phyed la dbang ngo /_/cig shos kyang de'i phyed la dbang ngo /_/gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de rgyal po stobs chen gyi rnam par rgyal ba'i sar byung ste/_gzhon nu de 
[\[15a.4\]]ltar rgyal po stobs chen gyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de byang chub sems dpa'i dge 'dun dang dge slong gi dge 'dun dang bcas pa la na bza' dang bsod snyoms dang /_snyun gsos kyi sman dang yo byad 
[\[15a.5\]]brtags pa kun du spyad par rung ba/_kha na ma tho ba med pa la lo brgya stong tshang bar spyan drangs so/_/gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de byang chub sems dpa'i dge 'dun dang bcas pa 
[\[15a.6\]]nyan thos kyi dge 'dun dang bcas pa rnyed pa dang bkur sti dang grags pa che bar gyur to/_/bram ze dang khyim bdag dad pa dag gis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin byang chub sems dpa'i dge 'dun dang 
[\[15a.7\]]bcas/_nyan thos kyi dge 'dun dang bcas pa la rnyed pa dang bkur sti cher byas so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin la bram ze dang khyim bdag de dag gis kyang 'di lta ste/_rgyal po stobs chen gyi rjes 
[\[15b\]]
[\[15b.1\]]su slob cing 'jig rten gyi zang zing gi mchod pas rnyed pa dang bkur sti bya ba'i phyir brtson par gyur to/_/gzhon nu de lta bas na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin 'di snyam du gyur te/_kye ma'o sems can 'di 
[\[15b.2\]]dag ni tshul khrims dang gso sbyong yang dag par blang ba dang de bzhin gshegs pa rnams kyi drung du nye bar 'gro ba dang /_de bzhin gshegs pa la bsnyen bkur bya ba dang /_tshangs par spyod pa la gnas pa dang rab tu byung zhing bsnyen par rdzogs pa dge slong gi dngos por 'gyur ba las 
[\[15b.3\]]yongs su nyams par 'gyur te/_sems can 'di dag ni de'i 'og tu bde ba la lhur byed par 'gyur ro/_/de ci'i phyir zhe na/_de ni 'di ltar de'i 'og tu bde ba ni 'di lta ste/_'jig rten gyi zang zing gi mchod pa ni 'di yin te/_sems can 'di dag ni 'di lta ste/_mtho ris kyi 'jig rten 
[\[15b.4\]]la dmigs shing tshe 'di lhur byed pa/_tshe phyi ma lhur mi byed pa ste/_dge ba'i rtsa ba shin tu mthar gtugs pa'i phyir ni ma yin no/_/gzhon nu de la dge ba'i rtsa ba shin tu mthar gtugs pa gang zhe na/_'di lta ste/_shin tu rnam par dag pa dang tshangs par spyod pa la shin tu gnas 
[\[15b.5\]]pa dang shin tu mthar phyin pa dang shin tu mthar gtugs pa'o/_/ngas sems can de dag la ci nas kyang bla na med pa'i chos kyi mchod pa dang chos kyi nan tan gyis de bzhin gshegs pa la mchod par 'gyur ba de lta de ltar chos bshad par bya'o snyam mo/_/gzhon nu de nas de bzhin gshegs pa 
[\[15b.6\]]dgra bcom pa yang dag par rdzogs pa'i sangs rgyas dbyangs byin gyis de'i tshe rgyal po stobs chen dang bram ze dang khyim bdag de dag skyo bar bya bar dgongs pas tshigs su bcad pa 'di dag gsungs so/_/sbyin pa rab byin gcig la gcig bsten pa/_/de dag phan tshun ri mor byed mi 
[\[15b.7\]]'gyur/_/mkhas pa bag chags rab tu spangs pa yi/_/sangs rgyas dag gis bsten pa de mi bsngags/_/gang dag srogs chags phan phyir chos ston pa/_/de 'dra'i mi des shin tu bsten pa yin/_/de dag gcig la gcig kyang mi phyed mdza'/_/bye ba snyed kyi bdud kyis 
[\[16a\]]
[\[16a.1\]]dbye mi nus/_/'jig rten zang zing dag gis sten pa'i mi/_/de dag tshe 'di'i don du kun 'gyur gyi/_/zang zing med pa'i chos la bsten pa ni/_/mi dag gi yang rab tu don cher 'gyur/_/zang zing med pa'i sems ni nyer bzhag ste/_/zang zing med pa'i chos rnams rab bshad 
[\[16a.2\]]la/_/gang dag zang zing med pa'i dga' ldan pa/_/de 'dra de dag myur du sangs rgyas 'gyur/_/'dod pa dag la rab tu sten byed cing /_/bu dang chung ma la yang srid bskyed nas/_/khyim gnas smad pa nyid la sten byed na/_/bla med byang chub mchog des yong mi 'thob/_/su dag me mur bzhin du 
[\[16a.3\]]'dod spong zhing /_/bu dang chung ma la yang srid spangs nas/_/skrag cing dngangs pas khyim nas mngon byung ba/_/de dag byang chub mchog 'di rnyed mi dka'/_/gang dag khyim gyi dbus na 'dug bzhin du/_/byang chub dam pa mchog 'di thob pa ni/_/de 'dra'i sangs rgyas gang yang sngon ma byung /_/
[\[16a.4\]]ma byon pa dang da ltar bzhugs pa'ang med/_/rgyal srid mchil ma bzhin du rab spangs la/_/dben pa 'dod pas dgon par gnas par gyis/_/nyon mongs rab spangs bdud kyang rnam bcom na/_/byang chub rdul med 'dus ma byas pa rtogs/_/sangs rgyas dpa' bo gang gA'i bye ma snyed/_/
[\[16a.5\]]bskal pa bye mang rim gro sus byas pas/_/gang zhig yongs su skyo ba'i yid kyis ni/_/khyim nas mngon par byung na 'di mchog 'gyur/_/ji ltar rab tu byung nas chos spyod pa/_/de ltar zas dang skom dang chos gos dang /_/me tog dang ni spos dang byug pa yis/_/mi mchog rgyal ba rim gro byas 
[\[16a.6\]]ma yin/_/su dag byang chub tu yang 'dod mos shing /_/sems can don phyir 'dus byas yongs skyo nas/_/dgon par bltas te gom pa bdun bor na/_/de bas bsod nams 'di ni khyad par 'phags/_/de nas gzhon nu bcom ldan 'das de bzhin gshegs pa dgra bcom pa yang dag par 
[\[16a.7\]]rdzogs pa'i sangs rgyas dbyangs byin gyis khyim nas mngon par 'byung ba dang ldan pa'i gtam brjod pa de lta bu rgyal po stobs chen gyis thos so/_/thos nas kyang ji ltar bdag gis bcom ldan 'das kyis bshad pa'i don shes pa ltar na bcom ldan 'das ni sbyin pa'i pha rol tu phyin pa'i bsngags pa mi 
[\[16b\]]
[\[16b.1\]]brjod kyi bcom ldan 'das ni tshul khrims kyi pha rol tu phyin pa shin tu mthar gtugs pa'i bsngags pa brjod de/_bcom ldan 'das kyis shin tu rnam par dag pa dang tshangs par spyod pa la shin tu gnas pa dang shin tu yongs su mya ngan las 'das pa bsngags so zhes bsams nas de 'di snyam du khyim 
[\[16b.2\]]na gnas pas bla na med pa'i chos kyi nan tan sgrub pa'am/_don rjes su thob par 'gyur ba 'di ni sla ba ma yin te/_bla na med pa'i chos kyi nan tan las bdag yongs su nyams par 'gyur gyis/_bdag ni skra dang kha spu bregs te gos ngur smrig bgos nas khyim nas khyim med par rab tu 'byung ngo 
[\[16b.3\]]snyam mo/_/gzhon nu de nas rgyal po stobs chen bram ze dang khyim bdag brgyad khris bskor cing mdun du bdar te/_de dag dang lhan cig tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin ga la ba der song ste phyin pa dang /_bcom ldan 'das 
[\[16b.4\]]kyi zhabs la mgo bos phyag 'tshal nas/_bcom ldan 'das la lan gsum bskor ba byas te phyogs gcig tu 'dug go/_/de nas gzhon nu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des rgyal po stobs chen gyi lhag pa'i bsam pa mkhyen nas 
[\[16b.5\]]chos thams cad kyi rang bzhin mnyam pa nyid rnam par spros pa'i ting nge 'dzin 'di bshad do/_/de nas gzhon nu rgyal po stobs chen ting nge 'dzin 'di thos nas dga' ba dang mgu ba dang rangs pa dang rab tu mos pa dang yid bde ba skyes nas skra dang kha spu bregs te gos ngur smrig bgos nas yang dag 
[\[16b.6\]]par dad pas khyim nas khyim med par rab tu byung bar gyur to/_/de de ltar rab tu byung nas ting nge 'dzin 'di bzung ste bzung zhing kun chub par byas/_bcangs shing bklags nas bsgom pa'i rnal 'byor la rjes su brtson par gnas par gyur to/_/de dge ba'i rtsa ba de nyid kyis bskal pa 
[\[16b.7\]]bye ba phrag bcu'i bar du nam yang ngan 'gro log par ltung bar ma song ste/_sangs rgyas bye ba phrag nyi shu la bsnyen bkur byas shing de bzhin gshegs pa de dag thams cad las kyang ting nge 'dzin 'di thos so/_/sangs rgyas de dag las thos nas des bzung ste/_kun chub par byas/_bcangs 
[\[17a\]]
[\[17a.1\]]shing bklags nas bsgom pa'i rnal 'byor la rjes su brtson par gnas so/_/de de'i 'og tu dge ba'i rtsa ba de nyid kyis bskal pa bye ba phrag bcu 'das pa dang /_bskal pa 'bum tshang nas bla na med pa yang dag par rdzogs pa'i byang chub mngon par rdzogs par sangs rgyas par 
[\[17a.2\]]gyur te/_de bzhin gshegs pa dgra bcom pa yang dag par rdzogs pa'i sangs rgyas ye shes dpa' ba zhes bya bar gyur nas des sems can dpag tu med pa rnams kyi don byas te/_phyis sangs rgyas kyi mya ngan las 'da' bas yongs su mya ngan las 'das par gyur to/_/gzhon nu de nas 
[\[17a.3\]]srog chags brgya stong phrag brgyad cu rgyal po stobs chen dang lhan cig tu bcom ldan 'das de bzhin gshegs pa dbyangs byin gyi drung du 'ongs pa de dag thams cad kyis kyang ting nge 'dzin 'di thos nas dga' mgu yi rangs shing rab tu dga' ste/_dga' ba dang yid bde ba skyes nas skra dang 
[\[17a.4\]]kha spu bregs te gos ngur smrig bgos nas yang dag par dad pas khyim nas khyim med par rab tu byung bar gyur to/_/de ltar de dag kyang rab tu byung nas ting nge 'dzin 'di bzung ste/_kun chub par byas/_bcangs shing bklags nas bsgom pa'i rnal 'byor la rjes su brtson par gnas so/_/
[\[17a.5\]]dge ba'i rtsa ba de nyid kyis de dag bskal pa bye ba phrag nyi shu'i bar du nam yang ngan 'gro log par ltung bar ma song ste/_bskal pa thams cad la yang sangs rgyas bye ba rnams mnyes par byas nas/_de bzhin gshegs pa de dag thams cad las ting nge 'dzin 'di thos nas ting nge 'dzin 'di bzung ste/_
[\[17a.6\]]kun chub par byas bcangs shing bklags nas bsgom pa'i rnal 'byor la rjes su brtson par gnas te/_sngon gyi dge ba'i rtsa ba de nyid kyis bskal pa bye ba phrag nyi shu 'das pa dang /_de'i 'og tu bskal pa 'bum tshang nas bla na med pa yang dag par rdzogs pa'i byang chub mngon par rdzogs par 
[\[17a.7\]]sangs rgyas te/_de bzhin gshegs pa dgra bcom pa yang dag par rdzogs pa'i sangs rgyas mtshan dpa' brtan zhes bya ba sha stag 'jig rten du byung ste/_de dag gis kyang sems can dpag tu med pa yongs su smin par byas shing /_de dag gi don byas nas de'i 'og tu sangs rgyas kyi mya 
[\[17b\]]
[\[17b.1\]]ngan las 'da' bas yongs su mya ngan las 'das par gyur to/_/gzhon nu de lta bas na rnam grangs 'di nyid kyis 'di ltar ting nge 'dzin 'di ni byang chub sems dpa' sems dpa' chen po rnams kyis gces spras byed pa yin te/_thams cad mkhyen pa'i ye shes bla na med pa sdud pa yin 
[\[17b.2\]]par rig par bya'o/_/de nas de'i tshe bcom ldan 'das kyis zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/_/ngas dran bsam gyis mi khyab bskal pa na/_/'das pa'i dus na mi yi gtso bo ni/_/drang 
[\[17b.3\]]srong chen po 'jig rten don mdzad byung /_/de yi mtshan ni dbyangs kyi byin zhes bya/_/bye brag brgyad cur yongs su tshang ba yi/_/de yi nyan thos 'khor mang dang po byung /_/gnyis pa bye ba bdun cur tshang ba byung /_/gsum pa dgra bcom bye ba drug cu yod/_/kun kyang zag pa zad cing nyon 
[\[17b.4\]]mongs med/_/thams cad rdzu 'phrul stobs kyis pha rol phyin/_/tshe tshad lo ni stong phrag bzhi bcu ste/_/zhing yang yongs su dag cing mdzes par gyur/_/skyob pa de yi byang chub sems dpa' gang byung ba/_/dpag med de dag gzhan phan dbang bskur thob/_/dbang dang sa la rab tu gnas pa 
[\[17b.5\]]ste/_/shing mchog drung du byang chub 'tshang rgyar nye/_/'dzam bu'i gling 'dir rgyal po byung ba ni/_/stobs brtan dang ni stobs chen zhes bya ba/_/gcig ni de yi phyed dbang rgyal po byed/_/cig shos phyed la dbang ba'i rgyal por gyur/_/rgyal po stobs chen rnam par rgyal ba'i sar/_/lha dang 
[\[17b.6\]]mis mchod sangs rgyas byung bar gyur/_/bde bar gshegs la rgyal po dad rnyed nas/_/lo grangs stong du tshang bar bsnyen bkur byas/_/sems can gzhan mang de yi rjes slob pas/_/de bzhin gshegs pa la yang bkur sti byed/_/'jig rten zang zing gis te chos kyis min/_/nyan thos 
[\[17b.7\]]bcas pa rnyed pa mang bar gyur/_/skyes bu dam pa'i sems ni 'di snyam ste/_/ci nas 'di kun 'dod pa rab spangs nas/_/nga yi bstan pa 'di la rab 'byung bar/_/chos 'dod 'di dag la ni chos bstan snyam/_/bde bar gshegs pa'i sbyangs chos bslab pa dang /_/khyim gnas nyes pa sdug 
[\[18a\]]
[\[18a.1\]]bsngal mtha' yas dang /_/chos la sgrub pa chos kyi mchod yin zhes/_/mi mchog des ni tshigs su bcad pa gsungs/_/sa bdag rgyal pos tshigs bcad de thos nas/_/mi dbang gcig pu dben song bsams pa ni/_/khyim na gnas bzhin du yang thams cad kyis/_/chos kyi 
[\[18a.2\]]mchod mchog bya bar mi nus snyam/_/mchil ma bzhin du rgyal srid des btang ste/_/srog chags stong phrag brgyad cur bcas pa dag_/rgyal ba de yi drung du nyer 'ongs te/_/zhabs la phyag 'tshal nas ni spyan sngar 'dug_/rgyal bas de dag gi yang bsam mkhyen nas/_/ting 'dzin zhi ba 
[\[18a.3\]]blta dka' 'di bshad de/_/de dag dga' zhing rab mos bde bas tshim/_/mgu zhing rangs pas de tshe rab tu byung /_/de dag rab byung ting 'dzin 'di bzung ste/_/bcangs shing bklags te yongs su chub byas nas/_/bskal pa bye ba nyi shu tshang bar ni/_/nam yang ngan 'gro log ltung song ma gyur/_/
[\[18a.4\]]de dag thams cad dge ba'i rtsa ba des/_/sangs rgyas bye ba phrag stong legs par mthong /_/rgyal ba de dag kun gyi bstan pa la/_/de dag rab byung ting 'dzin 'di la bsgom/_/de dag phyi ma'i dus la sangs rgyas gyur/_/mtha' yas brtson pa ming ni dpa' brtan yin/_/srog chags 
[\[18a.5\]]bye ba mang po'i don byas te/_/phyi ma'i dus la me bzhin mya ngan 'das/_/sngon tshe rgyal po stobs chen byung ba ni/_/sangs rgyas ye shes dpa' ba 'jig rten byung /_/de tshe srog chags bye stong mang po rnams/_/byang chub bkod nas phyi dus mya ngan 'das/_/de phyir sangs rgyas dag gis brjod pa yi/_/
[\[18a.6\]]mdo 'di phyi dus thos nas gzung bar gyis/_/'di lta bu yi chos mdzod 'di bzung na/_/mi yi gtso bor myur du 'grub par 'gyur/_/dbyangs byin gyi le'u ste lnga pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon 
[\[18a.7\]]nu de lta bas na byang chub sems dpa' sems dpa' chen po ting nge 'dzin 'di 'dod cing /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ting nge 'dzin 'di yongs su sbyang bar bya'o/_/gzhon nu de la ting nge 'dzin yongs su sbyang ba gang 
[\[18b\]]
[\[18b.1\]]zhe na/_gzhon nu 'di la byang chub sems dpa' sems dpa' chen pos snying rje chen po la zhugs pa'i sems kyis de bzhin gshegs pa bzhugs pa'am/_/yongs su mya ngan las 'das pa rnams la 'di lta ste/_chos gos dang bsod snyoms dang mal cha dang na ba'i gsos sman dang yo byad rnams 
[\[18b.2\]]dang me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang rnam par rgyal ba'i ba dan rnams dang rol mo dang sil snyan rnams kyis mchod par bya ba la brtson pa yin te/_dge ba'i rtsa ba de yang ting nge 'dzin thob par yongs su bsngo'o/_/de chos 
[\[18b.3\]]gang la yang re ba'i phyir de bzhin gshegs pa la mchod par mi byed de/_'dod pa la re ba ma yin/_longs spyod la re ba ma yin/_mtho ris la re ba ma yin/_'khor ba la re ba ma yin gyi de ni chos la sems pa yin no/_/de 'dod na de bzhin gshegs pa chos kyi skur yang mi dmigs na de 
[\[18b.4\]]gzugs kyi skur lta ga la zhig dmigs par 'gyur/_gzhon nu de lta bas na de bzhin gshegs pa rnams la mchod pa de ni 'di yin te/_'di lta ste/_de bzhin gshegs pa mi mthong ba dang /_bdag nyid mi dmigs pa dang /_las kyi rnam par smin pa la mi re ba'o/_/gzhon nu 'khor 
[\[18b.5\]]gsum yongs su dag pa'i mchod pa 'dis de bzhin gshegs pa la mchod na ting nge 'dzin 'di rab tu 'thob cing /_bla na med pa yang dag par rdzogs pa'i byang chub kyang myur du mngon par rdzogs par 'tshang rgya'o/_/de nas de'i tshe bcom ldan 'das kyis zla 'od gzhon nur gyur pa la ting nge 'dzin 
[\[18b.6\]]yongs su sbyang ba bstan pa 'di rgyas par tshigs su bcad pa'i dbyangs kyis rgya cher yang dag par rab tu bstan to/_/ye shes mtha' yas pa la spos phul bas/_/skyes bu rnams kyi dri yang mtha' yas 'gyur/_/bskal pa bye bar ngan 'gror de mi 'gro_/de dag dri bsung nga bar yong mi 'gyur/_/
[\[18b.7\]]de dag bskal pa bye bar spyad spyod cing /_/sangs rgyas bye ba stong la mchod byas nas/_/de dag ye shes spos kyis mngon 'phags te/_/sangs rgyas tshul khrims dri mchog ldan par 'gyur/_/gal te sems can gang dag spos byin dang /_/de bzhin gang la sbyin par bya ba dang /_/sems 
[\[19a\]]
[\[19a.1\]]'dis sbyin par byed pa med shes na/_/de ni de yi 'thun bzod chung ngu yin/_/bzod pa chen po bsten pa de la ni/_/bskal pa bye ba gang gA'i bye snyed du/_/mi yis kham tshad tsam du bcad gtubs kyang /_/de yi sems ni ldog par yong mi 'gyur/_/ci yi phyir na 
[\[19a.2\]]bzod pa'i ming du gdags/_/ji ltar rjes su 'thun pa zhes kyang bya/_/gang gi rgyus ni phyir mi ldog ces bya/_/ji ltar byang chub sems dpa' zhes kyang brjod/_/rang bzhin bdag med chos la de bzod de/_/bdag med 'du shes pa la nyon mongs med/_/chos rnams thams cad 
[\[19a.3\]]nam mkha' ji bzhin shes/_/de phyir de la bzod pa'i ming du btags/_/rgyal ba kun gyi rjes su 'thun slob cing /_/mkhas pa de ni chos min mi spyod de/_/sangs rgyas chos la the tsom mi skyed pa/_/de ni rjes su 'thun pa'i bzod pa yin/_/de ltar spyod pa dag la 'jig rten na/_/ji 
[\[19a.4\]]snyed bdud yod sangs rgyas gzugs bsgyur nas/_/byang chub rnyed dkas nyan thos gyis shig ces/_/tshig tu smra yang mi 'dzin ldog mi 'gyur/_/sems can mi 'thun lta las rtog byed cing /_/mi 'chi 'thob pa'i lam ni 'di'o zhes/_/log pa'i lam spangs lam la 'jog par byed/_/
[\[19a.5\]]de phyir byang chub sems dpa' zhes kyang bya/_/rjes su 'thun bzod lam la gnas pa dang /_/bdag med shes pas sad par byas pa la/_/rmi lam na yang mi dang gang zag dang /_/srog dang sems can yod par yong mi 'dzin/_/bdud rnams bye ba gang gA'i bye ma snyed/_/sangs 
[\[19a.6\]]rgyas gzugs bsgyur de dag drung 'ongs te/_/lus kyi nang na srog med gyur na ni/_/khyed cag sangs rgyas 'grub pa min zhes smra/_/ye shes kyis ni phung po stong par shes/_/shes nas nyon mongs rnams dang nga mi 'grogs/_/tha snyad tsam gyis rnam par spyod byed cing /_/'jig 
[\[19a.7\]]rten 'di na mya ngan 'das par gnas/_/ji ltar skyes bu dag gi bu skyes nas/_/'di yi ming ni 'di zhes ming btags pa/_/phyogs rnams su yang de yi ming mi rnyed/_/ming de gang nas kyang ni 'ongs pa med/_/de bzhin byang chub sems dpa' ming btags te/_/byang chub sems dpa' 
[\[19b\]]
[\[19b.1\]]'di zhes yongs btsal kyang /_/phyogs rnams na yang de yi ming mi rnyed/_/de ltar gang shes byang chub sems dpa' yin/_/rgya mtsho'i dbus nas ji ste me 'bar yang /_/byang chub sems dpa' 'jig tshogs lta ba med/_/'di ltar byang chub sems bskyed tshun chad ni/_/de la srog tu lta 
[\[19b.2\]]bar 'gyur ba med/_/'di la gang yang skyes shing shi med de/_/ming dang shed skyes sems can byung ba med/_/chos rnams rang bzhin stong pa sgyu ma bzhin/_/mu stegs can gyis rnam par rig mi nus/_/kha zas dag la shin tu brkam pa dang /_/lhung bzed gos la chags shing zhen med dang /_/
[\[19b.3\]]'phyar ba rnams dang khengs pa dag gis kyang /_/sangs rgyas byang chub 'di ni shes mi nus/_/gnyid dang rmugs pas non pas le lo can/_/nga rgyal can dang khrel med 'gying ba dang /_/su dag sangs rgyas la ni dad med pa/_/de dag byang chub dam pa shes mi nus/_/tshul nyams pa yi 
[\[19b.4\]]so so'i skye bo dang /_/gang dag chos la dad pa med pa dang /_/tshangs pa mtshungs spyod dag la ri mo med/_/de dag byang chub 'di ni rtogs mi nus/_/tshul ma nyams shing khrel yod ngo tsha shes/_/chos dang sangs rgyas dag la gang dga' zhing /_/tshangs pa mtshungs spyod dag la rab tu gus/_/de 
[\[19b.5\]]dag byang chub dam pa mchog 'thob 'gyur/_/gang dag spyod yul dran pa nye bar gzhag_/bde zhing dga' ba'i mal du zhugs pa dang /_/zas su bsam gtan skom du ting nge 'dzin/_/de dag gis kyang byang chub mchog rab 'thob/_/bdag med pa yi 'du shes nyin par gnas/_/'chag 
[\[19b.6\]]sar stong pa dang ni rjes su dran/_/byang chub yan lag me tog yid 'ong bsung /_/brtson pa de dag byang chub dam pa thob/_/byang chub sems dpa' mkhas pa'i spyod pa dag_/skye bo gzhan rnams dang ni nyan thos dang /_/rang sangs rgyas kyi sa yang ma yin na/_/de la rtogs par su zhig 
[\[19b.7\]]'dun mi skyed/_/gal te bskal bye gang gA'i bye ma snyed/_/de srid du ni tshe yi tshad gyur nas/_/ngas ni sangs rgyas kyi yang ye shes kyi/_/spu gcig bsngags pa brjod kyang mthar mi phyin/_/de phyir zil gyis mi non rgyal ba yis/_/bshad pa'i phan yon 'di dag thos nas ni/_/
[\[20a\]]
[\[20a.1\]]ting 'dzin 'di ni myur du lung mnod kyis/_/byang chub mchog ni rnyed par dka' mi 'gyur/_/ting nge 'dzin yongs su sbyang ba bya ba'i le'u ste drug pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu 
[\[20a.2\]]de lta bas na byang chub sems dpa' sems dpa' chen po ting nge 'dzin 'di 'dod cing /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bzod pa gsum gyi ye shes la mkhas par bya'o/_/des bzod pa dang po rab tu shes par bya/_
[\[20a.3\]]bzod pa gnyis pa rab tu shes par bya/_bzod pa gsum pa rab tu shes par bya ste/_bzod pa gsum gyi khyad par la mkhas par bya'o/_/bzod pa gsum gyi ye shes kyi khyad par la mkhas par bya'o/_/de ci'i phyir zhe na/_gzhon nu 'di ltar nam byang chub sems dpa' sems dpa' 
[\[20a.4\]]chen po bzod pa gsum gyi khyad par la mkhas par gyur cing /_bzod pa gsum gyi ye shes kyi khyad par la mkhas par gyur pa de'i tshe gzhon nu byang chub sems dpa' sems dpa' chen po de myur du ting nge 'dzin 'di 'thob cing /_myur du bla na med pa yang dag par rdzogs pa'i byang chub mngon 
[\[20a.5\]]par rdzogs par 'tshang rgya'o/_/gzhon nu de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bzod pa gsum la 'jug pa'i chos kyi rnam grangs 'di gzung bar bya'o/_/bzung nas kyang 
[\[20a.6\]]gzhan la rgya cher yang dag par rab tu bstan par bya ste/_de ni skye bo mang po la phan pa dang /_skye bo mang po la bde ba dang 'jig rten la snying brtse ba dang /_skye bo phal po che dang lha dang mi rnams kyi don dang /_phan pa dang bde bar 'gyur ro/_/de nas bcom ldan 'das kyis zla 'od gzhon 
[\[20a.7\]]nur gyur pa la bzod pa gsum la 'jug pa'i chos kyi rnam grangs 'di tshigs su bcad pa'i dbyangs kyis yang dag par rab tu bstan to/_/su dag dang yang rtsod par mi byed cing /_/don med ldan pa'i tshig rnams mi smra ste/_/don dang chos la rtag par rab tu gnas/_/'di dag bzod pa 
[\[20b\]]
[\[20b.1\]]dang por bshad pa yin/_/chos rnams thams cad sgyu ma 'drar shes te/_/de ni mtshan ma'i spyod yul ldan ma yin/_/ye shes 'phel ba'i sa las mi nyams te/_/'di dag bzod pa dang po'i khyad par ro/_/mdo sde'i tshul kun la yang de mkhas shing /_/legs par smras la mkhas 
[\[20b.2\]]pa shin tu mos/_/bder gshegs mkhyen la mtha' yas ye shes can/_/'di dag bzod pa dang po'i khyad par ro/_/legs par bshad pa'i chos ni gang thos kyang /_/sangs rgyas dag gis bshad par the tshom med/_/rgyal ba kun gyi chos la de mos te/_/'di dag bzod pa dang 
[\[20b.3\]]po'i khyad par ro/_/stong pa bde bar gshegs pas bshad pa ltar/_/nges don mdo sde dag gi bye brag shes/_/gang las sems can gang zag skyes bu bstan/_/chos de thams cad drang ba'i don du shes/_/'jig rten 'di na mu stegs mang yod pa/_/de dag la yang de ni yid mi khro/_/
[\[20b.4\]]de dag la ni snying rje nye bar 'jog_/'di dag bzod pa dang po'i khyad par ro/_/de la gzungs rnams yongs su snang bar 'gyur/_/snang ba de la nam yang the tshom med/_/bden pa'i rjes su 'brang ba'i tshig smras te/_'di dag bzod pa dang po'i khyad par ro/_/rlung dang chu dang me dang sa rnams 
[\[20b.5\]]kyi/_khams bzhi po ni rnam pa gzhan 'gyur yang /_/sangs rgyas byang chub las ni de mi ldog_/'di dag bzod pa dang po'i khyad par ro/_/'jig rten bzo gnas mang po ci yod pa/_/thams cad byang chub sems dpa' des bslabs te/_/bdag las lhag pa su yang mi mthong ba/_/
[\[20b.6\]]'di dag bzod pa dang po'i khyad par ro/_/zhi gnas stobs kyis bskyod pa med gyur cing /_/lhag mthong gis ni ri bo lta bur gyur/_/sems can kun gyis 'khrugs par mi nus te/_/de ni bzod pa gnyis su bshad pa yin/_/mnyam par bzhag bzhin du ni ldang zhing smra/_/mnyam par bzhag 
[\[20b.7\]]pas 'dug cing 'chag par byed/_/mkhas pa ting nge 'dzin gyi pha rol phyin/_/'di dag bzod pa gnyis pa'i khyad par ro/_/mnyam par bzhag pas mngon shes lnga thob ste/_/chos rnams ston cing zhing ni brgyar yang 'gro/_/de ni rdzu 'phrul stobs las mi nyams te/_/'di dag bzod pa 
[\[21a\]]
[\[21a.1\]]gnyis pa'i khyad par ro/_/de ni de 'dra'i ting 'dzin zhi ba bstan/_/mnyam par bzhag pa de yi sems kyi tshod/_/'dzin nus pa yi sems can gang yang med/_/'di dag bzod pa gnyis pa'i khyad par ro/_/'jig rten 'di na gang yod sems can kun/_/de dag sangs rgyas 
[\[21a.2\]]mkhyen pas chos ston kyang /_/bshad pa thams cad de bzhin 'dzin nus te/_/'di dag bzod pa gnyis pa'i khyad par ro/_/shar dang lho dang nub dang byang phyogs dang /_/steng dang 'og dang de bzhin phyogs mtshams ni/_/thams cad na yang 'jig rten mgon po mthong /_/de ni bzod pa 
[\[21a.3\]]gsum par bstan pa yin/_/gser gyi kha dog lta bu'i sku lus su/_/'phrul pa bsam gyis mi khyab sprul nas ni/_/srog chags bye ba mang la chos ston te/_/'di dag bzod pa gsum pa'i khyad par ro/_/sangs rgyas zhing 'di'i 'dzam bu'i gling kun na/_/byang chub sems dpa' de ni 
[\[21a.4\]]snang bar 'gyur/_/'jig rten lha dang lha min bcas par grags/_/'di dag bzod pa gsum pa'i khyad par ro/_/sangs rgyas spyod yul de bzhin cho ga dang /_/bde bar gshegs pa'i spyod lam ci 'dra ba/_/kun la byang chub sems dpa' des bslabs te/_/'di dag bzod pa gsum 
[\[21a.5\]]pa'i khyad par ro/_/'jig rten khams 'di sems can ci yod pas/_/byang chub sems dpa'i bsngags pa brjod gyur la/_/de la yid ni rjes su dgar byed na/_/sangs rgyas ye shes la ni bslabs ma yin/_/'jig rten khams 'di'i sems can su yod pas/_/byang chub sems dpa' la ni 
[\[21a.6\]]mi snyan brjod/_de dag la ni yid kyis khro byed na/_/da dung sangs rgyas ye shes des ma bslabs/_/nor rnyed pas ni yid bder mi 'gyur te/_/nor rnams ma rnyed na yang mi dga' med/_/ri dang 'dra ba'i sems la rtag tu gnas/_/'di dag bzod pa gsum pa'i khyad par ro/_/sgra 
[\[21a.7\]]yi rjes 'gro bzod pa 'di bstan te/_/bsam pa sgom pa rjes su 'thun pa dang /_/thos pa las byung de ni skye ba med/_/'di la gang bslabs de ni byang chub lam/_/bzod pa bla na med pa gsum po 'di/_/byang chub sems dpas nam zhig thob gyur na/_/mi mchog bde bar gshegs 
[\[21b\]]
[\[21b.1\]]pa des mthong ste/_/rdul med byang chub tu yang de lung ston/_/de nas lung bstan pa ni de thob nas/_/sa yang rnam pa drug tu rab tu g.yos/_/zhing rnams 'od kyis shin tu gsal bar gyur/_/lha rnams bye ba me tog char pa 'bebs/_/de la lung bstan de yang thos nas ni/_/sems can 
[\[21b.2\]]bye ba khrag khrig bsam yas kyang /_/bdag cag mchod rten rgyal bar 'gyur snyam ste/_/byang chub dam pa mchog la sems skyed 'gyur/_/nam zhig bla med bzod pa gsum po 'di/_/byang chub sems dpas thob par gyur pa na/_/de ni mi skye 'chi bar mi 'gyur te/_/de la 'chi 'pho med cing skye 
[\[21b.3\]]ba'ang med/_/nam zhig bla med bzod pa gsum po 'di/_/rdzogs pa'i byang chub sems dpas thob gyur na/_/skye ba dang ni 'chi ba'ang mi mthong ste/_/chos rnams thams cad chos nyid gnas par mthong /_/'di ltar mi bden par ni des rig ste/_/chos rnams sgyu ma lta bur rang bzhin 
[\[21b.4\]]stong /_/stong pa dag kyang mi mthong 'chi ba'ang med/_/chos 'di thams cad ngo bo nyid kyis stong /_/nam zhig la las de la gus byas shing /_/rim gro bkur sti mchod pa byas na yang /_/de la yid ni dga' bar mi byed de/_/chos rnams rang bzhin stong par de yis shes/_/sems can 
[\[21b.5\]]dag gis spyos bsdigs brdegs na yang /_/de dag la ni nga rgyal khro mi srid/_/de dag sems can thar par bya ba'i phyir/_/de dag la ni byams pa brtan par skyed/_/rdo dang dbyug pa dag gis brdegs btsogs kyang /_/mkhas pa de la khro bar mi byed de/_/bdag med bzod la rab tu 
[\[21b.6\]]gnas pa la/_/nga rgyal dang ni khro ba'i tha ba med/_/'di ltar des ni mi bden nyid du shes/_/sgyu ma lta bur chos rnams rang bzhin stong /_/chos tshul de 'dra ba la de gnas na/_/lhar bcas 'jig rten dag na shin tu bkur/_/nam zhig sems can dag ni mtshon thogs nas/_/de yi 
[\[21b.7\]]lus dang yan lag mang gtubs kyang /_/de dag la ni yid kyis khro ba med/_/snying rje byams pa las kyang nyams mi 'gyur/_/de dag lus dang yan lag gcod pa'i tshe/_/de ni de la 'di ltar sems bskyed de/_/'di dag byang chub mchog la ma bkod par/_/de srid zhi bar mya ngan nga mi 
[\[22a\]]
[\[22a.1\]]'da'/_/de 'dra'i bzod stobs bla na med pa la/_/bdag med bzod pa mnyam nyid gnas pa yi/_/byang chub sems dpa' grags pa chen po yis/_/bskal pa bye bar rtag tu shin tu bsgoms/_/de las lhag par gang gA'i bye snyed du/_/ji tsam sangs rgyas mkhyen pas don 
[\[22a.2\]]mi byed/_/de srid byang chub reg pa ma yin na/_/de bzhin gshegs pa'i ye shes ci zhig smos/_/grags pa chen po brjod pa mtha' yas pa/_/bdag med bzod la rab tu gnas pa yi/_/bskal pa bsam gyis mi khyab brgyar brjod kyang /_/de yi bsngags pa zad par sla ba min/_/de phyir byang 
[\[22a.3\]]chub mchog rab bla na med/_/ye shes phung po 'tshang rgyar su 'dod pa/_/de ni rgyal bas bsngags pa'i bzod pa sgoms/_/byang chub dam pa rnyed par dka' mi 'gyur/_/bzod pa la 'jug pa'i le'u ste bdun pa'o//_//de nas yang bcom ldan 'das kyis zla 'od 
[\[22a.4\]]gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po ting nge 'dzin 'di 'dod cing /_/myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad kyi dngos po med pa'i ngo bo nyid 
[\[22a.5\]]kyi ye shes la mkhas par bya'o/_/gzhon nu ji ltar na byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas pa yin zhe na/_gzhon nu 'di la byang chub sems dpa' sems dpa' chen pos chos thams cad dngos po med pa/_ngo bo nyid 
[\[22a.6\]]med pa/_mtshan ma med pa/_mtshan nyid med pa/_ma skyes pa/_ma 'gags pa/_yi ge med pa/_stong pa/_gzod ma nas zhi ba/_rang bzhin gyis rnam par dag pa yin par rab tu shes par bya'o/_/gzhon nu byang chub sems dpa' sems dpa' chen pos nam chos thams cad 
[\[22a.7\]]dngos po med pa/_ngo bo nyid med pa/_mtshan ma med pa/_mtshan nyid med pa/_ma skyes pa/_ma 'gags pa/_yi ge med pa/_stong pa/_gzod ma nas zhi ba/_rang bzhin gyis rnam par dag pa yin par rab tu shes par gyur pa de'i tshe gzhon nu byang chub sems dpa' sems dpa' chen po 
[\[22b\]]
[\[22b.1\]]yang dag pa ji lta ba bzhin du chos thams cad kyi dngos po med pa'i ngo bo nyid kyi ye shes la mkhas pa zhes bya'o/_/gzhon nu byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas pa de ni gzugs dang sgra dang dri dang ro dang reg bya dang chos thams 
[\[22b.2\]]cad la 'dod chags par mi byed/_zhe sdang bar mi byed/_gti mug par mi byed do/_/de ci'i phyir zhe na/_'di ltar des chos de yang dag par rjes su mi mthong zhing /_chos de mi dmigs te/_gang 'dod chags pa dang gang la 'dod chags pa dang gang gis 'dod chags pa dang gang zhe sdang ba 
[\[22b.3\]]dang gang la zhe sdang ba dang gang gis zhe sdang ba dang gang gti mug pa dang gang la gti mug pa dang gang gis gti mug par 'gyur ba'i chos de des yang dag par rjes su mi mthong zhing mi dmigs so/_/chos de yang dag par rjes su mi mthong zhing ma dmigs na khams gsum thams cad la ma chags par 
[\[22b.4\]]'gyur te myur du ting nge 'dzin 'di 'thob bo/_/myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/de la 'di skad ces bya ste/_chos rnams thams cad dngos po med pa ste/_/thams cad mtshan ma med cing mtshan nyid med/_/skyes pa med cing 
[\[22b.5\]]'gags pa med par yang /_/de ltar chos rnams shin tu rig par gyis/_/thams cad dngos po med cing yi ge med/_/stong pa zhi ba gzod nas dri ma med/_/de ltar chos rnams gang gis shes pa ni/_/gzhon nu de ni sangs rgyas zhes kyang brjod/_/de phyir rang bzhin mnyam nyid rnams 
[\[22b.6\]]spros pa/_/ngo bo nyid kyis chos kun rang bzhin med/_/bde bar gshegs pa'i yum 'di su 'dod pa/_/rgyal ba rnams kyi yum 'di 'thob par 'gyur/_/gzhon nu de lta bas na rnam grangs 'dis kyang 'di ltar rig par bya ste/_gzhon nu sngon byung ba 'das pa'i dus na bskal pa grangs med pa 
[\[22b.7\]]bas kyang ches grangs med pa/_rgya che ba/_gzhal du med pa/_bsam gyis mi khyab pa/_tshad med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_
[\[23a\]]
[\[23a.1\]]'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das dngos po med pa las byung ba zhes bya ba 'jig rten du byung ngo /_/gzhon nu 'di ji snyam du sems/_ci'i phyir de bzhin gshegs pa de dngos po med pa 
[\[23a.2\]]las byung ba zhes bya zhe na/_gzhon nu de bzhin gshegs pa de skyes ma thag tu steng gi nam mkha' la ta la bdun tsam du 'phags nas gom pa bdun bor te tshig 'di skad gsung ngo /_/chos thams cad dngos po med pa las byung ba'o/_/chos thams cad dngos po med pa las byung ba'o zhes gsungs te/_gzhon nu 
[\[23a.3\]]sgra de'i dbyangs kyis stong gsum gyi stong chen po'i 'jig rten gyi khams go bar byas so/_/de nas sa'i lha nas bzung ste tshangs pa'i 'jig rten gyi bar du sgra bsgrags shing dbyangs kyis rjes su go bar byas te/_e ma de bzhin gshegs pa 'di skyes ma thag tu steng gi nam mkha' la ta la bdun srid du 
[\[23a.4\]]'phags nas gom pa bdun bor te/_dngos po med pa'i sgra 'byin pa las na dngos po med pa las byung ba zhes bya bar 'gyur ro zhes mtshan dngos po med pa las byung ba/_dngos po med pa las byung ba'o zhes btags so/_/bcom ldan 'das de byang chub thob pa na shing thams cad kyi lo ma dang rtsa ba dang shing 
[\[23a.5\]]gel pa dang nags tshal thams cad dang ri'i rtse mo thams cad las kyang dngos po med pa las byung ba'o zhes sgra byung ngo /_/'jig rten gyi khams de na sgrar btags pa ji snyed yod pa thams cad las dngos po med pa las byung ba'o zhes rnam par rig par byed pa'i sgra byung ngo /_/gzhon nu de'i tshe de'i dus na 
[\[23a.6\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung ba de'i gsung rab la rgyal bu gzhon nu snying rje chen po sems zhes bya ba gzugs bzang zhing mdzes la blta na sdug pa zhig byung ngo /_/gzhon nu de nas rgyal bu gzhon nu snying rje 
[\[23a.7\]]chen po sems de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung ba ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs 
[\[23b\]]
[\[23b.1\]]gcig tu 'dug go/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung bas rgyal bu gzhon nu snying rje chen po sems kyi lhag pa'i bsam pa mkhyen nas ting nge 'dzin 'di bshad do/_/de ting nge 'dzin 'di thos nas rab tu 
[\[23b.2\]]dad de sems rab tu dad pas skra dang kha spu bregs te gos ngur smrig gyon nas dad pas khyim nas khyim med par rab tu byung ngo /_/de rab tu byung nas ting nge 'dzin 'di bzung ste/_/bzung zhing bcangs bklags kun chub par byas nas bsgom pa'i rnal 'byor la rjes su brtson par gnas te/_de dge ba'i rtsa 
[\[23b.3\]]ba des bskal pa bye ba phrag nyi shur nam yang ngan 'gro log par ltung bar ma song ngo /_/sangs rgyas bye ba phrag nyi shu mnyes par byas te/_de bzhin gshegs pa de dag thams cad las kyang ting nge 'dzin 'di mnyan to/_/sangs rgyas de dag thams cad las mnyan nas kyang bzung ngo kun chub par byas so/_/
[\[23b.4\]]bcangs so/_/bklags so/_/bton to/_/nyon mongs pa med par bsgoms shing mang du byas te/_bsgom pa'i rnal 'byor la rjes su brtson par gnas so/_/de dge ba'i rtsa ba des bskal pa nyi shu 'das nas de bzhin gshegs pa dgra bcom pa yang dag par rdzogs pa'i sangs rgyas don 
[\[23b.5\]]legs par bsams pa zhes bya ba 'jig rten du byung ste/_des sems can grangs med dpag tu med pa yongs su smin par byas sems can tshad med pa'i don byas nas de'i 'og tu shing zad pa'i me ltar yongs su mya ngan las 'das so/_/gzhon nu de lta bas na rnam grangs des kyang 'di ltar ting nge 'dzin 
[\[23b.6\]]'di byang chub sems dpa' sems dpa' chen po rnams kyi gces spras byed pa ste/_sangs rgyas kyi ye shes bla na med pa yongs su rdzogs par byed pa yin par rig par bya'o/_/de nas yang bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs 
[\[23b.7\]]su bcad pa'i dbyangs kyis rgya cher yang dag par rab tu bstan to/_/sngon 'das dus kyi bskal pa bsam yas na/_/mi yi gtso bo byung ba ngas dran te/_/drang srong chen po gzengs kyis don mdzad pa/_/de ming dngos po med las byung zhes bya/_/skyes ma thag tu mkha' la rab 'dug nas/_/
[\[24a\]]
[\[24a.1\]]chos rnams thams cad dngos po med par bstan/_/de tshe de dang 'thun par mtshan btags te/_/sgras ni 'jig rten kun tu grags par byas/_/lha rnams thams cad rab tu sgra 'byin pa/_/dngos po med ces bya ba'i rgyal bar 'gyur/_/skyes ma thag tu gom pa bdun bor 
[\[24a.2\]]te/_/rgyal bas chos rnams dngos po med par bshad/_/thub pa chos rnams thams cad ston pa yi/_/sangs rgyas chos kyi rgyal por nam 'gyur tshe/_/rtsi shing gel ba ri dang brag rnams las/_/chos rnams dngos po med ces sgra yang byung /_/'jig rten de na ji snyed sgra yod pa/_/thams 
[\[24a.3\]]cad dngos med ci yang med pa zhes/_/de lta bur ni 'jig rten 'dren pa yi/_/sgra dbyangs rnam pa shin tu byung bar gyur/_/de yi dus na rgyal po'i bu skyes pa/_/ming ni rtag tu snying rje sems zhes bya/_/shin tu gzugs bzang blta na sdug pa zhig_/rgyal ba de yi drung du nyer 'ongs te/_/thub 
[\[24a.4\]]pa khyu mchog zhabs la phyag 'tshal nas/_/ri mor bcas pas bskor bar byas nas ni/_/rdul bral bla na med pa'i chos mnyan phyir/_/rab tu dang ba'i sems kyis der 'dug go/_/rgyal ba dpa' bo des ni bsam mkhyen nas/_/ting 'dzin 'di ni rab tu bshad pa mdzad/_/des ni 
[\[24a.5\]]rdul bral ting 'dzin 'di thos nas/_/rgyal mchog bstan la myur bar rab tu byung /_/rab tu de byung ting 'dzin 'di yang ni/_/bzung zhing bklags te yongs su chub byas pas/_/bskal pa bye ba nyi shu tshang bar ni/_/log par ltung ba'i sar yang yong ma song /_/de ni dge bar byas pa'i 
[\[24a.6\]]las de yis/_/sangs rgyas bye phrag nyi shu mnyes par byas/_/rgyal ba de dag kun gyi drung du yang /_/ting 'dzin zhi mchog 'di ni goms par byas/_/de phyis 'jig rten du yang sangs rgyas gyur/_/ming ni don legs bsams zhes rtag tu brjod/_/sems can bye ba mang po'i 
[\[24a.7\]]don byas nas/_/phyi ma'i dus la me bzhin mya ngan 'das/_/dngos po med pa las byung ba'i le'u ste brgyad pa'o//_//'phags pa ting nge 'dzin gyi rgyal po'i mdo/_bam po gsum pa/_de nas yang bcom ldan 'das kyis zla 'od gzhon nur gyur pa la bka' 
[\[24b\]]
[\[24b.1\]]stsal pa/_gzhon nu de lta bas na byang chub sems dpa' sems dpa' chen po gang ji ltar na bdag myur du bla na med pa yang dag par rdzogs pa'i byang chub tu mngon par rdzogs par 'tshang rgya zhing /_sems can thams cad srid pa'i rgya mtsho las bsgral bar 'dod pa'i byang chub sems dpa' sems 
[\[24b.2\]]dpa' chen pos sangs rgyas thams cad kyis bsngags pa/_de bzhin gshegs pa thams cad kyi yum/_chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di mnyan par bya/_/gzung bar bya/_bcang bar bya/_kun chub par bya/_bklag par bya/_rab tu 
[\[24b.3\]]gdon par bya/_lung nod cing kha ton du bya/_nyon mongs pa med par sgom pas bsgom par bya/_mang du bya/_gzhan la yang rgya cher rab tu bstan par bya'o/_/de ci'i phyir zhe na/_gzhon nu chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di ni 
[\[24b.4\]]de bzhin gshegs pa dgra bcom pa yang dag par rdzogs pa'i sangs rgyas rnams skyed pa ste/_'di las de bzhin gshegs pa dang nyan thos dang rang sangs rgyas thams cad byung ngo /_/gzhon nu de lta bas na khyod kyis kyang sangs rgyas thams cad kyis bsngags pa/_de bzhin gshegs pa 
[\[24b.5\]]thams cad skyed pa/_chos thams cad kyi rang bzhin mnyam pa nyid rnam par spros pa ting nge 'dzin gyi rgyal po gzung bar bya'o/_/de la 'di skad ces bya ste/_de phyir byang chub tu ni 'tshang rgya zhing /_/srid pa'i mtsho las sems can sgrol 'dod pas/_/sangs rgyas bsngags pa'i mdo sde 'di zung 
[\[24b.6\]]shig_/byang chub dam pa rnyed par dka' mi 'gyur/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po ting nge 'dzin 'di 'dod cing myur du bla na med pa yang dag par rdzogs pa'i byang chub mngon par 
[\[24b.7\]]rdzogs par 'tshang rgya bar 'dod pas chos zab mo bzod pa la mkhas par bya'o/_/gzhon nu ji ltar na byang chub sems dpa' sems dpa' chen po chos zab mo bzod pa la mkhas pa yin zhe na/_gzhon nu 'di la byang chub sems dpa' sems dpa' chen pos chos thams cad sgyu ma lta bur rab tu 
[\[25a\]]
[\[25a.1\]]shes par bya'o/_/chos thams cad rmi lam lta bu dang smig rgyu lta bu dang brag ca lta bu dang mig yor lta bu dang chu zla lta bu dang sprul pa lta bu dang gzugs brnyan lta bu dang nam mkha' lta bur rab tu shes par bya'o/_/gzhon nu byang chub sems dpa' sems dpa' chen pos nam chos thams 
[\[25a.2\]]cad sgyu ma lta bur yongs su shes shing /_chos thams cad rmi lam lta bu dang smig rgyu lta bu dang brag ca lta bu dang mig yor lta bu dang chu zla lta bu dang sprul pa lta bu dang gzugs brnyan lta bu dang nam mkha' lta bur yang dag pa ji lta ba bzhin yongs su shes pa de'i tshe/_gzhon nu byang chub sems dpa' 
[\[25a.3\]]sems dpa' chen po 'di chos zab mo bzod pa la mkhas pa zhes bya'o/_/chos zab mo bzod pa dang ldan pa de 'dod chags par 'gyur ba'i chos la mi chags/_zhe sdang bar 'gyur ba'i chos la mi sdang /_gti mug par 'gyur ba'i chos la mi rmongs so/_/de ci'i phyir zhe na/_'di ltar des chos 
[\[25a.4\]]de yang dag par rjes su mi mthong /_chos de mi dmigs te/_gang 'dod chags pa dang gang la 'dod chags pa dang gang gis 'dod chags pa dang gang zhe sdang ba dang gang la zhe sdang ba dang gang gis zhe sdang ba dang gang gti mug pa dang gang la gti mug pa dang gang gis gti mug par 'gyur ba'i 
[\[25a.5\]]chos de des yang dag par rjes su mi mthong zhing chos de mi dmigs so/_/chos de yang dag par rjes su mi mthong zhing mi dmigs pas 'dod chags pa med pa/_zhe sdang ba med pa/_gti mug pa med pa/_sems phyin ci ma log pa/_mnyam par bzhag pa zhes bya'o/_/spros pa med pa 
[\[25a.6\]]zhes bya'o/_/rgal ba pha rol tu phyin pa zhes bya'o/_/skam la phyin pa zhes bya'o/_/bde bar son pa zhes bya'o/_/mi 'jigs pa thob pa zhes bya'o/_/tshul khrims can zhes bya'o/_/ye shes can zhes bya'o/_/shes rab can zhes bya'o/_/bsod nams can zhes bya'o/_/rdzu 'phrul 
[\[25a.7\]]can zhes bya'o/_/dran pa can zhes bya'o/_/blo gros can zhes bya'o/_/rtogs pa can zhes bya'o/_/ngo tsha shes pa dang ldan pa zhes bya'o/_/brtan pa dang ldan pa zhes bya'o/_/spyod pa dang ldan pa zhes bya'o/_/sbyangs pa'i yon tan yo byad bsnyungs pa dang ldan pa zhes bya'o/_/nyon mongs pa med 
[\[25b\]]
[\[25b.1\]]pa zhes bya'o/_/ci 'ang med pa zhes bya'o/_/dgra bcom pa zhes bya'o/_/zag pa zad pa zhes bya'o/_/nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_
[\[25b.2\]]khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_shes rab shin tu rnam par grol ba/_sems kyi dbang thams cad kyi dam pa'i pha rol tu phyin pa'i dge sbyong zhes bya'o/_/bram ze zhes bya'o/_/
[\[25b.3\]]khrus byas pa zhes bya'o/_/pha rol tu song ba zhes bya'o/_/rig par byed pa zhes bya'o/_/gtsang sbra can zhes bya'o/_/sangs rgyas kyi sras zhes bya'o/_/shAkya'i sras zhes bya'o/_/tsher ma dkrugs pa zhes bya'o/_/khrims ma dral ba zhes bya'o/_/'obs dral ba zhes bya'o/_/'obs las 
[\[25b.4\]]rgal ba ces bya'o/_/zug rngu phyung ba ces bya'o/_/nad med pa ces bya'o/_/dge slong zhes bya'o/_/kun nas dkris pa med pa zhes bya'o/_/skyes bu zhes bya'o/_/skyes bu dam pa zhes bya'o/_/skyes bu mchog ces bya'o/_/skyes bu chen po zhes bya'o/_/skyes bu seng ge zhes bya'o/_/skyes 
[\[25b.5\]]bu glang po che zhes bya'o/_/skyes bu cang shes pa zhes bya'o/_/skyes bu lcid khyer ba ces bya'o/_/skyes bu dpa' bo ces bya'o/_/skyes bu rtsal po che zhes bya'o/_/skyes bu me tog ces bya'o/_/skyes bu pad ma zhes bya'o/_/skyes bu pad ma dkar po zhes bya'o/_/skyes bu 'dul ba zhes bya'o/_/skyes 
[\[25b.6\]]bu zla ba zhes bya'o/_/skyes bu phal pa ma yin pa zhes bya'o/_/mi gos pa zhes bya'o/_/de nas bcom ldan 'das kyis chos zab mo'i bzod pa la 'jug pa'i chos kyi rnam grangs 'di bstan pa'i phyir tshigs su bcad pa 'di dag gsungs so/_/nam zhig 'jig rten khams 'di 'byung ba dang /_/
[\[25b.7\]]'jig rten thams cad nam mkhar gyur pa'i tshe/_/ji ltar sngon bzhin phyis kyang de bzhin te/_/chos rnams thams cad de bzhin shes par gyis/_/'jig rten 'di na ji snyed ci yod pa/_/chu yi phung po 'di ni 'og tu 'gro_/'og tu ci 'drar steng du'ang de bzhin te/_/chos rnams thams cad 
[\[26a\]]
[\[26a.1\]]de bzhin shes par gyis/_/ji ltar bar snang cung zad sprin med las/_/skad cig tu ni sprin gyi dkyil 'khor snang /_/thog ma ga las byung bar shes par bya/_/de bzhin chos rnams thams cad shes par gyis/_/de bzhin gshegs pa mya ngan 'das pa dag_/ji ltar yid la byas 
[\[26a.2\]]bzhin gzugs brnyan snang /_/sngon mtha' ji bzhin phyis kyang de bzhin te/_/chos rnams thams cad de bzhin shes par gyis/_/ji ltar dbu ba mang po rdos pa dag_/chu bos khyer ba skyes bus nges mthong ste/_/de la brtags na snying po yong mi snang /_/chos rnams thams cad de bzhin shes 
[\[26a.3\]]par gyis/_/ji ltar char pa'i thigs chen bab pa na/_/chu yi chu bur dag ni tha dad 'byung /_/byung nas zhig ste chu yi chu bur med/_/chos rnams thams cad de bzhin shes par gyis/_/ji ltar spring yig grong gzhan bskur ba las/_/dge dang mi dge'i bya ba so sor 'byung /_/sgra las spring yig 
[\[26a.4\]]tu yang 'phos pa med/_/chos rnams thams cad de bzhin shes par gyis/_/ji ltar mi dag chang gis myos nas ni/_/sa 'di kun tu 'khor snyam byed mod kyi/_/sa 'di 'gul zhing g.yos pa'ang med pa ltar/_/chos rnams thams cad de bzhin shes par gyis/_/me long ngos dang 'bru 
[\[26a.5\]]mar snod rnams la/_/bud med kha bzhin rgyan pas bltas pa na/_/byis pa de ni de la chags bskyed nas/_/'dod pa tshol ba'i phyir yang shin tu rgyug_/bzhin ni der yang 'phos pa ma yin te/_/gzugs brnyan la ni nam yang bzhin mi rnyed/_/rmongs pa de dag 'dod chags skyes pa 
[\[26a.6\]]ltar/_/chos rnams thams cad de bzhin shes par gyis/_/ji ltar smig rgyu dri za'i grong khyer dang /_/sgyu ma ji bzhin rmi lam ji lta bur/_/mtshan ma sgom pa ngo bo nyid kyis stong /_/chos rnams thams cad de bzhin shes par gyis/_/ji ltar nam mkha' dang bar zla shar ba/_/de yi gzugs brnyan 
[\[26a.7\]]dang ba'i mtshor snang ste/_/zla ba chu yi nang du 'phos pa med/_/chos kun mtshan nyid de 'drar shes par gyis/_/ji ltar mi dag nags ri'i khrod 'dug nas/_/glu len smra dang rgod dang ngu ba las/_/brag ca thos kyang snang ba med pa ltar/_/chos rnams thams cad de bzhin shes par gyis/_/
[\[26b\]]
[\[26b.1\]]glu dang rol mo de bzhin ngu ba yang /_/de la brten nas brag ca 'byung mod kyi/_/sgra la dbyangs de nam yang yod ma yin/_/chos rnams thams cad de bzhin shes par gyis/_/ji ltar rmi lam na yang 'dod bsten pa/_/skyes bu sad par gyur nas mi mthong ste/_/byis pa shin tu 'dod la chags 
[\[26b.2\]]shing zhen/_/chos rnams thams cad de bzhin shes par gyis/_/sgyu ma byed pa dag gis gzugs sprul te/_/rta dang glang po shing rta sna tshogs byas/_/de la ji ltar snang ba gang yang med/_/chos rnams thams cad de bzhin shes par gyis/_/ji ltar bu mo gzhon nu'i rmi lam na/_/bu pho 
[\[26b.3\]]byung zhing shi ba des mthong nas/_/byung nas dga' zhing shi nas mi dga' ltar/_/chos rnams thams cad de bzhin shes par gyis/_/ji ltar mtshan mo chu yi zla ba dag_/dang zhing rnyog pa med pa'i chu nang snang /_/chu zla stong pa gsog ste gzung du med/_/chos rnams thams cad de bzhin 
[\[26b.4\]]shes par gyis/_/ji ltar sos ka'i nyi ma phyed dus na/_/skyes bu skom pas gdungs shing 'gro ba yis/_/smig rgyu dag la chu yi phung por mthong /_/chos rnams thams cad de bzhin shes par gyis/_/smig rgyu la yang chu ni yong med na/_/sems can rmongs pa de la 'thung 'dod de/_/
[\[26b.5\]]mi bden chu ni 'thung bar yong mi nus/_/chos rnams thams cad de bzhin shes par gyis/_/ji ltar chu shing rlon pa'i sdong po la/_/snying po 'dod phyir skyes bus de gshags kyang /_/nang dang phyi rol kun na snying po med/_/chos rnams thams cad de bzhin shes par gyis/_/mig dang rna 
[\[26b.6\]]ba sna yang tshad ma min/_/lce dang lus dang sems kyang tshad ma min/_/dbang po 'di dag gal te tshad yin na/_/'phags pa'i lam gyis su la ci zhig bya/_/'di ltar dbang po 'di dag tshad min zhing /_/ngo bo nyid kyis bems po lung ma bstan/_/de phyir mya ngan 'da' ba'i lam 'dod pa/_/des ni 
[\[26b.7\]]'phags pa'i lam gyis bya ba byos/_/lus la sngon gyi mtha' ma rab brtags na/_/de la lus med lus su 'du shes med/_/gang la lus med lus su shes med pa/_/de ni 'dus ma byas kyi rigs zhes bya/_/mya ngan 'das pa'i chos la chos med de/_/gang phyir 'di med nam yang yod mi 'gyur/_/
[\[27a\]]
[\[27a.1\]]rtog can dag gi yod dang med ces bya/_/de ltar spyod pa sdug bsngal zhi mi 'gyur/_/yod dang med ces bya ba gnyi ga mtha'/_/gtsang dang mi gtsang 'di yang mtha' yin te/_/de phyir gnyis ka'i mtha' ni rnam spangs nas/_/mkhas pa dbus la'ang gnas par yong mi byed/_/yod 
[\[27a.2\]]dang med ces bya ba rtsod pa ste/_/gtsang dang mi gtsang 'di yang rtsod pa yin/_/rtsod par gyur pa sdug bsngal zhi mi 'gyur/_/rtsod pa med par gyur pa sdug bsngal 'gag_/dran pa nye bar gzhag pa'i gtam byas te/_/byis pa bdag nyid lus la mngon sum snyems/_/lus la mngon sum 
[\[27a.3\]]gyur pa rlom sems med/_/de ni rlom sems med do thams cad spangs/_/bsam gtan bzhi dag gi yang gtam byas nas/_/byis pa bdag nyid bsam gtan spyod yul smra/_/bsam gtan nyon mongs med cing rlom sems med/_/shes pas rtogs nas dregs pa rab tu spong /_/bden pa 
[\[27a.4\]]bzhi yi gtam rnams byas nas kyang /_/byis pa bdag nyid bden pa mthong zhes zer/_/bden pa mthong la rlom sems gang yang med/_/rlom sems med pa bden pa rgyal bas gsungs/_/tshul khrims srung zhing de yis snyems mi bya/_/chos rnams mnyan cing des ni mi bsnyems te/_/gang dag 
[\[27a.5\]]shes rab chung ngu de bsnyems pa/_/rtsa ba de las de yi sdug bsngal 'phel/_/'jig rten 'dren pa thams cad mkhyen pa yis/_/dregs pa sdug bsngal rtsa ba yin par bstan/_/rgyags pas dregs pa sdug bsngal rab tu 'phel/_/rlom sems med pa sdug bsngal 'gag par 'gyur/_/ji 
[\[27a.6\]]snyed chos mang yongs su chub byas nas/_/thos pas rgyags shing tshul khrims mi srung na/_/tshul khrims 'chal bas ngan 'gror de 'gro la/_/thos pa mang pos de la skyob mi nus/_/gal te tshul khrims grags pas de rgyags shing /_/mang du thos la brtson par mi byed na/_/tshul khrims 
[\[27a.7\]]'bras bu ma lus zad nas ni/_/phyir yang sdug bsngal rab tu myong bar 'gyur/_/'jig rten dag na ting 'dzin sgom byed kyang /_/de ni bdag tu 'du shes gzhig mi byed/_/de yi nyon mongs phyir yang rab tu ldang /_/lhag spyod kyis ni ting 'dzin 'dir bsgoms bzhin/_/gal te bdag med 
[\[27b\]]
[\[27b.1\]]chos la rab rtog cing /_/de dag brtags nas gal te sgom byed na/_/'bras bu mya ngan 'das thob rgyu de yin/_/rgyu gzhan de dag zhi bar 'gyur mi srid/_/mi zhig chom rkun mang pos rab gtses nas/_/'tsho bar 'dod pas bros shing 'gror brtsal na/_/de yi rkang pa 'gro zhing rgyug ma nus/_/
[\[27b.2\]]chom rkun dag gis de bzung bcom pa ltar/_/de bzhin tshul khrims nyams pa rmongs pa'i mi/_/'dus byas dag las 'bros par 'dod mod kyi/_/tshul khrims nyams pas de yang 'bros mi nus/_/na rga 'chi ba dag gis shin tu bcom/_/ji ltar mi rgod stong phrag mang po dag_/rnam pa du ma'i 
[\[27b.3\]]sgo nas sdigs byed pa/_/de bzhin nyon mongs sgo rnams du ma nas/_/mi rgod bzhin du dge ba'i phyogs rnams 'joms/_/gang gis phung po bdag med rab brtags te/_/spyos shing brgyad kyang zhum par mi 'gyur ba/_/nyon mongs bdud kyi dbang du de mi 'gro_/stong pa shes pa de la 'khrug 
[\[27b.4\]]pa med/_/'gro mang phung po stong par ston mod kyi/_/ji ltar bdag med de dag mi shes te/_/mi shes de dag gzhan gyis brgal na yang /_/khro ba'i zil gyis non cing tshig rtsub smra/_/mi dag na zhing lus ni sdug bsngal te/_/lo grangs mang por res 'ga' ma thar ba/_/de ni yun ring nad 
[\[27b.5\]]kyis nyon mongs pas/_/nad rnams gso ba'i phyir yang sman pa btsal/_/yang dang yang ni de yis btsal ba dang /_/sman pa mkhas shing rig pa des rnyed de/_/des kyang snying rje nye bar bzhag nas ni/_/sman 'di gtang bar gyis zhes smras pa dang /_/sman mang bzang zhing phangs pa des blangs 
[\[27b.6\]]nas/_/na ba 'tsho bar 'gyur ba'i sman mi 'thung /_/sman pas ma lan sman gyis ma nyes te/_/nad pa de nyid kyis ni nyes pa yin/_/de bzhin bstan pa 'di la rab byung ste/_/stobs dang bsam gtan dbang po kun rig nas/_/sgom pa la ni mngon par brtson mi byed/_/rigs par mi brtson 
[\[27b.7\]]ga la mya ngan 'da'/_/rtag tu chos kun rang bzhin stong pa ste/_/rgyal ba'i sras rnams dngos po rnam par 'jig_/srid pa thams cad yong ye stong pa ste/_/nyi tshe'i stong pa mu stegs can dag gi/_/mkhas pa byis pa dag dang rtsod mi byed/_/byis pa dag ni ri mor byas nas spong /_/zhe 
[\[28a\]]
[\[28a.1\]]sdang sems kyis bdag gi drung 'ong zhes/_/byis pa'i chos la sten par yang mi byed/_/byis pa dag gi rang bzhin rgyud rig nas/_/mkhas pa byis pa dag dang mi 'grogs te/_/ji srid du ni byis pa legs bsnyen kyang /_/de dag phyir yang dgra dang 'dra bar 'gyur/_/mkhas pa 
[\[28a.2\]]byis pa dag la yid mi rton/_/mkhas dang byis pa'i rang bzhin chos nyid ni/_/byis pa'i rang bzhin ngang tshul tha dad de/_/so so'i skye bo la ni mdza' ba med/_/chos dang ldan pa'i tshig tu smras na yang /_/yid mi ches dang zhe sdang khro ba dag_/mngon par ston pa 'di ni byis pa'i chos/_/don 
[\[28a.3\]]'di rnam par rig pas yid mi rton/_/byis pa dang ni byis par 'thun 'byor ba/_/ji ltar mi gtsang ba dang mi gtsang bzhin/_/mkhas pa dag ni mkhas pa'i skye bo dang /_/'thun zhing 'byor pa mar dang snying khu bzhin/_/'khor ba'i nyes la so sor ma brtags te/_/las kyi rnam par smin la mi 
[\[28a.4\]]'jug cing /_/sangs rgyas rnams kyi tshig la ma dad pas/_/byis pa de dag bcad cing gtub par 'gyur/_/mi 'thob rab tu rnyed dka' thob nas ni/_/bzo yi gnas dag la ni mkhas ma gyur/_/dbul por gyur cing nor yang yong med de/_/de nas 'tsho ba med pas rab tu 'byung /_/
[\[28a.5\]]sangs rgyas bstan 'dir de dag rab byung nas/_/lhung bzed chos gos dag la chags par 'gyur/_/de dag sdig pa'i grogs pos yongs zin pas/_/bde bar gshegs pa'i bslab pa mi spyod de/_/de dag bdag gi tshul khrims ma mthong bas/_/byis pa dag ni sems gnas mi rnyed 
[\[28a.6\]]cing /_/nyin mtshan rnal 'byor la yang mi brtson pas/_/de dag sdig pa'i lam la smod mi byed/_/lus dang sems ni shin tu mi sdom pa/_/de ni tshig tu mi smra ci yang med/_/su yis nyes pa ci byas brgal lo zhes/_/rtag tu gzhan gyi nyes pa tshol zhing rtog_/byis pa dag ni zas la 
[\[28a.7\]]chags gyur nas/_/zas la tshod rig par ni mi byed de/_/sangs rgyas bsod nams kyis ni zas rnyed kyang /_/de la byis pa byas pa gzo mi 'gyur/_/de dag kha zas ro zhim bsod pa dag_/rnyed nas rnal 'byor mi brtson za zhing 'thung /_/de dag la ni zas de gdug par 
[\[28b\]]
[\[28b.1\]]'gyur/_/bal glang phru gus rtsa ba ma bkrus bzhin/_/mkhas shing rtogs pa blo gros ldan pa ni/_/kha zas bzang po gtsang ma za mod kyi/_/de dag la ni chags par mi 'gyur te/_/ma chags bzhin du za zhing rnal 'byor brtson/_/mkhas shing rtogs pa blo gros ldan pa dag_/byis pa 
[\[28b.2\]]gang nas legs par 'ongs zhes smra/_/de bzhin snyan pa'i tshig gis nyer bsdus nas/_/de dag la ni snying rje nye bar 'jog_/byis pa la ni gang phan snying brtse ba/_/de la gnod pa byung na byis pa dga'/_/de lta'i nyes phyir byis pa rnam spangs te/_/[{]ri dgas [,]ri dwags [}]bzhin du gcig pu 
[\[28b.3\]]dgon par gnas/_/mkhas pas 'di 'dra'i nyes pa rig nas ni/_/shes rab dman bsten bdag ni mtho ris nyams/_/byang chub thob par ga la 'gyur snyam ste/_/byis pa rnams dang nam yang yong mi sten/_/byams pa la ni mkhas pa gnas par 'gyur/_/snying rje dag la 
[\[28b.4\]]gnas shing dga' spyod dang /_/srid pa kun la rtag tu btang snyoms pa/_/ting nge 'dzin bsgoms byang chub reg par 'gyur/_/mya ngan med zhi byang chub des rtogs shing /_/sems can na rgas gzir bar rig nas ni/_/de la snying rje rab tu nyer bzhag ste/_/don dam ldan 
[\[28b.5\]]pa'i gtam rnams ston par byed/_/rgyal ba'i chos nyid brjod du med pa dang /_/bde bar gshegs pa'i bden pa sus shes pa/_/de dag 'di lta bu yi chos thos nas/_/'phags pa zang zing med pa'i bzod pa 'thob/_/chos zab mo la bzod pa'i le'u ste dgu 
[\[28b.6\]]pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_/gzhon nu de lta bas na nan tan snying por bya'o zhes gzhon nu khyod kyis de ltar bslab par bya'o/_/de ci'i phyir zhe na/_gzhon nu byang chub sems dpa' sems 
[\[28b.7\]]dpa' chen po nan tan snying por byed pa la bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/_/de nas zla 'od gzhon nur gyur pa stan las langs te/_bla gos phrag pa gcig tu gzar nas pus mo g.yas pa'i lha nga sa la 
[\[29a\]]
[\[29a.1\]]btsugs te/_bcom ldan 'das ga la ba de logs su thal mo sbyar nas bcom ldan 'das la 'di skad ces gsol to/_/bcom ldan 'das 'di ltar bcom ldan 'das kyis byang chub sems dpa' sems dpa' chen po rnams la gdams pa dang /_/rjes su bstan pa 'di 
[\[29a.2\]]legs par bstan cing legs par bkod pa dang /_byang chub sems dpa'i bslab pa thams cad bstan te/_legs par bshad pa dang legs par bkod pa bcom ldan 'das ngo mtshar to/_/bcom ldan 'das 'di ni de bzhin gshegs pa'i spyod yul te/_nyan thos dang rang sangs 
[\[29a.3\]]rgyas thams cad kyis kyang ma lags na mu stegs can gzhan gyi lta ci smos/_bcom ldan 'das bdag kyang nan tan snying por bgyis te lus dang srog la yang mi lta bar bgyis la de bzhin gshegs pa'i rjes su slob bo/_/de ci'i slad du zhe na/_bcom ldan 'das bdag ni de bzhin gshegs 
[\[29a.4\]]pa'i rjes su slob par 'tshal lo/_/bcom ldan 'das bdag ni bla na med pa yang dag par rdzogs pa'i byang chub mngon par rdzogs par 'tshang rgya bar 'tshal lo/_/bcom ldan 'das bdag ni bdud sdig can shin tu gzhig par 'tshal lo/_/bcom ldan 'das bdag ni sems can thams cad 
[\[29a.5\]]'jigs pa thams cad dang sdug bsngal thams cad las bsgral bar 'tshal lo/_/bcom ldan 'das kyis phyag g.yas pa bdag gi spyi bo la gzhag par gsol/_de la 'di skad ces bya ste/_nam mkha' 'dra zhing rdul bral gzugs bzang 'chang /_/shes rab sras po lus dang mtshan mi 
[\[29a.6\]]mnga'/_/yon tan rgya mtsho rab zab thugs rje can/_/mtshungs med phyag ni bdag gi spyi bor zhog_/de skad ces gsol pa dang /_/bcom ldan 'das kyis phyag g.yas pa dge ba'i rtsa ba du ma las byung ba/_mtshan sna tshogs kyis shin tu brgyan pa/_lha'i gser gyi kha dog lta bu zla 
[\[29a.7\]]'od gzhon nur gyur pa'i spyi bor bzhag go/_/bcom ldan 'das kyis zla 'od gzhon nur gyur pa'i spyi bor phyag g.yas pa bzhag ma thag tu skad cig de nyid la zla 'od gzhon nur gyur pa la dpa' bar 'gro ba dang nam mkha' mdzod dang rdo rje lta bu dang yid ltar mgyogs pa dang gzugs thams cad ston 
[\[29b\]]
[\[29b.1\]]pa dang sgrib pa med pa'i mtha' dang de bzhin gshegs pa thams cad ston pa dang stong pa nyid thams cad kyi dbang bskur ba thob pa la sogs pa shes rab kyi pha rol tu phyin pa las byung ba'i ting nge 'dzin gyi sgo bye ba khrag khrig brgya stong du ma brjod du med pa'i yang brjod du med pa dag mngon du gyur to/_/gzungs 
[\[29b.2\]]dang rnam par thar pa'i sgo du ma mngon du gyur to/_/dga' ba dang bde ba gang de 'phags pas brjod pa/_lha yul ba rgya che zhing dpe med pa/_sangs rgyas dang byang chub sems dpa' thams cad kyi spyod yul du rig pa rab tu thob bo/_/de la 'di skad ces bya ste/_dra bas mdzes 'brel bum 
[\[29b.3\]]pa lcags kyu'i mtshan mnga' zhing /_/dpal be'u 'khor lo rgyal mtshan ba dan nya ris mnga'/_/bskal pa bye mang rin chen gtong la zhugs pa'i phyag_/bcom ldan 'das kyis zla 'od gzhon nu'i spyi bor bzhag_/de nas lha yul pa rgya che zhing dpe med pa/_sangs rgyas dang byang chub 
[\[29b.4\]]sems dpa' thams cad kyi spyod yul du rig pa'i dga' ba dang /_bde ba dang ldan par gyur nas stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 
[\[29b.5\]]'das la tshul dang 'thun pa'i tshigs su bcad pa dag gis mngon par bstod do/_/bla med mi 'jigs sbyin pa khyod la phyag 'tshal lo/_/gzhan phan sems can gnyen rtsa khyod la phyag 'tshal lo/_/stobs bcu bden pa'i rtsal mnga' khyod la phyag 'tshal lo/_/bde gshegs 
[\[29b.6\]]mi mnyam mnyam pa khyod la phyag 'tshal lo/_/mgon po shin tu thugs rje can la phyag 'tshal lo/_/dpa' bo dgra bzhi rnam par btul la phyag 'tshal lo/_/brtson pa dam pa'i don rnams mkhyen la phyag 'tshal lo/_/chos kyi sku mchog mnga' ba'i lha la phyag 'tshal lo/_/snying rje 
[\[29b.7\]]byams 'od rgyal ba'i nyi ma mun sel ba/_/shes rab shin tu yangs pa'i nam mkha'i dkyil du shar/_/don dam shin tu zab pa'i chos rnams ston mdzad pa/_/lha khyod la ni rtag tu bdag kyang skyabs su mchi/_/de nas zla 'od gzhon nur gyur pas bcom ldan 'das la tshul dang 'dra ba'i 
[\[30a\]]
[\[30a.1\]]tshigs su bcad pa dag gis mngon par bstod nas bcom ldan 'das la 'di skad ces gsol to/_/bcom ldan 'das bdag la thugs brtse ba'i slad du byang chub sems dpa'i dge 'dun dang dge slong gi dge 'dun dang bcas pa sang bdag gi sdum par bshos gsol bar thugs la gnang bar 
[\[30a.2\]]mdzad du gsol/_de la 'di skad ces bya ste/_bdag gi sdum par gtsang ma'i bshos gsol bar/_/mi dbang sras dang bcas la gsol ba 'debs/_/thub pa'i dbang po bdag la thugs brtse'i phyir/_/mgon po lha yi gtso bos gnang bar mdzod/_/de nas bcom ldan 'das kyis thugs 
[\[30a.3\]]brtse ba'i phyir/_byang chub sems dpa'i dge 'dun dang /_nyan thos kyi dge 'dun dang thabs cig tu zla 'od gzhon nur gyur pa'i khyim du bshos gsol bar cang mi gsung bar gyur pas gnang ngo /_/de nas zla 'od gzhon nur gyur pas bcom ldan 'das cang mi gsung bar gyur pas gnang bar rig nas stan 
[\[30a.4\]]las langs te bla gos phrag pa gcig tu gzar nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas bcom ldan 'das kyi drung nas song ngo /_/de nas zla 'od gzhon nur gyur pa bya rgod kyi phung po'i ri las babs nas de'i tshe 
[\[30a.5\]]rgyal po'i khab kyi grong khyer chen po nas ri'i rgyal po bya rgod kyi phung po'i bar du de'i bar gyi lam thams cad legs par brgyan te/_'di ltar bcom ldan 'das la mchod pa bya ba'i phyir lam yangs shing che la rtswa dang sdong du ma dang tsher ma dang rdo dang gyo mo dang gseg ma med par bsal te bye ma 
[\[30a.6\]]gtsang mas bdal nas/_ka tsa lin di ka ltar 'jam zhing reg na bde ba/_dbyangs dga' bar byas te/_lha'i me tog ud pa la dang /_pad ma dang /_ku mu da dang /_pad ma dkar po dang /_dri mchog dang /_a ti mug ta ka dang /_mA li ka dang /_tsam pa ka dang /_skya snar dang /_kun da 
[\[30a.7\]]dang /_ti la ka dang /_ke sa ra dang /_mya ngan 'tshang la sogs pa dus thams cad kyi me tog bzang pos ni kun tu khebs par byas/_gdugs dang rgyal mtshan dang ba dan dang rnam par rgyal ba'i ba dan dang rin po che'i rta babs dang bla re ni bres/_rin po che'i bdug spos kyi snod sna tshogs ni 
[\[30b\]]
[\[30b.1\]]ngos la spyangs/_rin po che'i bdug spos kyi snod de dag thams cad nas ni a ga ru nag pos gang ba'i du ba 'thul/_phyogs phyogs su ni bro mkhan dang gar mkhan lha'i glu gar dang rol mo shin tu 'byor cing legs par bslabs pa rnams bkod/_skyes pa dang bud med dang khye'u dang bu mo 
[\[30b.2\]]shin tu brgyan pa khar rnga dang tu Na ba dang pi bang rgyud gcig pa dang pi bang dang gling bu dang rdza rnga dang rnga mu kun da dang rdza rnga chen po thogs pa rnams bkod/_lam gyi ngos gnyis su shing ta la mthon po lha'i rin po che sna tshogs dang 'dzam bu'i chu bo'i gser las byas pa'i dril bu g.yer ka'i dra ba bres shing sgra 'khrol 
[\[30b.3\]]bas brgyan pa rnams dang rin po che sna tshogs kyi mkha' rten bye ba khrag khrig brgya stong du ma dang /_rin po che sna bdun gyi shing sna tshogs khrun dang sboms su ldan pa sna tshogs dang dus thams cad kyi lo ma dang /_me tog dang 'bras bu phun sum tshogs pa dag btsugs so/_/de la 'di 
[\[30b.4\]]skad ces bya ste/_lam ni sna tshogs shin tu legs par brgyan/_/bla res dang ni gdugs dang ba dan sgreng /_/sil snyan dag gi sgra dag rab tu 'byin/_/glu sgra yid du 'ong ba'ang de bzhin te/_/bud med mang po bro rdung gar byed dang /_/gos bzang khrag khrig rnam mang sna tshogs dang /_/
[\[30b.5\]]me tog phreng ba bzang zhing mdzes pa yis/_/lam mchog yangs pa de ni rab tu brgyan/_/grong mchog gtsang ma 'dir ni thugs rje can/_/sangs rgyas thub pa'i zla ba gshegs so zhes/_/zla 'od gzhon nus dad pa rab bskyed nas/_/rgya che yangs pa'i lam ni shin tu brgyan/_/lha rdzas 
[\[30b.6\]]kyi ni bye ma gtsang ma bdal/_/rab tu yid 'ong me tog mchog rnams bkram/_/rin chen rta babs dag kyang legs par btsugs/_/lam ni lha yi grong khyer bzhin du mdzes/_/zla 'od gzhon nu shin tu yid dga' bas/_/de ltar lam rnams sna tshogs legs brgyan te/_lha dang 
[\[30b.7\]]lha min klu yis de mthong nas/_/ngo mtshar gyur cing a la la zhes smra/_/lam gyi g.yas g.yon 'dzam bu'i chu gser gyi/_/ta la mtho zhing bzang la zlum pa dag_/rin chen dril bu'i dra bas g.yogs shing dkris/_/sgra 'khrol rnam pa du ma mang po btsugs/_/de bzhin rin chen 
[\[31a\]]
[\[31a.1\]]sdong po khrag khrig ni/_/dus kun gyi yang me tog rgyas pa btsugs/_/de yis yangs pa'i lam brgyan mdzes gyur pa/_/mtho ris na ni dga' ba'i tshal bu bzhin/_/rin po che las byas pa'i mkha' rten ni/_/dra ba'i chun po 'od 'bar shin tu mdzes/_/dpe med mthong zhing che la rgyas 
[\[31a.2\]]pa dag_/lam gyi g.yas g.yon 'gram du btsugs shing bkod/_/sangs rgyas 'jig rten gsum dbang gang nas ni/_/rgyal po'i khab kyi grong du gshegs pa yi/_/lam chen de ni de dag rab brgyan pas/_/rnam pa thams cad du yang mdzes par gyur/_/g.yas g.yos su ni rin chen 
[\[31a.3\]]pog phor dpyangs/_/de dag a ga ru yang nag pos bkang /_/pog phor kun nas du ba sprin bzhin 'khrigs/_/lha yi dri zhim rnam pa sna tshogs 'byung /_/ji srid grong khyer chu dron sgo bar dang /_/ri rgyal bya rgod phung po ji srid par/_/zla 'od gzhon nur gyur pas rgyal ba'i phyir/_/lha rdzas 
[\[31a.4\]]dpe med yangs pas brgyan pa byas/_/de nas zla 'od gzhon nur gyur pas lam de rin po che bkod pa rnam pa sna tshogs du mas brgyan pa byas nas zla 'od gzhon nur gyur pa bya rgod kyi phung po'i ri las babs te/_rgyal po'i khab kyi grong khyer chen po gang na ba dang rang gi lha'i khyim mtho zhing che 
[\[31a.5\]]la yangs pa gang na yod pa der song ste phyin nas rang gi khyim du zhugs so/_/zhugs nas bza' ba dang bca' ba dang myang ba mang zhing bzang ba g.yor bcug ste/_zhal zas ro sna brgya pa sbyar nas de'i mtshan mo 'das pa dang rgyal po'i khab kyi grong khyer chen po chag chag legs par btab/_
[\[31a.6\]]byi dor legs par byas nas me tog sil ma ni bkram/_bdug spos kyis ni bdugs/_bla re ni bres/_dar gyi lda ldi dang chun po ni dpyangs/_gdugs dang rgyal mtshan dang ba dan ni bsgreng ste/_de ltar rgyal po'i khab kyi grong khyer chen po'i lam srang dang grong bar du bcas pa rdo dang gyo mo dang gseg 
[\[31a.7\]]ma med par byas/_me tog sna tshogs ni bkram/_tsan dan gyi phye mas ni gtor/_skar khung dang rta babs dang sgo gang dang ba gam dang skar khung dra ba ris dang zla ba kham pa lta bus ni brgyan cing tsan dan gyis byug pa byas te/_de ltar rgyal po'i khab kyi grong khyer chen po dpag tu med 
[\[31b\]]
[\[31b.1\]]pa'i bkod pas rab tu brgyan nas/_rang gi khyim yang rgyan sna tshogs pa rnam pa du mas brgyan te/_rin po che'i phreng ba rnam pa du ma ni rab tu dpyangs/_dga' ldan gyi ris kyi lha'i gos kyis ni brgyan cing nye 'khor yang mdzes par byas/_phreng ba dang lda ldi rnam pa tha dad pa du mas ni brgyan pa byed 
[\[31b.2\]]du bcug_/rin po che'i stan bye ba khrag khrig brgya stong du ma ni 'ding du bcug ste/_bcom ldan 'das la mchod pa bya ba'i phyir de'i dbus su bcom ldan 'das kyi lha rdzas kyi seng ge'i khri lha'i dang mi'i las 'das pa bshams so/_/rin po che sna tshogs kyi pog phor ni phyogs bzhir 
[\[31b.3\]]dpyangs te/_de dag nas a ga ru 'ba' zhig gi du ba 'thul bar byas so/_/zla 'od gzhon nur gyur pas khyim mchog de yang 'di lta ste/_bcom ldan 'das kyis yongs su longs spyad pa'i phyir lha'i glu gar dang sil snyan ni bsgrags/_gdugs dang rgyal mtshan dang ba dan ni bsgreng /_lha 
[\[31b.4\]]dang klu dang gnod sbyin dang /_dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa brgya stong gis ni gang zhing rnam par bltas/_rin po che'i me tog sna tshogs rnam pa du mas ni gang bar byas so/_/de la 'di skad ces bya ste/_zla 'od kyis ni khyim 
[\[31b.5\]]mchog yangs pa yang /_rgya cher thams cad shin tu brgyan par byas/_/gang la 'jig rten sgron ma bzhugs pa yi/_/lha rdzas seng ge'i khri ni dbus su btsugs/_/'jig rten sgron mdzad rgyal ba'i gtso bo yi/_/dge 'dun dag ni gang la 'dug 'gyur ba/_/rin chen shin tu rnam par 
[\[31b.6\]]bkra ba'i stan/_/bye ba stong phrag mtha' yas legs par bting /_/rin chen sna tshogs kun gyi bdug spos snod/_/a ga ru yis shin tu gang byas te/_/phyogs rnams thams cad du yang rnam par dpyangs/_/de dag nas ni yid 'ong dri rnams 'thul/_/zla 'od kyis ni stobs bcu 
[\[31b.7\]]gshegs pa'i phyir/_/rin chen me tog mdzes pa sna tshogs dang /_/me tog dri mchog bzang po rnam mang gis/_/khyim gyi sa gzhi bzang po kun du bkram/_/gar byed glu len sil snyan sgra dag gis/_/khyim mchog thams cad kun tu sgra yis gang /_/gdugs dang ba dan dag kyang 
[\[32a\]]
[\[32a.1\]]shin tu bsgreng /_/khyim kun lam mer mdzes pa lha yi bzhin/_/zla 'od gzhon nu'i khyim mchog chen po yang /_/skyes bu na chung tshogs kyis rgyan gyur cing /_/klu dang gnod sbyin lha min mang pos gang /_/brgya phrag mang po'i lha yis rnam par bltas/_de nas zla 'od gzhon 
[\[32a.2\]]nur gyur pas rgyal po'i khab kyi grong khyer chen po yang brgyan/_bdag gi khyim yang legs par brgyan nas de'i mtshan mo 'das pa dang /_nangs par snga rabs kyi dus kyi tshe sil snyan sna tshogs brgya dag ni rab tu dkrol/_gdugs dang rgyal mtshan dang ba dan bye ba du ma ni bsgreng ste/_
[\[32a.3\]]byang chub sems dpa' bye ba khrag khrig brgya stong phrag brgyad cu thams cad kyang lha'i me tog man+dA ras snyim pa bkang ste/_de dag las la la ni skye ba gcig gis thogs pa'i byang chub sems dpa' sems dpa' chen po 'di lta ste/_spyan ras gzigs dbang phyug dang /_mthu chen thob dang /_spos kyi 
[\[32a.4\]]glang po che dang /_rin po che'i tog dang /_mngon par 'byung dka' dang /_'jam dpal gzhon nur gyur pa dang /_dpa' bo'i sde dang /_lag [{]bzangs [,]bzang [}]dang /_rin chen me tog dang /_mthong ba don yod dang /_byams pa la sogs pa byang chub sems dpa'i tshogs chen pos yongs su bskor cing 
[\[32a.5\]]mdun du bdar te/_rta dang ba lang du ma shin tu brgyan cing ma zhon par khrid pa mang po dang 'dres pa/_gzhan yang yul gyi mi dpag tu med pa'i tshogs dang bdag nyid kyang lha'i me tog man+dA ras snyim pa bkang ste byang chub sems dpa'i mthu chen po dang byang chub sems dpa'i rdzu 'phrul chen po dang byang 
[\[32a.6\]]chub sems dpa'i cho 'phrul chen po dang /_byang chub sems dpa'i a la la zhes lha'i ga zha'i sgra yid du 'thad cing yid du 'ong ba yid 'phrog pa dag sgrog cing /_rgyal po'i khab kyi grong khyer chen po'i chu dron gyi sgo nas phyir byung ste/_ri'i rgyal po bya rgod kyi phung po ga la ba dang /_bcom ldan 'das 
[\[32a.7\]]ga la der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas lha'i me tog man+dA ra bas snyim pa gang bas bcom ldan 'das la mngon par gtor te phyogs gcig tu 'khod do/_/byams pa la sogs pa byang chub 
[\[32b\]]
[\[32b.1\]]sems dpa' sems dpa' chen po de dag kyang bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te/_so so'i snyim pa na me tog man+dA ra ba yod pa des bcom ldan 'das la mngon par gtor nas phyogs gcig tu 'khod do/_/zla 'od gzhon 
[\[32b.2\]]nur gyur pa phyogs gcig tu 'dug pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas gdugs tshod la bab pa/_bcom ldan 'das bshos gtsang sbyar lags te/_da de'i dus 
[\[32b.3\]]la bab par bcom ldan 'das kyis mkhyen na/_byang chub sems dpa'i dge 'dun dang dge slong gi dge 'dun du bcas pa dang dbang che ba dang /_dbang che bar grags pa rgya che zhing rlabs che ba'i lha dang klu dang gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye 
[\[32b.4\]]chen po dang grul bum dang [{]yi dgas [,]yi dwags [}]dang srul po dang mi dang mi ma yin pa dag dang yang thabs cig tu rgyal po'i khab kyi grong khyer chen por gshegs shing bdag gi sdum par yang gdugs tshod gsol ba'i dus la bab bo/_/bde bar gshegs pa gdugs tshod la bab bo/_/de la 'di skad 
[\[32b.5\]]ces bya ste/_bdag gis grong khyer mchog kun legs par brgyan/_/mgon po bdag gi sdum pa'ang de bzhin te/_/lha yi zhal zas ro brgya bshams shing sbyar/_/gdugs tshod bab kyis bde gshegs bzhengs su gsol/_/drang srong mchog gis phyag bgyis stobs bcu yon tan 'chang /_/
[\[32b.6\]]sras kyi tshogs kyis yongs su bskor cing grong du gshegs/_/snang byed nyi ma mun pa'i tshogs sel bzhengs su gsol/_/bcom ldan bdag gi sdum par bshos gsol gdugs tshod bab/_/sras dang thabs cig bdag gi sdum par gshegs su gsol/_/'gro ba mang po'i tshogs 
[\[32b.7\]]kyi don kyang bgyis par 'gyur/_/ji ltar mar me mdzad kyis khyod la lung bstan pa/_/de bzhin bdag kyang 'jig rten mngon sum lung ston cig_/bdag 'dir lung bstan 'jig rten thos nas ni/_/sems kyang mchog tu rgya cher rab bskyed de/_/'gro ba 'di dag thams cad sangs rgyas 
[\[33a\]]
[\[33a.1\]]'gyur/_/'di na snod min sems can gang yang med/_/bzhengs shig bzhengs shig stobs bcu mnga' ba'i lha/_/bdag la rjes su phan mdzod sdum par gshegs/_/ji ltar bdag gi sdum par khyod gshegs pa/_/de bzhin byang chub shing dbang drung bdag mchi/_/byang chub shing 
[\[33a.2\]]dbang de drung bdag mchis nas/_/mi g.yo mi 'gul bar ni gnas bcas te/_/byams pas sder bcas bdud rnams pham bgyis nas/_/khyod kyis brnyes bzhin byang chub thob par bgyi/_/de nas bcom ldan 'das kyis zla 'od gzhon nur gyur pas gsol pa mkhyen nas/_/zla 'od gzhon 
[\[33a.3\]]nur gyur pa la tshigs su bcad pas slar bka' stsal pa/_longs shig zla 'od rgyal ba'i sras/_/longs shig sbyin dga' sems can mchog_/longs shig snying rje tshul khrims brtan/_/bran la deng ni khyim du 'dod/_/de nas bcom ldan 'das kyis tshigs su bcad pa 'di 
[\[33a.4\]]gsungs nas sngar gdan las bzhengs te/_sham thabs gsol/_chos gos dang lhung bzed bsnams nas dge slong 'bum du tshang ba'i dge slong gi dge 'dun chen po dang thabs cig tu byang chub sems dpa' sems dpa' chen po shin tu mang pos bskor cing mdun du bdar te/_lha dang klu dang 
[\[33a.5\]]gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye chen po dang grul bum dang [{]yi dgas [,]yi dwags [}]dang srul po dang mi dang mi ma yin pa brgya stong du mas mchod cing mngon par bstod nas/_sangs rgyas kyi mthu chen po dang /_sangs rgyas kyi rdzu 'phrul chen po dang sangs 
[\[33a.6\]]rgyas kyi cho 'phrul chen po dang sangs rgyas kyi spyod lam gyis 'od zer bye ba khrag khrig brgya stong du ma ni rab tu gtong /_sil snyan bye ba khrag khrig brgya stong ni rab tu dkrol/_gdugs dang rgyal mtshan dang ba dan bye ba khrag khrig brgya stong du ma ni mngon par sgreng /_gzugs dang kha dog rags 
[\[33a.7\]]pa du ma rnam pa sna tshogs kyi ngang pa dang khrung khrung dang ngur pa dang bzhad dang tsa ko ra dang rma bya dang tsa sha dang ri skegs dang khu byug dang ka la ping ka dang ku nal la sogs pa bya'i khyu mang po du ma sgra snyan cing 'jam la yid du 'ong ba rnam pa du ma 'byin pas ni bar snang la lha bzhin du so so'i nga ros rol mo'i sgra dbyangs 
[\[33b\]]
[\[33b.1\]]'byin/_lha'i rin po che sna tshogs kyi bdug spos kyi snod yangs shing che ba bye ba khrag khrig brgya stong du ma thams cad kyang bai dUr+ya dang an da rnyil dang shel dang spug gi yu ba can dag gnod sbyin gyi dbang po gzugs bzang dang dbang po'i tog dang rad rod can dang ba ku la dang lngas rtsen dang shAkya 'phel la sogs 
[\[33b.2\]]pa bye ba khrag khrig brgya stong du ma dag gi lag pa gnyis na gtun 'dzin pa bzhin du thogs te/_spos sbrul gyi snying po dang go Shir Sha dang mri Na la dang ha ri dang ma la ya dang tsan dan dmar po dang a ga ru la sogs pas bkang ba'i du ba ni 'thul/_phyogs so so nas lhags pa'i rgyal po dbang che ba/_dbang 
[\[33b.3\]]che bar grags pa rnams rta dang ba lang rgyan gyis shin tu brgyan cing ma zhon par khrid pa'i tshogs du ma dang shing rta dang dpung bu chung gis yongs su bskor cing phreng ba dang lda ldi mang po dang rin po che'i phreng ba lag na thogs shing sngon logs nas rkang gis 'gro'o/_/rta dang glang po che legs par brgyan pa/_ma zhon 
[\[33b.4\]]par khrid pa dag kyang /_rang gi stabs kyis mngon par 'gro zhing skad yid du 'ong la snyan pa 'byin to/_/tshangs pa yang bcom ldan 'das kyi g.yas phyogs nas mchod pa dang rim gro bsnyen bkur byed cing 'gro'o/_/g.yon phyogs nas ni lha'i dbang po brgya byin lha'i bu dbang che ba/_dbang che bar grags 
[\[33b.5\]]pa/_rgya che zhing rlabs che ba/_bgrang ba las 'das pa rnams lha'i cod pan bzang po dang gdu bu rgyan can dang rna cha dang gdu bu dang me tog rna rgyan dang rin po che'i tsong tsong dang me tog gi phreng bas lus brgyan cing /_gzugs mngon par snang bas lha'i me tog man dA ra dang mdog mdzes dang ko bi dA ra dang /_
[\[33b.6\]]s+thA la ka dang ku ra ba ka dang tsam pa ka dang dong ka'i me tog dang mya ngan 'tshang dang skya snar dang a ti mug ta ka dang ud pa la dang ba ku la dang mal li ka dang kun da dang ke sa ra dang pad ma dang ku mu da dang pad ma dkar po dang dri mchog dang rin po che'i phreng ba dang rin po che'i a ga ru dang shing rin po che'i 'bras 
[\[33b.7\]]bu can dag lag na thogs shing sil snyan sna tshogs brgya stong ni shin tu dkrol/_gos bye ba ni g.yob cing a la la zhes ga zha'i sgra dag ni 'byin/_me tog gi char chen po ni rab tu 'bebs shing /_bcom ldan 'das la mchod pa bya ba'i phyir nam mkha'i ngos thams cad bar mtshams 
[\[34a\]]
[\[34a.1\]]med par gang bar 'khod de/_me tog dang spos dang phreng ba dang byug pa dang phye ma dang rin po che'i char rab tu 'bebs shing /_bcom ldan 'das chu dron yod pa'i sgo nas rgyal po'i khab kyi grong khyer chen por gdugs tshod la gshegs so/_/de'i chos nyid ni 'di yin te/_de la 'di 
[\[34a.2\]]skad ces bya'o/_/sangs rgyas de bzhin gshegs pas dus mkhyen nas/_/dpa' bo yon tan kun gyi rab brgyan pa/_/zhing rnams bsam gyis mi khyab snang mdzad cing /_/bcom ldan mi yi seng ge gshegs par gyur/_/spyan ras gzigs dang mthu chen don yod dang /_/spos kyi bal 
[\[34a.3\]]glang rin chen lag [{]bzangs [,]bzang [}]dang /_/rin chen tog dang 'byung dka' dpa' bo dang /_/de dang gzhan dag rgyal ba'i zhabs 'bring byed/_/g.yas phyogs na ni mi pham 'dug gyur te/_/de ming byams pa yon tan mtha' yas phyug_/bar du ma chod sangs rgyas 'gyur ba ste/_/bsod nams 
[\[34a.4\]]ye shes tshogs kyang rab tu rdzogs/_/byams dang btang snyoms dga' bas lus bsgoms shing /_/chos kyi bdag nyid chen po snying rjes skyed/_/yon tan mtha' yas thub dbang yon tan sems/_/bde gshegs thugs rje can gyi zhabs 'bring byed/_/de yi rjes la bskal pa bzang 
[\[34a.5\]]po yi/_/blo gros chen po ldan pa ji snyed pa'i/_/sangs rgyas stong du bzhis ma tshang ba dag_/de dag gis kyang byams pa mdun du bdar/_/gang sngon rgyal po'i khab kyi grong khyer 'dir/_/bskal pa dag la rgyal ba mtha' yas mchod/_/zla ba mdzes pa'i 'od 'dra lha yi lus/_/zla 'od 
[\[34a.6\]]dpa' bo yang ni mdun na 'dug_/snying rje mchog gi g.yon phyogs 'dug pa ni/_/'jam dpal bye ba brgya phrag mang po dang /_/dpa' bo rdzu 'phrul stobs kyis mngon 'phags pa/_/brgya phrag mtha' yas zhing du 'gro ba'o/_/de yi 'og tu nyan thos dge 'dun te/_shA ri'i bu 'og maud gal nag 
[\[34a.7\]]po dang /_/'od srung rab 'byor dga' bo ka phi na/_/bzang ldan rgyal po de bzhin kauN+Di n+ya/_/kun dga' de bzhin gnas brtan sgra gcan zin/_/legs 'ongs kron tsi gang po 'char ba po/_/nam gru gsus chen nye 'khor ma 'gags pa/_/ral pa can ni stong du tshang ba dag_/nyan thos dge 'dun 
[\[34b\]]
[\[34b.1\]]'og tu thams cad kyang /_/dka' thub drag mchog rig byed cho ga shes/_/dmod pa 'dor dang phan 'dogs nus pa yi/_/drang srong dul ba thal sbyar 'dud pa byed/_/zhi ba'i yid dang dul ba'i yid rnams kyis/_/sangs rgyas 'jig rten sgron ma mdun bdar te/_/thugs rjer ldan pa'i mi yi seng 
[\[34b.2\]]ge gshegs/_/sems can stong rnams rab tu thar bar mdzad/_/ston zla tha [{]chungs [,]chung [}]zla ba nya ba ltar/_/skar tshogs dbang po yongs su dag pa bzhin/_/tshangs pa stong phrag dag ni brgya mang gis/_/mtshungs pa med pa'i ston pa yongs su bskor/_/grong khyer gyi ni sgo stengs zhabs bzhag tshe/_/nags 
[\[34b.3\]]tshal stug por bcas pa'i sa yang g.yos/_/lha dang lha min lto 'phye'i tshogs rnams kyang /_/me tog bzang po dri mchog 'thor bar byed/_/de nas bcom ldan 'das kyi zhabs g.yas pa 'khor lo rin po ches brgyan pa/_/dge ba'i rtsa ba dpag tu med pa bsags pa/_/sgo'i them pa la bzhag 
[\[34b.4\]]ma thag tu stong gsum gyi stong chen po'i 'jig rten gyi khams 'di rnam pa drug tu g.yos/_rab tu g.yos/_kun tu rab tu g.yos/_'gul rab tu 'gul kun tu rab tu 'gul/_ldeg rab tu ldeg kun tu rab tu ldeg_/'khrugs rab tu 'khrugs kun tu rab tu 'khrugs/_/chem chem rab tu chem 
[\[34b.5\]]chem kun tu rab tu chem chem/_'ur 'ur rab tu 'ur 'ur kun tu rab tu 'ur 'ur te/_shar phyogs dma' na nub phyogs mtho/_nub phyogs dma' na shar phyogs mtho/_byang phyogs dma' na lho phyogs mtho/_/lho phyogs dma' na byang phyogs mtho/_mtha' dma' na dbus mtho/_dbus dma' 
[\[34b.6\]]na mtha' mtho bar gyur nas 'jig rten du snang ba chen po yang byung bar gyur to/_/ngo mtshar dang rmad du byung ba'i cho 'phrul grangs med dpag tu med pa gzhan dag kyang snang ngo //_//'phags pa ting nge 'dzin gyi rgyal po'i mdo/_bam po bzhi pa/_de'i chos nyid ni 'di 
[\[34b.7\]]yin te/_de la 'di skad ces bya'o/_/grong khyer mchog der 'dren pa gshegs pa na/_/sgo them la ni zhabs mchog bzhag pa'i tshe/_/de yi dpal gyis sa 'di rab tu g.yos/_/grong khyer mchog 'di'i sems can rab tu dga'/_/mi gang bkres shing skom par gyur pa dag_/de tshe de 
[\[35a\]]
[\[35a.1\]]dag bkres pa med par gyur/_/rgyal bas sgo yi them steng zhabs bzhag tshe/_/bkres shing skom pa dag dang bral bar gyur/_/rgyal bas sgo yi them steng zhabs bzhag tshe/_/dmus long gyur pa'i mi gang ci yod dang /_/rna bas mi thos mgon med bsod nams chung /_/de dag 
[\[35a.2\]]thams cad mig dang rna ba thob/_/rgyal bas sgo yi them steng zhabs bzhag tshe/_/gshin rje'i yul gyi [{]yi dgas [,]yi dwags [}]gang yod pa/_/shin tu sdug bsngal ngar snabs mchil ma za/_/thams cad 'od kyis reg pas bde bar gyur/_/rgyal bas sgo yi them steng zhabs bzhag tshe/_/brag gi rtse dang 
[\[35a.3\]]ri yi rtse mo dang /_/shing mchog sA la dang ni dong ka rnams/_/thams cad sangs rgyas bzhugs pa'i phyogs su 'dud/_/rgyal bas sgo yi them steng zhabs bzhag tshe/_/rgya mtsho mthar thug grong dang grong khyer rnams/_/sa kun rnam pa drug tu rab tu g.yos/_/'dir ni gang la'ang gnod par 
[\[35a.4\]]gyur pa med/_/lha dang mi dang grul bum srin po dang /_/skyes bu gnas pa dga' mgu sems rangs te/_byang chub dam pa mchog la dad bskyed nas/_/'jig rten rnam par 'dren pa'i gdugs kyang 'dzin/_/rgyal bas sgo yi them steng zhabs bzhag tshe/_/sil snyan stong dag ma 
[\[35a.5\]]brdungs sgra 'byin te/_/shin tu yid 'ong rol mo'i dbyangs thos pas/_/de tshe sems can thams cad rab tu dga'/_/sdong po stong phrag brgya dag 'dud par gyur/_/de tshe me tog kun kyang rab tu rgyas/_/bar snang las ni lha rnams brgya stong dag_/rgyal ba la yang mi min mchod pa byed/_/rgyal 
[\[35a.6\]]bas sgo yi them steng zhabs bzhag tshe/_/glang po brgya dag sems dga' sgra 'byin te/_/rta dang ba lang rgyal po lus kyang stod/_/[{]ri dgas [,]ri dwags [}]rgyal po seng ge sgra 'byin byed/_/sa dbang rgyal po gang su ji snyed cig_/phyogs dang phyogs mtshams dag nas lhags pa rnams/_/rgyal ba'i dpal 
[\[35a.7\]]gzi de 'dra mthong nas ni/_/rab tu sems dga' sa la 'dug cing 'dud/_/kha cig 'jig rten mgon la mngon par stod/_/kha cig rgyal la me tog char 'bebs shing /_/kha cig sor bcu thal mo sbyar nas su/_/e ma rgyal ba thugs rje can zhes smra/_/kha cig mu tig do shal bzang po dang /_/
[\[35b\]]
[\[35b.1\]]sna tshogs rgyan mang dga' skyed 'thor bar byed/_/byang chub sems mchog dpe med bskyed nas su/_/kha cig na bza' rin chen 'thor bar byed/_/kha cig gser gyi dra ba bzang po 'thor/_/kha cig spen tog rgyan bzang 'thor bar byed/_/la la gser gyi rgyan ni dam pa 'thor/_/kha cig 
[\[35b.2\]]de bzhin gdu bu 'thor bar byed/_/la la gdu bu bzang po de 'thor te/_/kha cig rin chen spras pa'i dpung rgyan 'thor/_/kha cig bdag cag sangs rgyas gyur cig ces/_/sems bskyed gos phran bzang po 'thor bar byed/_/'jig rten mgon po sgo na bzhugs pa'i tshe/_/mi dag kha cig 
[\[35b.3\]]gser gyi tsong tsong 'thor/_/sems dad gtsug gi nor bu mchog kyang 'thor/_/la la rin chen dra ba 'thor bar byed/_/sems can shin tu mi bzad sdug bsngal zhing /_/gtse ba rnam mang zug rngus zug pa yang /_/'dren pa skyes bu gtso bo'i dpal gyis ni/_/thams cad bde ba dang 
[\[35b.4\]]yang ldan par gyur/_/khu byug dang ni ri skegs rma bya dang /_/de bzhin khrung khrung dang ni mtsho bya dang /_/bya mang kun ni nam mkhar 'dug nas su/_/shin tu yid 'ong mchog gi sgra yang 'byin/_/de tshe bya tshogs mang po rab dga' bas/_/'jam zhing yid du 'ong ba'i sgra phyung ste/_/gang 
[\[35b.5\]]gis snyan pa'i sgra skad de thos pa/_/de dag 'dod chags zhe sdang gti mug zhi/_/sems can bye bas dga' ba'i sgra thos nas/_/thams cad rjes su 'thun pa'i bzod thob ste/_/ma 'ongs dus na rgyal bar khyed 'gyur zhes/_/de dag kun la bde gshegs lung yang ston/_/de yi dus na nyon 
[\[35b.6\]]mongs mi 'byung ste/_/chos kyi rgyal la thams cad ri mor bcas/_/de tshe 'dren pa'i sku byad mthong nas ni/_/sangs rgyas ye shes mchog la mos bskyed de/_/bdag cag nam zhig 'di 'dra'i mkhyen thob snyam/_/bsam pa mkhyen nas rgyal ba lung ston te/_/bde bar gshegs pa'i ba 
[\[35b.7\]]spu khung re nas/_/'od zer dag ni stong phrag brgya yang byung /_/de las lhag par gang gA'i bye snyed de/_/de dag gi yang mtshan ma gzung mi nus/_/de tshe nyi ma'i 'od kyang mi snang ste/_/me dang nor bu lha kun 'od kyang med/_/rgyal ba grong gshegs sangs rgyas rnam mdzes pa/_/de tshe 'od 
[\[36a\]]
[\[36a.1\]]rnams thams cad yong mi mngon/_/tshogs chen dang ni bde gshegs lam bzhud tshe/_/gang du stobs bcu yi ni zhabs 'jog par/_/sa las pad ma dag ni stong phrag brgya/_/'dab ma bye ba stong ldan gtsang ma byung /_/'dren pa grong khyer mchog tu gshegs pa'i tshe/_/de na nyal 
[\[36a.2\]]nyil mi gtsang med par gyur/_/grong khyer thams cad dri mchog bdug pa yi/_/spos ngad yid du 'ong ba kun nas ldang /_/grong dang srang rnams yongs su dag gyur te/_/rdo dang gseg ma med cing spos chus btab/_/stobs bcu ldan pa'i bsod nams de 'dra ste/_/rnam pa sna tshogs 
[\[36a.3\]]me tog sil ma bkram/_/gnod sbyin brgya stong gtum por sems pa dag_/sangs rgyas mi dbang gser 'dra mthong nas ni/_/'dren la dga' ba rgya che rab bskyed nas/_/sangs rgyas chos dang dge 'dun skyabs su 'gro/_/lha rnams bye ba dang ni brgya phrag stong /_/mi dbang lta bar 'ongs pa 
[\[36a.4\]]de dag kun/_/bde bar gshegs la me tog char phab ste/_/me tog gtor nas nam mkha'i dkyil na 'dug_/rgyal la mi yis me tog gang gtor ba/_/nam mkha'i ngos la me tog gdugs su gyur/_/lha rnams kyis ni me tog gtor ba yang /_/sa steng lha yi me tog bkram par 
[\[36a.5\]]gyur/_/lha dang mi dang grul bum srin po rnams/_/de mthong nas ni nam yang ngoms mi myong /_/mgon po stobs bcu ldan pa mthong nas kyang /_/rab tu dga' zhing sems bde rangs par gyur/_/nam tshe skyes bu mchog gi sku mthong nas/_/sems can thams cad dga' mgu rangs 
[\[36a.6\]]gyur pas/_/lha yi me tog la yang yid mi sems/_/de dag la ni ngo mtshar 'dzin pa med/_/stobs bcu'i g.yas phyogs na ni tshangs pa ste/_/de bzhin g.yon na brgya byin lha yi rgyal/_/nam mkha'i dkyil na lha mang bye 'khod de/_/skyes bu mchog la shin tu gus pa skyed/_/
[\[36a.7\]]lha dang lha min dag gis rgyal bar bskor/_/lha dang mi yi dpal gzi kun phrogs nas/_/zhabs mthil sa la ri mo 'byin bzhin du/_/grong khyer du ni bcom ldan spyan drangs gshegs/_/sku lus dpe byad bzang pos brgyan pa ni/_/nam mkha' skar ma dag gis gang ba 
[\[36b\]]
[\[36b.1\]]bzhin/_/nam mkha' la ni zla ba nya ba ltar/_/rgyal po'i lam na sangs rgyas lam me bzhugs/_/nor bu rin chen rnam dag bzang po ni/_/nyes pa'i skyon bral rab tu snang bar byed/_/phyogs dang phyogs mtshams su yang 'od gtsang byung /_/de bzhin rgyal ba 'jig rten kun snang mdzad/_/
[\[36b.2\]]lha dang lha min dag gis rgyal ba bskor/_/mi yi gtso bo rgyal po'i khab tu gshegs/_/zhabs mthil sa la ri mo 'byin bzhin du/_/zla 'od gzhon nu'i khyim du sangs rgyas gshegs/_/grong khyer mchog ni kun tu legs brgyan te/_/rgyal mtshan bye ba phrag stong rab tu sgreng /_/de 
[\[36b.3\]]yi sa kun spos bzang rnam par byugs/_/yid 'ong de bzhin dbyar gyi me tog gtor/_/gang tshe bde gshegs gtam rnams ston pa na/_/mgon po srang bzhud mi la thugs brtse'i phyir/_/rgyal bas der ni 'phrul pa rnam sprul te/_/de dag la yang sangs rgyas chos bzang ston/_/srog chags brgya 
[\[36b.4\]]stong dag gis de thos nas/_/sangs rgyas ye shes mchog la smon lam 'debs/_/nam bdag 'di 'dra'i ye shes thob snyam ste/_/bsam pa mkhyen nas rgyal ba lung yang ston/_/gang gis rgyal ba mi dbang spyan drangs pa/_/sbyin pa de ni mu mtha' med gyur pa/_/rnyed mchog bsam gyis 
[\[36b.5\]]mi khyab des rnyed ces/_/la la dag ni de la mos pa skyed/_/'khor ba dag na shin tu mthong dka' ba/_/skye dgu dag la phan mdzad thugs kyang brtse/_/thugs rje can de bdag gis sang la yang /_/spyan drang snyam du la la sems kyang skyed/_/la la ba gam cog gi steng 'dug cing /_/lus 
[\[36b.6\]]ni shin tu sdug cing mdzes par brgyan/_/byang chub sems mchog dam pa bskyed nas ni/_/stobs bcu ldan la lha yi me tog 'thor/_/la las bla med sems mchog rab bskyed nas/_/me tog tsam pa mdzes pa'i phreng ba dang /_/a ti mug ta de bzhin dbyar gyi spos/_/dar gyi lda 
[\[36b.7\]]ldi dag kyang la la 'thor/_/kha cig gos kyis shin tu lus brgyan te/_/me tog bzang po dag kyang thogs shing 'greng /_/me tog sna tshogs dar gyi lda ldi thogs/_/rgyal ba thub chen de yi phyogs su 'thor/_/la la pad ma dang ni ku mu da/_/ud pal gser gyi me tog bzang 
[\[37a\]]
[\[37a.1\]]po 'thor/_/la la rin chen me tog der 'thor te/_/la la tsan dan phye ma 'thor bar byed/_/'dren pa grong khyer mchog tu gshegs pa'i tshe/_/ngo mtshar dpag tu med pa rnams kyang byung /_/mtshungs med de dag brjod par mi nus te/_/sangs rgyas ye shes skye bo bye mang bkod/_/
[\[37a.2\]]mi che mi gdung bden pa mthong ba dang /_/gzhan yang gya nom snang dang shin tu mthong /_/de bzhin 'og min 'dod chags bral ba rnams/_/thams cad mi dbang blta phyir nye bar lhags/_/de bzhin dge ba'i lha rnams dpag med dang /_/dge chung lha gzhan dag kyang sems dga' zhing /_/dge 
[\[37a.3\]]rgyas khrag khrig dpag tu med pa rnams/_/'dren pa drang srong chen po lta phyir lhags/_/tshad med 'od kyang de bzhin dpag med dang /_/'od chung gi ni lha rnams ci yod dang /_/'od gsal ba yang khrag khrig mang po der/_/'jig rten mgon po blta phyir de dag lhags/_/tshangs 'khor ba 
[\[37a.4\]]dag brgya stong mang po dang /_/tshangs pa'i 'dun 'don dad pa de bzhin te/_/tshangs ris kyang ni brgya phrag mang po rnams/_/thams cad 'dren pa blta phyir nye bar lhags/_/de bzhin gzhan 'phrul gyi yang lha rnams dang /_/gzhan yang 'phrul dga'i sems can dag pa dang /_/dga' 
[\[37a.5\]]ldan 'thab bral lha rnams rab dga' zhing /_/thams cad sangs rgyas phyag 'tshal nye bar lhags/_/brgya byin lha rgyal sum cu rtsa gsum pa/_/lha yi bu mo bye ba brgya dag lhags/_/'dir ni me tog char kyang rab 'bebs shing /_/sangs rgyas thub dbang blta phyir nye bar lhags/_/
[\[37a.6\]]phyogs bzhi'i 'jig rten skyong ba bzhi po yang /_/rnam thos bu dang klu dbang mig mi bzang /_/yul 'khor srung dang 'phags skyes sems dga' ste/_/de kun mi dbang bstod cing nye bar lhags/_/gnod sbyin rgyal po mthu ldan ir bir yang /_/dga' ba skyes shing gnod sbyin 
[\[37a.7\]]brgyas bskor te/_/nam mkha'i dkyil na 'dug cing sems dga' nas/_/me tog sna tshogs du ma'i char kyang 'bebs/_/rtag tu myos dang phreng 'dzin lha rnams kyang /_/spos dang phreng ba rnam pa sna tshogs thogs/_/'khor dang bcas pa thams cad sems dga' zhing /_/de na 
[\[37b\]]
[\[37b.1\]]skyes bu mchog la mchod pa byed/_/gnod sbyin lag na gzhong thogs mang po yang /_/gnod sbyin bu mo de dag rab brgyan te/_/gnod sbyin rol mo rab tu snyan pa dang /_/shin tu yid 'ong brgyas ni sangs rgyas mchod/_/glu dbyangs sil snyan 'jam zhing snyan pa la/_/mkhas pa mi 'am 
[\[37b.2\]]ci yi bu mo stong /_/mi 'am ci yi rgyal po ljon pa yang /_/rgyal mchog mchod par spos ngad ldang las lhags/_/bde mchog stobs ldan sgra gcan thags bzang ris/_/lha min bu mo stong gi 'khor bcas dang /_/lha min rdzu 'phrul chen po gzhan mang yang /_/rin po che yi char phab nye bar 
[\[37b.3\]]lhags/_/srin po khrag khrig brgya phrag mtha' yas kyang /_/srin po bye ba brgya yis bsnyen bkur zhing /_/me tog sil ma sna tshogs mang po yang /_/skyes bu mchog la gus par rab tu 'thor/_/klu yi rgyal po ri bo legs pa yang /_/'khor mang de bzhin gshegs pa'i drung du lhags/_/
[\[37b.4\]]rin chen me tog rnam mang mchog thogs te/_/bde gshegs zhabs gnyis la ni rab tu 'dud/_/klu dbang pad ma dang ni pad ma che/_/de bzhin nor yod mtha' yas gdengs ka can/_/de dag khyu mchog drung du nyer lhags te/_/bde bar gshegs la gus pas rab tu 'dud/_/klu yi rgyal 
[\[37b.5\]]po nor bu yid dga' zhing /_/khyu mchog zhabs kyi drung du nye bar 'ongs/_/klu yi me tog dri zhim mchog thogs te/_/ha cang mi ring bde gshegs spyan sngar 'dug_/de bzhin ma dros klu yi rgyal po yang /_/klu yi bu mo shin tu bslabs pa'i mchog_/rnga dang sil snyan stong phrag brgya brdung 
[\[37b.6\]]zhing /_/'jig rten mgon po mchod phyir nye bar lhags/_/ma dros pa yi bu pho lnga brgya dag_/ye shes yangs pa bla med tshol ba'i phyir/_/gnyen 'dab dag gis bskor cing dgar gyur nas/_/rang gis rang byung mchod phyir nye bar lhags/_/de bzhin klu yi rgyal po sog med kyang /_/
[\[37b.7\]]skyes bu mchog la thar sbyar rab btud nas/_/klu yi mu tig mdzes shing bzang ba thogs/_/mkha' la 'dug nas thub rgyal mchod pa byed/_/de bzhin klu yi rgyal po btang bzung yang /_/rab tu yid bde dga' mgu skyes nas ni/_/rin chen mu tig sna tshogs thogs nas su/_/der 
[\[38a\]]
[\[38a.1\]]'ongs 'dren pa la yang mngon par 'thor/_/de bzhin klu yi rgyal po dus can yang /_/de bzhin gshegs pa'i drung du nyer 'ongs te/_/dga' zhing rin chen phreng ba mdzes mchog thogs/_/skyes bu dam pa la yang mchod rab byas/_/de yang bde gshegs yon tan rjes dran zhing /_/gus pa chen po shin tu 
[\[38a.2\]]bskyed nas ni/_/gnyen 'dab klu mang dag gis de bskor cing /_/'dren pa'i bsngags pa rnam pa mang po brjod/_/de bzhin klu dbang dga' bo nye dga' dang /_/de bzhin 'jog po gau tam nag po yang /_/rgyal ba blta zhing der ni nye bar 'ongs/_/bde bar gshegs pa'i zhabs la 'dud pa byed/_/
[\[38a.3\]]klu yi rgyal po e la'i 'dab ma yang /_/thub mchog rgyal ba 'od srung dran pa dang /_/bdag nyid mi khom skyes pa mthong nas ni/_/klu brgyas yongs su bskor te ngu zhing 'ongs/_/kye ma bdag sngon the tshom byung gyur te/_/bdag gis e la'i 'dab sdong sngon bcad pas/_/des ni mi khom par 
[\[38a.4\]]yang bdag skyes te/_/rgyal ba'i chos ni rig par sla ba min/_/shin tu smad pa'i skye bo'i lus 'di dang /_/klu yi skye gnas bdag gis rab spangs la/_/chos gang byang chub snying por skyes mchog gis/_/rtogs pa bsil ba bdag gis rtogs par bya/_/klu yi rgyal po rgya mtsho 'khor 
[\[38a.5\]]los sgyur/_/bye ba gsum snyed klu yi 'khor gyis bskor/_/chu lha gzi can rin chen do shal thogs/_/bcom ldan 'das la mchod phyir nye bar 'ongs/_/rgyal ba la ni rdo 'phangs des bzung ste/_/de tshe nam mkha' la yang 'dug gyur pa/_/rgyal po'i khab kyi gnod sbyin ci zhig 'dzin/_/
[\[38a.6\]]bde bar gshegs pa'i spyan sngar gus par 'dug_/lcang lo can gyi rgyal po'i gnas kun kyang /_/stong par gyur cing gnod sbyin gang yang med/_/thams cad kyis kyang phan tshun dam bcas te/_/'jig rten mgon po blta bar thams cad lhags/_/de bzhin bong rna dang ni khab spu 
[\[38a.7\]]dang /_/gnod sbyin 'brog gnas 'jigs byed de bzhin te/_/gangs gnas rir 'du gnod sbyin bong bu dag_/rgyal ba rang byung drung du nye bar lhags/_/dbang po'i tog dang gzugs bzang rad rod can/_/bak+ku la dang dus 'phel lnga po dang /_/gnod sbyin dbang po gzhan yang stong 
[\[38b\]]
[\[38b.1\]]rnams ni/_/bdug spos snod rnams thogs shing nye bar lhags/_/lus dbyibs ma legs mi sdug mang po rnams/_/gzugs kyi rnam pa mang zhing rgyan bor ba/_/de yi mdun na brgya stong mang po dag_/gnod sbyin gyi ni me tog thogs te lhags/_/gau tam ri byi phur bu rgyal byed dang /_/
[\[38b.2\]]kau shi ka dang 'od srung mArkaN+Da/_/thams cad bshes dang par sha gar gA dag_/thams cad sangs rgyas phyag 'tshal nye bar lhags/_/mi sbyin yang ni de bzhin dga' mgu ste/_/drang srong rgyas pa kud tsa ang gi ra/_/shed can ngan spong bad tsa gnas 'jog rnams/_/de dag sangs rgyas phyag 'tshal 
[\[38b.3\]]nye bar lhags/_/'dza' man bA man be'i sham bA ya dang /_/'dza' mag nI dang grog mkhar drang srong mchog_/dkar bar gnas dang mi'u thung spen pa rnams/_/'dren pa blta zhing grong khyer mchog tu lhags/_/drang srong mthong nas de tshe drang srong dga'/_/thub rgyal zhabs mchog la ni phyag 'tshal 
[\[38b.4\]]zhing /_/'jig rten sgron la phyag byas mngon bstod de/_/thal mo sbyar nas dpa' bo'i spyan sngar 'greng /_/'jig rten ci yod drang srong mang po kun/_/de dag mi dbang blta bar nyer lhags te/_/mthong nas mchod pa rgya cher byas nas kyang /_/sangs rgyas spyan sngar thal mo rab sbyar 'dug_/
[\[38b.5\]]rgya mtsho dag na gnas pa'i nam mkha' lding /_/bram ze'i cha byad du yang sprul byas nas/_/cod pan sna tshogs blta na sdug pa thogs/_/bde bar gshegs la phyag 'tshal nam mkhar 'khod/_/grong brgya dang ni 'dzam gling nags tshal na/_/gnas shing rten pa'i lha rnams gang yod dang /_/
[\[38b.6\]]grong gi lha mo ma lus thams cad kyang /_/nye bar lhags shing gtso bo mchod par byed/_/nags tshal gyi yang lha rnams mtha' yas dang /_/ri yi lha rnams thams cad nye bar 'ongs/_/'bab chu'i lha kun mtha' dag de bzhin du/_/'dren pa mchod pa byed cing nye bar lhags/_/mya ngam 
[\[38b.7\]]dgon pa'i lha mo brgya rnams dang /_/ri rtse'i lha mo ji snyed ma lus dang /_/mtsho dang chu mig rdzing gi lha rnams dang /_/rgya mtsho'i lha yang sangs rgyas drung du lhags/_/lha dang lha min klu dang gnod sbyin tshogs/_/mi 'am ci dang grul bum nam mkha' lding /_/de bzhin [{]yi dgas [,]yi dwags [}]
[\[39a\]]
[\[39a.1\]]srul po mang po dag_/skyes bu mchog la ri mor bya ba byed/_/'dren pa grong khyer mchog der gshegs pa na/_/rgyal ba mchog la de dag mchod pa byed/_/lha dang lha min klu dang gnod sbyin rgyal/_/blta bas rtag tu chog par yang mi 'gyur/_/sngon gyi srid par 'jig rten 
[\[39a.2\]]mgon po yis/_/sngon gyi rgyal ba dag la mchod mchog byas/_/bsod nams 'bras bu smin pa de 'dra ste/_/skyes bu mi dbang blta bas ngoms mi myong /_/rgyal bas sangs rgyas zhing du 'od btang tshe/_/lhun po de bzhin rab lhun khor yug ri/_/kha ba can gyi ri dang spos ngad ldang /_/de dag rgyal ba'i 'od la 
[\[39a.3\]]sgrib pa med/_/sangs rgyas zhing 'di'i rgya mtsho ci yod pa/_/de dag de tshe sa dang 'dra bar gyur/_/sangs rgyas zhing 'di thams cad kun tu yang /_/me tog dag gis gtor cing mnyam par gyur/_/'od zer brgya stong dpag tu med pa dag_/chos kyi rgyal po'i zhabs kyi mthil nas byung /_/sems 
[\[39a.4\]]can dmyal ba thams cad bsil bar gyur/_/sdug bsngal med par byas nas bde ba myong /_/der ni stobs bcu ldan pas chos bshad pas/_/lha dang mi yi mig kyang rnam par dag_/srog chags brgya stong dpag tu med pa rnams/_/thams cad sangs rgyas ye shes nges par 
[\[39a.5\]]gyur/_/'dren pa grong khyer mchog tu gshegs pa na/_/bde gshegs cho 'phrul mang po dag gis ni/_/bskal pa bye bar brjod du mi sla ste/_/rgyal ba bde gshegs 'gro ba thams cad dga'/_/bde gshegs yon tan de dag dpag med de/_/mi mchog yon tan rab 
[\[39a.6\]]kyi pha rol phyin/_/yon tan khyad par kun gyi pha rol son/_/sangs rgyas bsod nams zhing la mgos phyag 'tshal/_/grong khyer du gshegs pa'i le'u ste bcu pa'o//_//de nas bcom ldan 'das zla 'od gzhon nur gyur pa'i khyim gyi srang du byung ste/_/zla 
[\[39a.7\]]'od gzhon nur gyur pa'i khyim du gshegs so/_/gshegs nas gdan bshams pa la bzhugs so/_/byang chub sems dpa'i dge 'dun dang dge slong gi dge 'dun kyang so sor gar 'os pa'i stan la 'khod do/_/de nas zla 'od gzhon nur gyur pas bcom ldan 'das byang chub sems 
[\[39b\]]
[\[39b.1\]]dpa'i dge 'dun dang /_/dge slong gi dge 'dun bzhugs par rig nas mchod yon chen po rim gyis gsol te/_/zhal zas ro brgya dang ldan pa bzang zhing mang ba'i bza' ba dang /_/bca' ba dang bldag pa dang gzhib pa dang btung ba rnams bdag nyid kyis gsol cing bdar te/_/bcom ldan 
[\[39b.2\]]'das bshos gsol nas lhung bzed bzhag ste phyag bcabs par rig nas ras bcos bu phrugs bye ba stong phrag brgya ri ba bcom ldan 'das kyi sku la gsol to/_/byang chub sems dpa' de dag dang dge slong gi dge 'dun la yang so sor chos gos sum phrugs su phul nas stan las langs 
[\[39b.3\]]te bla gos phrag pa gcig tu gzar nas bcom ldan 'das la lha'i me tog man dA ras gtor te/_mchod cing mngon par bstod nas bcom ldan 'das ga la ba de logs su thal mo sbyar ba btud nas bcom ldan 'das la tshul dang 'dra ba'i tshigs su bcad pas mngon par bstod do/_/skyes 
[\[39b.4\]]pa med cing 'gags med pa/_/sku lus mi mnga' bsam mi khyab/_/gzugs dang mtshan ni phun sum tshogs/_/yon tan rgya mtsho phyag 'tshal lo/_/dpa' bo shes rab mchog gis bskyed/_/thabs dang stobs kyi rtsal kyang mnga'/_/sangs rgyas nam mkha' 'dra ba ste/_/bzod mthar 
[\[39b.5\]]phyin la phyag 'tshal lo/_/dran pa nye bar gzhag pa bzhugs pa'i spyod yul te/_/de bzhin gshegs pa'i gzims mal rab tu dga' dang bde/_/btung bar ting nge 'dzin te bshos su bsam gtan mchog_/stong nyid dgon par gnas pa khyod la phyag 'tshal lo/_/rgyal bas 
[\[39b.6\]]thugs rje bsnyen pas na/_/gzugs kyi sku yang ston par mdzad/_/sems can dag la thugs brtse'i phyir/_/btung dang bshos kyang gsol bar gda'/_/e ma sangs rgyas bsam mi khyab/_/'jig rten kun gyi 'dren pa ste/_/'jig rten 'di ni khyod mchod nas/_/mya ngan 'das 
[\[39b.7\]]pa mchog tu mchi/_/mi mnyam mnyam pa'i mgon gcig po la de skad bstod/_/gzhon nu yid kyang rab tu dgar gyur tshig smras pa/_/sangs rgyas mtshungs med bsam yas sku mnga' bshos gsol bas/_/lha yi lha khyod bzhin du bdag kyang sangs rgyas gyur/_/de ltar zla 'od gzhon 
[\[40a\]]
[\[40a.1\]]nur gyur pas bcom ldan 'das la lha'i zhal zas ro brgya pa ni bzhes par gsol/_lha'i na bza' rin thang med pa phrugs kyis ni sku la gsol/_lha'i me tog man dA ras ni bcom ldan 'das la mchod/_tshul dang 'dra ba'i tshigs su bcad pas ni mngon par bstod nas/_bcom 
[\[40a.2\]]ldan 'das ga la ba de logs su thal mo sbyar te bcom ldan 'das la yid kyis tshigs su bcad pas zhu ba zhus pa/_byang chub sems dpa' mkhas pas ci spyad na/_/rtag tu chos rnams rang bzhin rab tu 'tshal/_/mkhas pa bgyi ba dag la ji ltar 'jug_/bgyi bar 'jug pa 'dren pas 
[\[40a.3\]]bstan du gsol/_/'dren pa skye ba dran par ji ltar 'gyur/_/ji ltar mngal dag tu yang yong mi skye/_/ji lta bur na 'khor rnams mi phyed 'gyur/_/'di la ji ltar spobs pa mtha' yas 'gyur/_/sems can kun gyi spyod pa rab tu mkhyen/_/chos rnams kun la mngon par mkhyen pa 
[\[40a.4\]]'jug_/rkang gnyis gtso bo zil gyis mi non pa/_/zhu ba zhu yis bdag la lung ston cig_/chos kyi rang bzhin dngos med rab mkhyen la/_/brjod du med pa tshig tu brjod par mdzad/_/seng ges wa rnams ji ltar pham bgyis pa/_/mu stegs gzhan la'ang sangs rgyas de 
[\[40a.5\]]bzhin te/_/sems can kun gyi spyod pa rab mkhyen cing /_/chos rnams kun la'ang ye shes rjes su 'jug_/ye shes chags med spyod yul yongs su dag_/chos kyi mnga' bdag bdag la de lung ston/_/'das pa mkhyen cing ma 'ongs de bzhin te/_/da ltar 'di na ci mchis 
[\[40a.6\]]pa yang mkhyen/_/dus gsum la ni ye shes thogs med 'jug_/de phyir bdag zhu shAkya seng ge la/_/dus gsum ldan pa'i rgyal ba'i chos nyid ni/_/chos kyi rgyal pos chos nyid rab tu mkhyen/_/rang byung chos kyi ngo bo nyid la mkhas/_/de phyir bdag zhu ye shes rgya mtsho la/_/khyod 
[\[40a.7\]]la 'khrul pa'i chos ni ci yang med/_/de bas khyod kyi sems pa ma lus spangs/_/mdud spangs tha ba gti mug rab tu bcad/_/mi dbang bdag la byang chub spyod pa ston/_/chos kyi mtshan nyid ci 'drar rgyal bas mkhyen/_/chos kyi mtshan nyid de 'dra bdag la ston/_/bdag gis 
[\[40b\]]
[\[40b.1\]]mtshan nyid de 'dra'i chos rtogs nas/_/mtshan nyid de 'dra'i byang chub spyod pa spyad/_/sems can spyod pa mi 'thun mtha' yas pa/_/ji ltar spyod pa spyad par 'jug pa lags/_/gang thos sems can spyod pa 'tshal 'gyur ba/_/spyod la 'jug pa bdag la bshad du gsol/_/mtshan nyid mi 
[\[40b.2\]]'thun chos kyi rang bzhin mtshan/_/ngo bo nyid stong rang bzhin rnam dag pa/_/byang chub sems dpas ji ltar mngon sum 'gyur/_/chos kyi tshul rnams bdag la bstan du gsol/_/'di la chos rnams kun gyi pha rol phyin/_/bstan pa'i tshig kun la yang shin tu mkhas/_/the tshom mi mnga' nem 
[\[40b.3\]]nur the tshom chod/_/bdag la sangs rgyas byang chub bstan du gsol/_/de nas bcom ldan 'das kyis zla 'od gzhon nur gyur pa'i sems kyi rtogs pa sems kyis mkhyen nas zla 'od gzhon nur gyur pa la bka' stsal pa/_gzhon nu byang chub sems dpa' sems dpa' chen po chos gcig dang 
[\[40b.4\]]ldan na yon tan 'di dag rab tu 'thob ste/_myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/chos gcig po gang zhe na/_gzhon nu 'di la byang chub sems dpa' sems dpa' chen pos chos thams cad kyi ngo bo nyid shes pa yin no/_/gzhon 
[\[40b.5\]]nu ji ltar na byang chub sems dpa' sems dpa' chen pos chos thams cad kyi ngo bo nyid shes zhe na/_gzhon nu 'di la byang chub sems dpa' sems dpa' chen pos chos thams cad kyi ming med cing ming dang bral bar rab tu shes so/_/chos thams cad sgra med pa/_tshig gi lam dang bral ba/_
[\[40b.6\]]yi ge dang bral ba/_skye ba dang bral ba/_'gog pa dang bral ba/_rgyu dang mtshan nyid mi 'thun pa/_rkyen dang mtshan nyid mi 'thun pa/_dben pa'i mtshan nyid 'di lta ste/_mtshan nyid med par mtshan nyid gcig pa/_mtshan nyid dang bral ba/_bsam gyis mi khyab pa/_bsam pa dang bral ba/_
[\[40b.7\]]yid dang bral bar rab tu shes so/_/de nas de'i tshe bcom ldan 'das kyis tshigs su bcad pa 'di dag gsungs so/_/chos rnams bstan pa gcig po ni/_/chos rnams thams cad mtshan nyid med/_/yang dag ji bzhin rab mkhyen pas/_/shes rab mchog gis bshad pa yin/_/
[\[41a\]]
[\[41a.1\]]de lta bur ni chos bstan rnams/_/byang chub sems dpa' sus shes pa/_/mdo sde bye ba rab ston kyang /_/de la byang chub rgyun 'chad med/_/'dren pas byin gyis brlabs pas na/_/yang dag nyid kyi mtha' yang shes/_/yang dag mtha' de rab shes na/_/de la ci yang 
[\[41a.2\]]bshad pa med/_/gcig gis kyang ni thams cad shes/_/gcig gis kyang ni thams cad mthong /_/ji snyed mang por bshad na yang /_/de la dregs pa skye ba med/_/chos rnams thams cad bdag med par/_/de ltar sems kyis nges brtags shing /_/ming du bstan pa bslabs 
[\[41a.3\]]pas na/_/yang dag nyid du tshig kyang smra/_/sgra dbyangs gang dag ci thos pa/_/de yi sngon gyi mtha' shes te/_/sgra yi sngon gyi mtha' shes nas/_/sgra dag gis ni de mi 'phrogs/_/sgra yi sngon mtha' ji 'dra bar/_/chos rnams mtshan nyid de bzhin te/_/chos rnams de ltar rab shes na/_/
[\[41a.4\]]mngal du skye bar mi 'gyur ro/_/chos rnams thams cad mi skye zhing /_/'byung ba med par rab tu shes/_/bstan pa 'di ni rab shes na/_/rtag tu skye ba dran par 'gyur/_/nam zhig skye ba dran gyur na/_/de tshe bya ba dag la 'jug_/bya ba dag la zhugs pa yi/_/'khor rnams shin tu mi 
[\[41a.5\]]phyed 'gyur/_/de ltar chos rnams stong par ni/_/byang chub sems dpa' sus shes pa/_/des ni gang yang mi shes med/_/'di ni ci yang med pa'i mtha'/_/ci yang med pa'i mtha' la yang /_/byis pa dag gis ci dag brtags/_/bskal pa bye bar de dag des/_/yang dang 
[\[41a.6\]]yang du 'khor bar gyur/_/ji ltar 'dren pas mkhyen pa bzhin/_/gal te de dag rtog rig na/_/de las sdug bsngal mi skye ste/_/ngan 'gro rnams su'ang de mi 'gro/_/so so'i skye bo thams cad kyis/_/de ltar tshul 'di ma shes pas/_/gang du chos rnams 'gag pa yi/_/'di 
[\[41a.7\]]'dra'i chos rnams spong bar byed/_/chos kun rnyed pa med par ni/_/chos kyi 'du shes gang byung ba/_/de lta bu yi 'du shes te/_/'du shes de ltar rig par gyis/_/rnam par shes dang 'du shes su/_/byis pa dag gis 'di brtags te/_/brtags pa yi ni chos rnams la/_/mkhas 
[\[41b\]]
[\[41b.1\]]pa 'dir ni rmongs mi 'gyur/_/stong pa rnyog pa med pa'i chos/_/'di ni mkhas pa'i sa yin te/_/'di la byis pa'i spyod yul med/_/sangs rgyas sras kyi spyod yul lo/_/zhi ba stong pa rab bstan pa/_/'di ni byang chub sems dpa'i sa/_/'di ni sangs rgyas sras spyod pa/_/sangs rgyas chos 
[\[41b.2\]]kyi rgyan yin no/_/'di ltar byang chub sems dpa' dag_/bag chags rab tu spangs gyur pa/_/de dag gzugs kyis mi 'phrogs te/_/sangs rgyas rigs la de dag gnas/_/chos rnams thams cad gnas med de/_/de dag la ni gnas yod min/_/gang gis de ltar gnas shes pa/_/
[\[41b.3\]]de la byang chub rnyed mi dka'/_/sbyin dang tshul khrims thos dang bzod/_/bshes gnyen bzang po bsten byas nas/_/bya ba 'di dag rnam rig na/_/byang chub myur du de 'tshang rgya/_/de la lha klus rtag tu bkur sti byed/_/gnod sbyin lha min lto 'phye dri za dang /_/nam mkha' lding gi rgyal po 
[\[41b.4\]]thams cad dang /_/mi 'am ci dang srin pos mchod pa byed/_/sangs rgyas bye ba de yi snyan pa brjod/_/bskal pa bye ba mang por mi 'chad par/_/chos bshad pa yi bsngags pa brjod na yang /_/de yi mu mtha' zad par nus mi 'gyur/_/byang chub sems dpa' gang gis stong shes 
[\[41b.5\]]pa/_/de ni srog chags bye ba'i don mang byed/_/shin tu des pas 'khor la chos ston te/_/thos nas dga' zhing ri mor byed pa skyed/_/de dag gis ni ye shes yangs pa 'byung /_/de phyir rgyal ba mi mchog mthong bar 'gyur/_/zhing rnams na yang bkod pa bzang po mthong /_/'jig rten 
[\[41b.6\]]mgon po de la chos rnams ston/_/chos kun sgyu ma lta bur shes par gyis/_/ji ltar bar snang rang bzhin stong pa ltar/_/de dag gi yang rang bzhin de 'drar shes/_/de ltar spyod pa ci la'ang chags mi 'gyur/_/ye shes chags pa med cing don byed cing /_/'jig rten na yang byang 
[\[41b.7\]]chub spyad mchog spyod/_/shes pas chos kun la yang rab brtags te/_/de dag zhing rnams gzhan du'ang sprul pa 'gyed/_/sprul pa de dag sangs rgyas don byas nas/_/ji ltar chos nyid bzhin du rang bzhin 'gyur/_/byang chub sems la mi gang gnas pa rnams/_/bsam pa 
[\[42a\]]
[\[42a.1\]]ji bzhin don rnams rnyed par 'gyur/_/sangs rgyas rigs ni gnas par gang brtson pa/_/de ni rtag tu sangs rgyas byas pa gzo/_/rnam par 'bar ba'i lus dang rab ldan zhing /_/mtshan bzang sum cu rtsa gnyis de la 'byung /_/phan yon gzhan yang mang po 
[\[42a.2\]]mtha' yas pa/_/ting 'dzin mchog la spyod pas thob par 'gyur/_/rtag tu mi sgul stobs kyang che bar 'gyur/_/de yi gzi brjid rgyal pos mi bzod de/_/mkhas pa su dag sangs rgyas chos spyod pa/_/byad bzhin bzang zhing shin tu mdzes par 'gyur/_/bsod nams gzi brjid dpal 
[\[42a.3\]]gyis mngon 'phags te/_/lhas kyang de yi gzi brjid bzod mi 'gyur/_/su dag byang chub sems la brtan gnas pa/_/de ni rtag tu srog chags kun gyi bshes/_/sangs rgyas byang chub 'di ni rab ston pa/_/de la nam yang mun pa med par 'gyur/_/sgra dang tshig gi lam bral brjod du 
[\[42a.4\]]med/_/nam mkha' ji bzhin chos kyi rang bzhin te/_/'di lta bu yi tshul mchog rnam rig na/_/de yi spobs pa dag kyang mi zad 'gyur/_/mdo sde dag ni brgya stong rab bshad kyang /_/sngon gyi mtha' ma phra zhib rab tu shes/_/chos kyi rang bzhin shin tu phra shes pas/_/mkhas pa'i tshig ni 
[\[42a.5\]]rtag tu thogs pa med/_/rtag par tshul brgya dag la mkhas gyur cing /_/sgra dang nges tshig rnam pa mang la mkhas/_/las dang 'bras bu rnam smin nges pa ste/_/khyad par 'phags pa'i bye brag de 'drar 'gyur/_/mkhas pa bdag nyid chen po stobs bcu'i sras/_/ma tshang med pa'i 
[\[42a.6\]]stobs kyis shugs 'chang zhing /_/shin tu phra ba'i rang bzhin chos shes pas/_de yi dran pa rtag par yongs su dag_/shin tu phra ba'i rang bzhin chos shes pas/_/yid du mi 'ong sgra ni thos mi 'gyur/_/rtag tu snyan cing yid 'ong sgra yang thos/_/de yi tshig ni rtag tu yid 'ong 'gyur/_/
[\[42a.7\]]shin tu phra ba'i rang bzhin chos shes pas/_/dran dang blo gros shes rab rtogs dang ldan/_/de bzhin sems kyang rnyog med dang bar 'gyur/_/mdo sde brgya phrag du ma rab tu 'chad/_/yon tan 'di 'dra'i rang bzhin chos shes pas/_/yi ge dang ni tshig rnams 'byed la mkhas/_/tha dad pa yi 
[\[42b\]]
[\[42b.1\]]sgra mang du ma shes/_/don dang tshig 'bru la yang mkhas par 'gyur/_/shin tu phra ba'i rang bzhin chos shes pas/_/lha dang mi dang klu 'brug srin po dang /_/lha min lto 'phye mi'am ci la yang /_/rtag tu sdug cing yid du 'ong bar 'gyur/_/shin tu phra ba'i rang bzhin chos shes pas/_/'byung 
[\[42b.2\]]po [{]yi dgas [,]yi dwags [}]srin po'i tshogs rnams ni/_/sha la za ba shin tu mi bzad pa/_/de dag nam yang de la 'jigs mi byed/_/mkhas pa de dag yangs pa'i gtam thos nas/_/shin tu dga' zhing ba spu zing zhes byed/_/sangs rgyas la yang dga' ba rgya cher skyed/_/de dag bsam gyis mi khyab 
[\[42b.3\]]don chen 'thob/_/bde bar gshegs pa'i chos mdzod 'di bzung ba'i/_/bskal pa stong mang de yi bsod nams stobs/_/rab tu brjod kyang rdzogs par mi nus te/_/dpag tu med cing mtha' yas tshad med do/_/ting 'dzin zhi ba'i mchog 'di bzung ba yis/_/'das pa'i rgyal ba 
[\[42b.4\]]dpag med thams cad dang /_/sangs rgyas ma byon pa dang phyogs bcu na/_/sangs rgyas gang bzhugs de dag de yis mchod/_/skyes bu la la bsod nams 'dod pas 'dir/_/stobs bcu ldan pa'i thugs rje can dag la/_/dga' ba dpag tu med pa bskyed nas ni/_/bskal pa 
[\[42b.5\]]mtha' yas dpag med rim gro byas/_/skyes bu gnyis pa bsod nams 'dod pa yis/_/don dam tshul 'di las ni tshigs bcad gcig_/phyi ma'i dus su gyur tshe 'dzin pa ni/_/de la snga ma'i bsod nams char mi phod/_/'di ni sangs rgyas mchod pa rab mchog ste/_/phyi ma mi bzad 
[\[42b.6\]]dus su gyur pa'i tshe/_/'di las tshig bzhi'i tshigs bcad gcig thos nas/_/'dzin pa des ni sangs rgyas thams cad mchod/_/de dag rtag tu rnyed mchog legs par rnyed/_/de dag grong gi zas mchog legs par zos/_/stobs bcu'i sras kyi thu bo dam pa ste/_de yis rgyal 
[\[42b.7\]]ba mang po yun ring mchod/_/bya rgod phung po'i ri 'dir nga yang mthong /_/de dag sangs rgyas mkhyen la ngas lung bstan/_/mya ngan nga 'das nas ni byams pa yang /_/de tshe de la lung yang ston par 'gyur/_/de bzhin sangs rgyas tshe dpag med pa yang /_/nga yi bde ba can du kun 'dod 
[\[43a\]]
[\[43a.1\]]zhes/_/phan yon rnam pa du ma de la 'chad/_/mngon dga' der song sangs rgyas mi 'khrugs mthong /_/bskal pa brgya stong dpag tu med par yang /_/logs par ltung ba'i 'jigs pa yong mi 'byung /_/byang chub spyad pa mchog 'di spyod pa ni/_/rtag tu yid rab bde ba myong bar 
[\[43a.2\]]'gyur/_/de phyir bye brag 'di 'phags de 'dra ste/_/'di ni rab tu bshad pa phan yon mchog_/so so'i tshig la nga yi rjes slobs la/_/phyi ma'i dus la mdo sde 'di zung shig_/mdo sde 'dzin pa'i le'u ste bcu gcig pa'o//_//gzhon nu de la byang chub sems dpa' 
[\[43a.3\]]sems dpa' chen po gang chos thams cad kyi ngo bo nyid shes pa de'i yon tan dang phan yon de lta bur 'gyur ro/_/de bzhin gshegs pa'i yon tan dang bsngags pa yang dag par smra'o/_/de bzhin gshegs pa la yang dag pa ma yin pa dang med pas mi skur to/_/de ci'i phyir zhe na/_chos gang gis de 
[\[43a.4\]]bzhin gshegs par rab tu dbye ba'i chos nyid de yang dag pa ji lta ba bzhin du rab tu shes shing /_/sangs rgyas kyi yon tan mtha' yas par rab tu shes so/_/de ci'i phyir zhe na/_gzhon nu sangs rgyas kyi yon tan ni mtha' yas te/_bsam gyis mi khyab cing bsam pa dang bral bas na/_/de dag 
[\[43a.5\]]bsam pa'am dpag par mi nus so/_/de ci'i phyir zhe na/_gzhon nu sems kyi ngo bo nyid ni gzugs med pa bstan du med pa ste/_gzhon nu de ltar sems kyi ngo bo nyid gang yin pa sangs rgyas kyi yon tan gyi ngo bo nyid kyang de yin no/_/sangs rgyas kyi yon tan gyi ngo bo nyid gang yin pa de bzhin 
[\[43a.6\]]gshegs pa'i ngo bo nyid kyang de yin no/_/de bzhin gshegs pa'i ngo bo nyid gang yin pa chos thams cad kyi ngo bo nyid kyang de yin te/_gzhon nu byang chub sems dpa' sems dpa' chen po gang de ltar yon tan thams cad kyi ngo bo nyid don gcig tu bstan pa/_yang dag pa ji lta ba bzhin 
[\[43a.7\]]du rab tu shes pa de ni gzhon nu byang chub sems dpa' sems dpa' chen po yid kyis nges par brtags pa zhes bya ste/_'byung ba la mkhas shing khams gsum las 'byung ba yang dag pa ji lta ba bzhin du rab tu shes so/_/ji lta ba bzhin du lta zhing log par mi smra/_rnam pa gzhan du mi 
[\[43b\]]
[\[43b.1\]]smra/_ji skad smra ba de bzhin byed/_khams gsum la ma chags shing khams gsum las yang dag par 'das te/_'dod pa'i sa dang gzugs kyi sa dang gzugs med pa'i sa dang nyon mongs pa'i sa dang ming gi sa dang sgra'i sa las 'das shing yi ge dang chos kyi tshul la mkhas pa/_
[\[43b.2\]]ye shes mi zad par bsgoms pa/_brjod du med pa'i chos rtogs pa/_yi ge shes pa/_yi ge la mkhas pa/_yi ge dang tshig rab tu dbye ba shes pa la mkhas pa/_yi ge dang tshig rab tu dbye ba rgyas pa shes pa la mkhas pa/_chos thams cad rab tu dbye ba shes pa la mkhas pa/_chos 
[\[43b.3\]]thams cad rab tu dbye ba rgyas pa shes pa la mkhas pa/_chos thams cad rnam par dgod pa la mkhas pa yin te/_gtan la dbab pa'i blo dang ldan zhing /_bdud sdig can dang bdud kyi ris kyi lha rnams kyis zil gyis mi non to/_/chos kyi rnam grangs 'di bshad pa'i tshe lha dang mi'i skye 
[\[43b.4\]]dgu sngon yongs su sbyang ba byas pa khrag khrig phrag dgu bcu rtsa brgyad kyis bye ba brgya stong 'khyil pa'i gzungs dang sgrib pa med pa'i mtha' dang chos rnam par mthong ba'i bzod pa so sor thob nas bcom ldan 'das kyis de dag thams cad la bskal pa grangs med pa brgya stong phrag bzhi bcu 
[\[43b.5\]]rtsa brgyad na/_bla na med pa yang dag par rdzogs pa'i byang chub mngon par rdzogs par 'tshang rgya ste thams cad kyang ming ni tha dad/_tshe'i tshad ni gcig par sangs rgyas kyi zhing so sor bla na med pa yang dag par rdzogs pa'i byang chub mngon par rdzogs par 'tshang rgya'o zhes lung bstan to/_/
[\[43b.6\]]de la 'di skad ces bya ste/_byang chub sems dpa' blo dang ldan pa gang /_/bla na med pa'i byang chub rab tshol zhing /_/chos dang de bzhin don la mkhas pa de/_/chos kyi ngo bo nyid la spyod pa yin/_/yang dag ma yin pa yi tshig mi smra/_/sangs rgyas yon tan bye brag ci 'dra ba/_/rgyal ba 
[\[43b.7\]]rnams kyi chos ni de yin te/_/dpa' bo the tsom bral bas shin tu rig_/chos kun don gcig par ni rab shes te/_/mgo gcig tu ni stong pa nyid yin pas/_/de dag la ni tha dad gyur pa med/_/don gcig la ni shin tu bslabs pa yin/_/rtog pa med cing rnam rtog med pa dang /_/
[\[44a\]]
[\[44a.1\]]dmigs pa med par blo gros ldan pas shes/_/zad pa dang ni mi zad 'du shes kyang /_/ma lus par ni thams cad rab tu spangs/_/de ni chos sku mi yi seng ge la/_/stobs bcu ldan pa gzugs su mi lta zhing /_/de ni phyin ci log kun rab spangs pas/_/mtshan 
[\[44a.2\]]rnams su yang lta bar yong mi 'gyur/_/chos rnams 'di dag bsam mi khyab/_/bsam dang bral zhing rang bzhin zhi/_/de lta bur ni rab shes nas/_/rkang gnyis gtso bo sangs rgyas mthong /_/ji ltar bdag gi 'du shes rig_/de bzhin kun tu blo yang gtong /_/chos kun de yi rang 
[\[44a.3\]]bzhin te/_/rnam par dag pa nam mkha' bzhin/_/yid la nams kyang 'byung ba med/_/chos rnams thams cad shes pas na/_/khams gsum las ni rnam par grol/_/de la smon lam 'debs pa med/_/yang dag ji bzhin du ni mthong gyur cing /_/ma log tshig smra rnam pa 
[\[44a.4\]]gzhan mi smra/_/de yi tshig dang brjod pa thams cad kyang /_/rgyal ba dag gi mthu yis 'byung bar 'gyur/_/'dod pa'i sa dang nyon mongs sa rnams dang /_/gzugs dang gzugs med las kyang shin tu 'da'/_/chos rnams la ni yid kyang ma chags shing /_/rab tu dga' bas 'gro la 
[\[44a.5\]]phan par spyod/_/ming gi sa las 'das shing sgra yang shes/_/ngo bo nyid kyis gsog tu gyur pa ste/_/ji srid tsam du yun ring brjod na yang /_/de la gnas par byed pa yod ma yin/_/'du shes rab tu rgyu ba med/_/lta ba log pa kun nas zad/_/blo yang shin tu gtan la phab/_/
[\[44a.6\]]brtan pa nam mkha' 'dra bar spyod/_/gal te bdud bye khrag khrig rnams/_/de yi sems dkrugs phyir 'ongs kyang /_/bdud rnams thams cad zil mnan te/_/de yi dbang du 'gro mi 'gyur/_/bdud kyi rgya mo rnams spangs te/_/tshul khrims yongs dag gdung ba med/_/bsam gtan 
[\[44a.7\]]dag gi bde la mos/_/'jig rten stong par rab tu shes/_/'jig rten phung por smras pa yang /_/de dag stong par rab tu rig_/skye ba med cing 'gag med pas/_/chos rnams thams cad nam mkha' bzhin/_/de dag bdag nyid gtong byed kyi/_/stobs bcu'i tshul khrims thos 
[\[44b\]]
[\[44b.1\]]mi gtong /_/de ni tshul khrims pha rol phyin/_/gar smon par yang skye bar 'gyur/_/sangs rgyas zhing du rnam par 'gro/_/sangs rgyas khrag khrig mang po mthong /_/mtho ris dag ni mi 'dod de/_/smon lam rnams ni yongs mi gtong /_/chos nyid dag ni de spyod tshe/_/skad cig 
[\[44b.2\]]brtson 'grus nyams mi byed/_/phyogs bcu yi ni sangs rgyas kyis/_/de ni shin tu bstod pa yin/_/de phyir gzhon nu ting 'dzin las/_/chos 'di dag ni rab thob nas/_/shes kyi khe ni rnam spongs la/_/skye bo mang la chos rab ston/_/sangs rgyas yon tan mang ldan pa/_/
[\[44b.3\]]rang 'byung 'gyur bar gang 'dod pas/_/dge ba 'di la rab bslabs na/_/stobs bcu 'chang ba sangs rgyas 'gyur/_/ting nge 'dzin la rjes su slob pa'i le'u ste bcu gnyis pa'o//_//de nas bcom ldan 'das kyis zla 'od gzhon nur gyur pa la bka' stsal pa/_de 
[\[44b.4\]]lta bas na gzhon nu byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ting nge 'dzin nges par bstan pa la mkhas par bya'o/_/gzhon nu de la ting nge 'dzin nges par bstan pa gang zhe na/_gang chos thams cad 
[\[44b.5\]]kyi ji lta ba bzhin nyid dang mnyam pa nyid mi mnyam pa med pa dang mi rtog pa/_rnam par mi rtog pa/_rnam par ma bsgrubs pa/_kun nas slong ba med pa/_skye ba med pa/_'gag pa med pa/_rtog pa dang rnam par rtog pa dang kun nas rtog pa yongs su chad pa/_sems kyi dmigs pa med pa/_
[\[44b.6\]]yid la byed pa med pa/_rnam par rig pa yongs su chad pa/_'dod chags dang zhe sdang dang gti mug yongs su chad pa/_mtha' med pa/_mthar yid la byed pa dang bral ba/_yid la byed pa yongs su chad pa/_phung po dang khams dang skye mched kyi ngo bo nyid shes pa/_dran pa dang blo 
[\[44b.7\]]gros dang rtogs pa dang khrel yod pa dang brtan pa dang cho ga dang spyod yul dang nan tan gyi gnas su gyur pa/_nyon mongs pa med pa'i sa/_zhi ba'i sa spros pa thams cad yongs su chad pa/_byang chub sems dpa' thams cad kyi bslab pa/_de bzhin gshegs pa thams cad kyi spyod 
[\[45a\]]
[\[45a.1\]]yul/_/yon tan thams cad yongs su rdzogs pa 'di ni gzhon nu ting nge 'dzin nges par bstan pa zhes bya ste/_byang chub sems dpa' sems dpa' chen po ting nge 'dzin nges par bstan pa 'di la gnas pa ni ting nge 'dzin dang ma bral ba yin/_sems 'khrul pa med pa yin/_
[\[45a.2\]]snying rje chen po dang ldan zhing sems can dpag tu med pa'i don byed pa yin no/_/de nas de'i tshe bcom ldan 'das kyis tshigs su bcad pa 'di dag gsungs so/_/ting 'dzin mnyam pa med pa'i sa/_/shin tu mthong dka' phra zhing zhi/_/'du shes thams cad bcom pa ste/_/de phyir ting nge 
[\[45a.3\]]'dzin ces bya/_/rtog pa med cing rnam rtog med/_/gzung ba med cing bstan du med/_/sems kyang dmigs pa med pa ste/_/de phyir ting nge 'dzin ces bya/_/nam zhig mnyam par gzhag gyur te/_/chos kun la ni rlom sems med/_/rlom sems med pa ji bzhin pa/_/de ni ting nge 'dzin 
[\[45a.4\]]ces bsgrags/_/chos ni rdul tsam yong med de/_/rdul ces bya ba'ang yod ma yin/_/chos rnams dmigs su med pa ste/_/de phyir ting nge 'dzin ces bya/_/sems kyi dmigs pa med pa yang /_/de ni rnam par rtog ces bya/_/chos de rnam par ma brtags pa/_/de ltar ting 'dzin shes 
[\[45a.5\]]par gyis/_/sgra yis don rnams rab bstan te/_/sgra de nyid kyang dngos po med/_/sgra ni brag ca lta bu ste/_/bar snang dag gi nam mkha' bzhin/_/chos 'di rnams ni mi gnas te/_/'di dag la ni gnas mi dmigs/_/mi gnas pa ni gnas kyi sgrar/_/ngo bo nyid kyis mi rnyed do/_/
[\[45a.6\]]'gro zhing 'chi 'phor brjod pa yi/_/de lta bu yi 'gro ba med/_/'gro ba med pa 'gro ba'i sgras/_/ting nge 'dzin du de phyir gsungs/_/mnyam gzhag ma yin de ni rlom sems brjod/_/mnyam gzhag 'di yang rlom sems gnyis pa ste/_/rlom sems med par byang chub rim par spyod/_/
[\[45a.7\]]dran pa rlom sems med pa byang chub mchog_/mnyam dang mi mnyam zhi ba sangs rgyas sa/_/zhi gnas lhag mthong mtshan med 'di yin te/_/zhi ba sangs rgyas sa 'di bsten byas na/_/ting 'dzin zhi ba 'di la de brtson yin/_/don gyi rnam par rig pa 'jug pa la/_/yi ge dag gis 'jug 
[\[45b\]]
[\[45b.1\]]par mi nus te/_/sgra dbyangs thams cad rnam par spangs nas ni/_/mnyam par bzhag 'gyur de la rlom sems med/_/byang chub sems dpa' gang dag ting 'dzin 'di/_/ji ltar bshad bzhin gnas shing brtson byed na/_/gal te zhing 'di bskal pas tshig gyur kyang /_/ri mchog dbus 
[\[45b.2\]]su zhugs pas mes mi tshig_/bskal pa brgya phrag mang por rab bsregs kyang /_/nam mkha' sngon chad nam yang mi 'tshig bzhin/_/chos rnams nam mkha' mtshungs par rnam rig pas/_/de ni me yi nang du yong mi 'tshig_/gal te sangs rgyas zhing rnams 'bar gyur la/_/'bar 
[\[45b.3\]]ba 'di dag ma lus zhi shig ces/_/ting 'dzin gnas nas smon lam 'di btab na/_/sa rnams zhig kyang de la 'gyur ba med/_/de ni rdzu 'phrul stobs kyang mtha' yas 'gyur/_/nam mkha' la yang thogs pa med par 'gro/_/rjes su bstan bzhin ting 'dzin gnas pa ni/_/byang 
[\[45b.4\]]chub sems dpa'i yon tan 'di dag myong /_/skye zhing 'chi 'phor de 'gyur yang /_/skye ba med cing 'chi 'pho med/_/gang gis de ltar rnam rig pa/_/de la ting 'dzin rnyed mi dka'/_/'chi 'pho skye ba med par ni/_/'jig rten mgon pos rab tu bshad/_/de ltar 'jig rten mgon 
[\[45b.5\]]rig nas/_/de phyir ting nge 'dzin kyang rig_/'jig rten gyis ni ma gos shing /_/'jig rten chos la mi chags te/_/lus ni thogs pa med par ni/_/sangs rgyas zhing du 'gro bar byed/_/zhing dag na ni 'jig rten 'dren/_/rdzogs pa'i sangs rgyas rtag tu mthong /_/sangs 
[\[45b.6\]]rgyas dag gis zhing bshad pa/_/chos rnams de dag der yang nyan/_/de la mi shes yong med de/_/chos kyi dbyings kyang rab tu 'chad/_/chos kyi rnam pa rtag tu rig_/de ni chos kyi dbyings kyi tshul/_/bskal pa bye bar 'chad ston kyang /_/de yi spobs pa zad mi 'gyur/_/byang 
[\[45b.7\]]chub sems dpa' gzhan mang po/_/mkhas pa dag kyang sprul par byed/_/byang chub sems dpa' sprul pa ni/_/pad ma 'dab ma stong dag la/_/skyil mo krung bcas 'dug pa dag_/zhing nas zhing du 'gro bar byed/_/ting 'dzin zhi ba bsgoms nas ni/_/gzungs dang mdo sde bzang po 
[\[46a\]]
[\[46a.1\]]dang /_/mdo sde gzhan yang bye ba dang /_/sangs rgyas byang chub rab tu ston/_/sems can mang po bsam mi khyab/_/phyir mi ldog la 'god par byed/_/sangs rgyas byang chub rab ston kyang /_/spobs pa dag ni zad mi 'gyur/_/rin chen rnam par brgyan pa yi/_/
[\[46a.2\]]khang pa brtsegs zhugs de 'gro ste/_/dri dang ldan pa'i me tog gis/_/'dren pa la yang mngon par 'thor/_/dri dang ldan pa'i phye mas kyang /_/'dren pa la ni rab tu 'thor/_/de dag thams cad byang chub phyir/_/rgya che ba yi mchod pa byed/_/byang chub sems dpa' skyob pa yi/_/yon tan dpag 
[\[46a.3\]]med de dag ni/_/nam zhig nyon mongs med gyur pa/_/de tshe rdzu 'phrul de dag 'thob/_/nyon mongs dag ni mi skye zhing /_/dag pa dang ba 'od gsal ba/_/mi 'khrugs 'dus ma byas pa ni/_/byang chub sems dpa'i spyod yul lo/_/rab tu zhi zhing nye bar zhi/_/nyon mongs med cing mya ngan bral/_/
[\[46a.4\]]spros med rnam par ma spros pa/_/spros pa dag las shin tu 'das/_/yi ge'i spyod pa med pa ni/_/chos rnams kun gyi mtshan nyid de/_/dbyangs kyis rig par dga' bas na/_/de phyir ting nge 'dzin ces bya/_/zad mi shes shing nye bar zhi/_/lhun gyis 'grub cing bstan med pa/_/rnyog 
[\[46a.5\]]med yang dag nyid kyi mtha'/_/sangs rgyas kun gyi spyod yul lo/_/'ong dang 'gro ba med pa dang /_/spros med lhun gyis grub pa yi/_/chos rnams kun gyi rang bzhin ni/_/sangs rgyas kun gyi bslab pa ste/_/rdzogs pa'i sangs rgyas 'di bslabs nas/_/yon tan dag gi pha rol phyin/_/
[\[46a.6\]]tshu rol dang ni pha rol med/_/sngon mtha' rnam par ma brtags te/_/de phyir sangs rgyas de dag kun/_/yon tan dag gi pha rol phyin/_/'ong dang 'gro ba med pa dang /_/spros med lhun gyis grub pa yi/_/chos kyi rang bzhin mkhyen nas ni/_/de dag de las pha rol phyin/_/ting nge 
[\[46a.7\]]'dzin nges par bstan pa'i le'u ste bcu gsum pa'o//_//'phags pa ting nge 'dzin gyi rgyal po'i mdo/_bam po lnga pa/_de nas zla 'od gzhon nur gyur pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom 
[\[46b\]]
[\[46b.1\]]ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis chos thams cad kyi rang bzhin mnyam pa nyid byang chub sems 
[\[46b.2\]]dpa' thams cad kyi bslab pa'i ting nge 'dzin bstan pa legs par bshad pa ni ngo mtshar to/_/'di ltar bcom ldan 'das kyis yun ring por bslab pa 'di la bslabs nas bla na med pa yang dag par rdzogs pa'i byang chub yang dag par bsgrubs pa ni bcom ldan 'das bdag spobs so/_/bde bar 
[\[46b.3\]]gshegs pa bdag spobs so/_/bcom ldan 'das kyis bka' stsal pa/_gzhon nu de'i dus la dbab par shes na khyod spobs par gyis shig_/de nas bcom ldan 'das kyis zla 'od gzhon nur gyur pa la skabs phye nas bcom ldan 'das la mngon sum du tshul dang 'dra ba'i tshigs su bcad 
[\[46b.4\]]pa 'di dag gis bstod do/_/'dod dang khro bas rtag tu zil non cing /_/sdug bsngal gtses pa'i sems can gzigs nas ni/_/skye dgu thar byed sangs rgyas gyur cig ces/_/byang chub phyir ni khyod kyis sems kyang bskyed/_/dpa' bos bskal pa bye ba mang spyad de/_/sbyin dang dul dang legs sdom 
[\[46b.5\]]rtag tu gnas/_/bzod dang tshul khrims de bzhin brtson 'grus des/_/sbyin pa dag kyang mtha' yas rgya cher byin/_/rkang lag dang ni srog kyang rab gtong zhing /_/khyod kyi yid la nam yang skyo med de/_/gser dngul de bzhin bu dang chung ma dang /_/chags med gyur nas 
[\[46b.6\]]rgyal po'i srid kyang gtong /_/khyod kyi tshul khrims dri med rnam dag ste/_/bdag nyid gtong zhing tshul khrims yong mi 'dral/_/lus dang ngag dang yid kyang rab tu bsdams/_/bde gshegs sems dul khyod la phyag 'tshal lo/_/bzod la dgyes shing bzod pa'i lam la 
[\[46b.7\]]gnas/_/lus ni dum bur byas kyang 'khrugs med de/_/byams pa bsgoms pas de las 'o ma zags/_/bde gshegs ngo mtshar khyod la phyag 'tshal lo/_/stobs bcu dag gi stobs dang ldan gyur cing /_/chags med ye shes gnas pas chos kun 
[\[47a\]]
[\[47a.1\]]rtogs/_/thugs rjes 'jig rten phan mdzad chos kyi rje/_/skye dgu 'di yi don bzhed thugs brtse ba/_/stong par mkhyen cing 'di na sems can med/_/de bzhin 'jig rten lam stor gzigs nas ni/_/de dag rang bzhin bdag med chos rtogs bgyis/_/rnam grol 
[\[47a.2\]]skyes kyang gang na'ang rnam grol med/_/so sor brtags te bag med thams cad spangs/_/bdud sde mtha' yas stobs dang ldan pa bcom/_/ye shes mtha' yas byang chub rgya cher mkhyen/_/mchog tu rnam dag zhi ba'i chos kyang ston/_/zla ba skar mar bcas pa gnam lhung zhing /_/ri dang grong 
[\[47a.3\]]du bcas pa'i sa zhig la/_/nam mkha'i khams ni rnam pa gzhan gyur kyang /_/khyod ni mi bden pa yi tshig mi gsung /_/skye dgu dmigs pa dag la dga' ba dang /_/sems can sdug bsngal khyod kyis gzigs nas ni/_/stong pa nyid dang zab cing zhi ba yin/_/dmigs pa med pa dag ni ston par 
[\[47a.4\]]mdzad/_/bskal pa bye ba bsam yas su/_/mi dmigs pa yi bslab pa la/_/dpa' bo chen pos bslabs pas na/_/khyod la 'khrul pa yong mi mnga'/_/ji lta bu yi chos bslabs pa/_/de lta bu yi chos ston te/_/mu stegs gzhan dag ji snyed dang /_/byis pa dag gis sa 'di min/_/
[\[47a.5\]]bdag tu 'du shes gang gnas pa/_/mi mkhas de dag 'khrul par 'gyur/_/chos rnams bdag med rig pas na/_/khyod la 'khrul pa yong mi mnga'/_/dpa' bo chen po yang dag gsung /_/yang dag chos la rab tu gnas/_/mgon po yang dag bden gnas te/_/yang dag 
[\[47a.6\]]tshig ni rab tu gsung /_/khyod kyi smon lam btab pa bzhin/_/khyod kyi yang dag spyod pa byung /_/yang dag de yi rgyu 'dra bas/_/yang dag tshig ni rab tu gsung /_/yang dag spyod pa phun sum tshogs/_/yang dag mtha' la shin tu bslabs/_/yang dag bsam pa yang dag 
[\[47a.7\]]spyod/_/yang dag mkhyen la phyag 'tshal lo/_/khyod kyi shes rab mnyam pa med/_/ye shes gsung ba 'od mdzad pa/_/ye shes khyad par rab brnyes shing /_/ye shes gsung la phyag 'tshal lo/_/khyod kyis byams pa rab bsgoms te/_/sems can kun gyi bshes 
[\[47b\]]
[\[47b.1\]]gnyen khyod/_/ri rab bzhin du mi sgul te/_/mi g.yo rab tu gnas pa po/_/ston pa'i 'khor tshogs rgya che yang /_/tshogs mang dag kyang sdud par mdzad/_/shes rab zab mo bde bar gshegs/_/'khor gyi nang gshegs sgra yang sgrog_/sangs rgyas seng ge'i sgra sgrogs 
[\[47b.2\]]shing /_/seng ge'i stabs su rnam par gshegs/_/khyod kyis mu stegs kun btul ba/_/seng ge yis ni wa rnams bzhin/_/dpa' bo ma dul dul mdzad pa/_/ma dul ba dag khyod kyis btul/_/de dag mdza' sdug brtan gyur te/_/dbyer mi phyed cing legs par gnas/_/
[\[47b.3\]]lta ba sna tshogs gnas pa yi/_/sems can sdug bsngal gzigs nas ni/_/sdug dang mi sdug med pa yi/_/bdag med chos ni khyod ston te/_/ma bslabs pa yi byis pa dag_/log pa'i lam la spyod pa rnams/_/'dren pa gang nas gshegs pa yi/_/lam yang rab tu 
[\[47b.4\]]khyod kyis bstan/_/bdag tu 'dzin la su gnas pa/_/de dag sdug bsngal nyid la gnas/_/gang la sdug bsngal med pa yi/_/bdag med de dag mi shes so/_/'khrul pa med pa'i chos tshig khyod ston te/_/khyod la 'khrul pa mi rnyed 'jig rten mgon/_/khyod ni ma 
[\[47b.5\]]log pa yi tshig gsung ste/_/sdug bsngal mang thar mdzad la phyag 'tshal lo/_/lha klu gnod sbyin bye ba khrag khrig phrag_/brgya stong mang po mkha' la 'khod pa rnams/_/bcom ldan 'das kyi don ldan gsung thos nas/_/thams cad 'dren la rab tu dga' ba skyed/_/
[\[47b.6\]]tshig ni rab tu snyan cing bzang la 'thad/_/mnyen zhing 'jam la yid 'ong dus dang 'byor/_/gsung gi yan lag dpag tu med dang ldan/_/phan byed skye bo mang po thar byed pa/_/sil snyan brgya stong dpag tu med pa dang /_/lha yi dbyangs sgra dga' bar 'gyur ba'i mchog_/
[\[47b.7\]]shin tu snyan pa dus gcig 'byor gyur kyang /_/bde gshegs gsung gcig gis ni zil gyis non/_/khu byug bya mang 'jam pa'i sgra 'byin dang /_/kun la shin tu yid 'thad dbyangs snyan dag_/bya tshogs mang po thams cad sgra 'byin pa/_/sangs rgyas gsung gi char 
[\[48a\]]
[\[48a.1\]]yang des mi phod/_/lha yi bu mo sgra dbyangs snyan pa dang /_/sil snyan rol mo glu dbyangs 'jam pa dang /_/pi bang rdza rnga rnga chen dung gi sgra/_/de dag sangs rgyas gsung gi char mi phod/_/khu byug ne tso ri skegs sgra rnams dang /_/khrung khrung rma bya mi'am ci yi sgra/_/sgra 
[\[48a.2\]]dbyangs yid 'ong snyan pa ci yod pa/_/de dag sangs rgyas gsung gi char mi phod/_/snyan cing mnyen la yid 'ong dga' ba dang /_/shin tu mnyen la rab bsngags zhi ba'i tshig_/dbyangs rnams thams cad dus gcig bsgrags pa bas/_/de bzhin gshegs pa'i gsung mchog 
[\[48a.3\]]dgar 'gyur yin/_/lha mi mi dbang lha ma yin rnams dang /_/srid gsum sems can mtha' dag ci yod pa/_/'od byed rnams kyi 'od snang de dag ni/_/bde gshegs 'od zer gcig gi zil gyis non/_/bde gshegs sku ni me tog rgyas pa bzhin/_/mtshan rnams kun 
[\[48a.4\]]gyis sna tshogs spras shing brgyan/_/bsod nams brgyas grub dag cing rnam par dang /_/rgyal ba'i sku ni 'jig rten kun tu lhan/_/dung gi sgra dang 'khar rnga sgra snyan dang /_/rnga'i sgra de bzhin kim pa la yi sgra/_/rab tu 'jam zhing 'thad pa'i sgra de kun/_/sangs rgyas dbyangs kyi brgya 
[\[48a.5\]]yi char mi phod/_/sil snyan bye ba khrag khrig stong gi sgra/_/sgra skad gsal zhing mnyen pa lha yi 'dra/_/lha dang lha mo'i sgra dbyangs dgar 'gyur ba/_/sangs rgyas dbyangs kyi brgya yi char mi phod/_/khrung khrung rma bya ngur pa khu byug dang /_/ngang pa ku nal rnam mang bya yi tshogs/_/
[\[48a.6\]]de dag sgra snyan dus gcig tshogs pas kyang /_/sangs rgyas dbyangs kyi brgya yi char mi phod/_/klu dang gnod sbyin lha min lto 'phye dang /_/lha dbang tshangs pa lha yi bdag po'i sgra/_/srid gsum yid 'ong 'thad pa ci yod pa/_/de dag sangs rgyas dbyangs kyi char mi phod/_/tshangs 
[\[48a.7\]]pa'i 'od dang lha yi dbang po dang /_/nyi ma dang ni nor bu rin chen 'od/_/kun gyi 'od ni rnam pa du ma dag_/'od kun rgyal ba'i 'od kyis zil gyis non/_/lus dang ngag dang yid kyang shin tu rnam par dag_/ye shes dag pa srid pa gsum na gos pa med/_/mi dbang yon tan dbyig 
[\[48b\]]
[\[48b.1\]]tshogs yon tan rin chen mnga'/_/rang 'byung yon tan thams cad kyis ni mnyam med mnyam/_/de ltar stobs bcu bden pa gsung la bstod nas ni/_/gzhon nu yid kyang rab tu dga' bas tshig smras pa/_/sangs rgyas gzhal med dpag yas la ni mchod pa yis/_/shAkya 
[\[48b.2\]]thub bzhin bdag kyang sangs rgyas gyur cig smra/_/bde bar gshegs pas de yi spyod pa mchog mkhyen nas/_/mi dbang chags med ye shes mnga' ba 'dzum pa mdzad/_/stobs bcu sras kyi thu bo byams pas de zhus te/_/'dren pas gang gi slad du 'di ltar 'dzum pa mdzad/_/sa 
[\[48b.3\]]'di dag kyang rnam pa drug tu yongs su g.yos/_/lha dang klu rnams mkha' la 'dug cing rab dga' ste/_/shin tu sems rangs mgu bas sangs rgyas lta zhing mchis/_/bde gshegs zil gyis ma non de dag lung bstan gsol/_/skyes bu mchog gi ye shes gang la zhugs pa ni/_/
[\[48b.4\]]bcom ldan 'das kyi nyan thos dag gi sa ma lags/_/rgyal ba khyod kyis gang gi slad du 'dzum mdzad pa/_/ye shes rnam dag dpe med ye shes ma lus gsungs/_/shAkya'i seng ge stobs bcu mnga' zhing rnam 'dren pa/_/rkang gnyis gtso bo ye shes kyi yang pha rol phyin/_/'dod 
[\[48b.5\]]chags dang ni zhe sdang tha ba gti mug sel/_/rab tu 'od snang mdzad pa khyod la zhu ba lags/_/byang chub dam pa mchog 'di rab tu tshol ba'i phyir/_/'dren pa khyod kyis bskal pa gang gA'i bye snyed dang /_/de las lhag par yang ni spyod pa rab tu spyad/_/gang gi don du 'dzum pa 
[\[48b.6\]]'di mdzad bstan du gsol/_/ye shes dam pa mchog 'di rab tu tshol ba'i phyir/_/ston pas phyag dang zhabs kyang yongs su btang ba mdzad/_/sras dang btsun mo gnyen bshes rtsa lag phangs pa btang /_/thub pa 'dzum pa bstan pa 'di yi rgyu gang lags/_/rta dang ba glang 
[\[48b.7\]]dang ni shing rta rkang thang dang /_/bran dang nor bu dngul dang mu tig khyod kyis btang /_/spyod pa mchog spyod tshe ni khyod kyis ma btang ba/_/rin po che dang nor rdzas dag ni gang yang med/_/srid pa gsum na ye shes dag ni mchog tu gyur/_/sems can thams cad kyi ni spyod pa rab tu 
[\[49a\]]
[\[49a.1\]]mkhyen/_/sems dang khams dang mos pa dag la'ang mkhas shing rig_/gang gi don du 'dzum pa 'di dag bstan pa mdzad/_/mi yi gtso bo la ni gang gis mchod/_/gang gi don ni rgya che yangs par 'gyur/_/spyod pa 'di yang su dag rab tu 'dzin/_/thub pa 
[\[49a.2\]]gang gi don du 'dzum 'di bstan/_/sa yang rnam pa drug tu rab tu g.yos/_/pad ma bye ba 'dab ma bye bar ldan/_/gser gyi pad ma shin tu 'od gsal ba/_/mdzes shing yid du 'thad pa sa las byung /_/byang chub sems dpa' rdzu 'phrul rab che ba/_/rgyal ba'i thugs kyi sras po 
[\[49a.3\]]de la mchis/_/chos smra ba yang mang po 'dir mchis te/_/'dren pa la ni de yi slad du zhu/_/rnga dang dung dang 'khar rnga sgra chen dang /_/sil snyan bye ba khrag khrig brdungs pa yi/_/de dag sgra ni nam mkha' 'di las gda'/_/bde bar gshegs pa'i dbyangs ni bsam mi khyab/_/khrung khrung 
[\[49a.4\]]ngang pa ka la ping ka dang /_/khu byug bya tshogs mang po 'dus pa yi/_/sgra dbyangs rab tu snyan pa phyung ba yang /_/de dag sangs rgyas dbyangs kyi char mi phod/_/gang gis sbyin dang dul dang legs sdom rnams/_/sngon gyi bskal pa mang por bsnyen par bgyis/_/gang gis mi 
[\[49a.5\]]yi gtso bo rab mchod na/_/su yi slad du 'dzum pa 'di dag bstan/_/ri mo gus pa mchog kyang bskyed nas ni/_/sangs rgyas byang chub ji ltar thob 'gyur zhes/_/gang gis rkang gnyis gtso la sngon chad zhus/_/su yi slad du 'dzum pa 'di dag bstan/_/stobs bcu ldan pa 
[\[49a.6\]]ji snyed 'das pa dang /_/da ltar byung dang ma byon bde gshegs dang /_/mi yi gtso bo thams cad rab tu mkhyen/_/de phyir skye dgu'i don du zhu ba lags/_/srog chags kun gyi spyod yul mtha' yas dang /_/mi rnams gang gi bsam pa ji 'dra dang /_/skye dgu'i sems kyi 
[\[49a.7\]]rgyud kyang rab tu mkhyen/_/de phyir mi yi gtso la zhu ba lags/_/rgyu dang rigs pa 'dul la mkhas pa dag_/sangs rgyas ye shes ji ltar thob snyam pa/_/spyod pa mchog la su dag spyod pa rnams/_/de phyir bdag ni rkang gnyis gtso la zhu/_/gang gis phra zhing shin tu blta dka'i 
[\[49b\]]
[\[49b.1\]]chos/_/stong pa zhi ba mtshungs med bsam mi khyab/_/stobs bcu ldan pa'i spyod yul bsgoms pa rnams/_/de dag slad du 'dren pa bdag zhu'o/_/srog chags 'gro ba bsam yas kun gyi phyir/_/gang gis byams pa snying rje rab bsgoms shing /_/gang la sems can 'du shes 
[\[49b.2\]]med pa dag_/de phyir rkang gnyis gtso la bdag zhu'o/_/gang dag ye shes mtshungs med bsam mi khyab/_/de dag la ni gzung ba yong med de/_/sems dang spyod yul dag gi pha rol phyin/_/de phyir mgon po la ni bdag zhu'o/_/tshul khrims ye shes yon tan pha rol 
[\[49b.3\]]phyin/_/dus gsum la ni ye shes mtshungs med 'jug_/khyod la 'khrul pa dag ni mi mnga' na/_/su yi slad du 'dzum pa 'di dag bstan/_/shA ri'i bu dang ma 'gags maud gal bu/_/bde gshegs nyan thos gzhan gang su mchis pa/_/'di la de dag ye shes mi 
[\[49b.4\]]'jug ste/_/'di ni sangs rgyas spyod yul bla na med/_/chos rnams kun la dbang ba'i pha rol phyin/_/bslabs pa'i spyod pa kun gyis mngon par 'phags/_/'dren pa thugs rje dag kyang rab bskyed la/_/don dam mkhyen pa gsung sgra dbyung bar gsol/_/sngon gang 
[\[49b.5\]]bskal pa bye ba mang por yang /_/skyabs dang dpung gnyen mchog tu gyur snyam ste/_/de 'dra'i sems kyis rkang gnyis gtso dris pa/_/'dren pas de yi 'bras bu deng gsung shig_/gang zag chen pos lung bstan mnyan pa'i phyir/_/gnod sbyin srin po grul bum 
[\[49b.6\]]gsang ba po/_/rkang gnyis gtso bo la ni rab rtog cing /_/thams cad thal mo sbyar te gus par 'khod/_/sangs rgyas zhing ni bye ba mang po nas/_/byang chub sems dpa' 'phrul ldan mang po mchis/_/bde gshegs sras kyi gtso bo thugs las skyes/_/thams 
[\[49b.7\]]cad thal mo sbyar cing gus pas 'khod/_/shAkya seng ge mi mchog dri ba'i phyir/_/mi 'khrugs zhing phyogs 'jig rten rnam grags pa/_/shar phyogs nas ni spos kyi glang po yang /_/byang chub sems dpa' khrag khrig mdun bdar mchis/_/shAkya seng ge mi mchog dri ba'i phyir/_/
[\[50a\]]
[\[50a.1\]]bde ba can gyi 'jig rten khams mchog nas/_/mthu chen thob dang spyan ras gzigs dbang yang /_/byang chub sems dpa' khrag khrig lhan cig mchis/_/gang dag sngan chad bskal pa bye mang snyed/_/ye shes dam pa mchog 'di tshol ba'i phyir/_/rgya mtsho kun gyi 
[\[50a.2\]]bye ma mnyam pa yi/_/bde gshegs dpag tu med pa bsnyen bkur bgyis/_/sangs rgyas kun gyis bstod cing rab bsngags pa/_/chos rnams kun gyi yon tan pha rol phyin/_/'jig rten phyogs rnams kun tu rab grags pa/_/'jam dbyangs legs par thal mo sbyar te mchis/_/
[\[50a.3\]]sangs rgyas zhing du khrag khrig spyad bgyis kyang /_/'di 'dra rnams ni mthong ba rnyed dka' ste/_/legs bslabs sangs rgyas sras po yon tan can/_/thams cad thal mo rab sbyar gus par 'khod/_/ston pa kun gyi chos kyi mdzod 'dzin pa/_/mkhas pa 'dir mchis ci 'dra de lta bu/_/
[\[50a.4\]]snod du gyur pa 'di na gzhan ma mchis/_/'dren pa 'jam pa'i dbyangs su brjod pa gsungs/_/rgyal ba rnam 'dren gleng gzhi ma mchis par/_/gang zag dam pa 'dzum pa mi ston na/_/gang gi slad du 'dzum pa 'di bstan pa/_/rnga mchog sgra ldan gsung dbyangs dbyung du gsol/_/
[\[50a.5\]]ngang pa khu byug rma bya sa ra sa/_/'brug gi sgra skad khyu mchog sgra 'byin bzhin/_/lha yi rol mo snyan pa'i sgra 'byin pa/_/sems can grol mdzad gsung gis lung ston cig_/byams pa skyed cing dga' ba 'phel bar bgyid/_/ye shes ston cing ma rig sel ba ste/_/don la 
[\[50a.6\]]rtog cing shes rab 'phel bgyid cing /_/bskal pa khrag khrig bye bar rnam sbyong ba/_/rtogs pas nges bgyis dngos po rnam par bshig_/sdug bsngal 'gog pa'i tshig don nges par ston/_/mu stegs kun gyi smra ba rnam par 'joms/_/stong pa srog med sems can med pa 
[\[50a.7\]]sgom/_/bsod nams stong phrag brgya yis legs par brgyan/_/sangs rgyas stong phrag brgya yis 'dir spyad de/_/lha rnams stong phrag brgya yis rab tu bstod/_/tshangs pa stong phrag brgya yis phyag kyang bgyis/_/gnod sbyin srin po grul bum dad bgyid de/_/klu dang lto 
[\[50b\]]
[\[50b.1\]]'phye 'dab [{]bzangs [,]bzang [}]grol bar bgyid/_/rtag tu ma chags shin tu ldan pa ste/_/las dge'i 'bras bus 'phags pa gsung phyung shig_/rgyal ba ji snyed mya ngan 'das pa dang /_/gang dag ma byon pa dang bzhugs pa rnams/_/thams cad khyod kyis mkhyen cing thogs mi mnga'/_/'dren 
[\[50b.2\]]pa yon tan kun gyis shin tu 'phags/_/'byung po 'dzin pa ri dang rgya mtshor bcas/_/sa 'di thams cad rnam pa drug tu g.yos/_/lha yi tshogs rnams mkha' las me tog 'thor/_/lha yi spos ngad yid du 'ong ba ldang /_/'dod chags zhe sdang rab rib ma lus bsal/_/tshul 
[\[50b.3\]]khrims yongs dag yid kyang yongs su dag_/mtshan med rab tu zhi ba'i stong la dgyes/_/seng ge'i sgra skad sgrogs shig thugs rje can/_/spobs dang ldan zhing shin tu snyan pa yangs/_/rgyal ba'i shes rab rdzogs shing ye shes rdzogs/_/thugs rje ldan pa khyod 'dra 'jig 
[\[50b.4\]]rten med/_/gang gi don du 'dzum pa 'di bstan gsungs/_/rma bya khu byug ka la ping ka'i sgra/_/shang shang te'u'i sgra yang yid 'ong ba/_/dga' 'gyur skad kun dus gcig tshogs pas kyang /_/bde gshegs gsung gi char ni des mi phod/_/rnga dang rdza rnga 'khar rnga de bzhin 
[\[50b.5\]]te/_/dung dang gling bu de bzhin pi bang dang /_/sil snyan stong gi sgra rnams gcig tu 'dus/_/de dag bde gshegs sgra yi char mi phod/_/lha yi sil snyan dam pa stong gi sgra/_/lha yi bu mo glu dbyangs snyan pa dang /_/rol mo'i sgra rnams dga' ba skyed bgyid pa/_/de dag 
[\[50b.6\]]bde gshegs gsung gi char mi phod/_/'jig rten phan pa khyod kyi gsung gcig las/_/mos pa tha dad bzhin du sgra 'byung ste/_/rgyal ba bdag la ston snyam so so sems/_/gang gi slad du khyod kyis 'dzum mdzad bstan/_/lha yi sgra dang de bzhin klu yi skad/_/mi 'am 
[\[50b.7\]]ci yi sgra snyan ci mchis pa/_/de dag nam yang nyon mongs zhi mi bgyid/_/sangs rgyas gsung ni rtag tu nyon mongs sel/_/dga' ba skyed cing 'dod chags dga' ma lags/_/byams pa skyed cing zhe sdang blo ma lags/_/shes rab skyed cing gti mug blo ma lags/_/sangs 
[\[51a\]]
[\[51a.1\]]rgyas gsung gis dri ma thams cad sel/_/'khor las slad rol tu ni sgra mi 'byung /_/thams cad kyi yang nem nur brgya mang gcod/_/mtho ba ma lags dma' ba ma lags pa/_/thub pa'i gsung ni snyoms shing bde ba ston/_/ri dang nags bcas sa 'di gas 
[\[51a.2\]]gyur cing /_/rgya mtsho'i chu dag de bzhin gas gyur la/_/zla ba nyi ma sa la lhung gyur kyang /_/rgyal bas bshad pa rnam pa gzhan mi 'gyur/_/tshig gi yan lag thams cad dag pa'i gsung /_/seng ge'i sgra skad 'jam zhing mnyen pa'i dbyangs/_/tshangs pa'i dbyangs mnga' bde 
[\[51a.3\]]gshegs thugs rje can/_/gang gi slad du 'dzum mdzad bstan du gsol/_/'das dang ma 'ongs pa dang da ltar gyi/_/'jig rten sems can ji snyed kun gyi yang /_/sems dang spyod pa kun la rab tu mkhas/_/gang gi slad du 'dzum bstan bshad du gsol/_/rgyal ba ji snyed su 
[\[51a.4\]]dag thugs rje can/_/dbang dang ye shes kun gyi pha rol phyin/_/dri med zla zhal rgyal ba de dag ni/_/rtag tu rgyu med 'dzum pa mi mdzad do/_/bskal pa bye bar brjod kyang mtshungs med pa/_/gang gA'i bye snyed yon tan brjod bgyis kyang /_/yon tan dag gi tshad brjod mi nus 
[\[51a.5\]]pa/_/gang gi slad du 'dzum bstan bshad du gsol/_/'dzum pa bstan pa'i le'u ste bcu bzhi pa'o//_//de nas de'i tshe bcom ldan 'das kyis byang chub sems dpa' byams pa la 'thun pa'i tshigs su bcad pa 'di dag gis slar bka' stsal pa/_zla 'od 
[\[51a.6\]]gzhon nur gyur pa 'di nyid kyis/_/mtshungs pa med pa'i dga' bas sangs rgyas bstod/_/sangs rgyas yon tan bye brag 'phags brjod pa/_/rtag tu khor mor shin tu bsngags par 'gyur/_/sngon yang rgyal po'i khab kyi grong khyer 'dir/_/sangs rgyas dag kyang bye ba phrag 
[\[51a.7\]]stong mthong /_/rgyal ba de dag kun gyi drung du 'dis/_/ting 'dzin zhi mchog 'di yang rab tu dris/_/byang chub spyod pa mchog 'di spyad pa na/_/'di ni kun tu nga yi bur gyur te/_/thams cad du yang spobs dang ldan par gyur/_/kun tu rtag par tshangs par spyod pa spyad/_/de ni 
[\[51b\]]
[\[51b.1\]]phyi dus 'jigs pa chen po la/_/'di la ma pham khyod nyid nga yi dpang /_/rtag tu tshangs spyod gtsang la gnas nas ni/_/ting nge 'dzin 'di shin tu rgyas byed 'gyur/_/ting 'dzin dam pa 'di ni rab tshol zhing /_/lam 'dir zhugs pas byang chub nges thob 'gyur/_/sangs rgyas bye ba 
[\[51b.2\]]mang pos yongs bzung ste/_/'dren pa rnams la mchod pa mchog byed 'gyur/_/nga ni ye shes la yang rab gnas te/_/zla 'od spyod pa khyad zhugs lung bstan cing /_/'di yi srog dang tshangs par spyod pa dag_/phyi ma'i dus la bar chad med par bya/_/lag mthil skyu ru 'bru 
[\[51b.3\]]lnga bkod pa bzhin/_/ma 'ongs pa na gang la mchod 'gyur ba/_/sangs rgyas bye ba dag ni phrag stong dang /_/de las lhag par gang gA'i bye snyed shes/_/lha dang klu rnams bye ba brgyad cu dang /_/gnod sbyin bye ba stong phrag bdun cu dag_/phyi ma'i dus la brtson pa byed par 'gyur/_/
[\[51b.4\]]rkang gnyis gtso bo la yang mchod pa byed/_/rkang gnyis gtso la mchod pa mchog byas te/_/ye shes bla med 'di ni rab bsgrubs nas/_/phyi ma'i dus la de ni 'jig rten mgon/_/rgyal ba dri med 'od ces bya bar 'gyur/_/zla 'od gzhon nur gyur pas bdag nyid kyi/_/lung 
[\[51b.5\]]bstan 'di thos dga' bas rgyas gyur te/_/ta la bdun srid du ni mngon 'phags nas/_/mkha' la 'dug ste ched du brjod pa brjod/_/e ma rgyal ba chos mchog ston mdzad pa/_/rnal grol ye shes bdag po stobs la gnas/_/shin tu nges pa'i ye shes mchog gnas pas/_/
[\[51b.6\]]pha rol rgol ba dag gis zil mi non/_/chags pa spangs shing rnam par grol la reg_/dngos po rnam bshig srid par chags mi mdzad/_/khyod la spros pa mtha' dag kun mi mnga'/_/srid pa gsum la chags med ye shes 'jug_/spros pa thams cad kyis kyang mi 
[\[51b.7\]]gos shing /_/lta ba spros pa mtha' dag rab tu spangs/_/lam yang shin tu bsgoms shing gnas med pa/_/zil gyis ma non su dang mi 'phrod med/_/khyod ni khams gsum dag la gnas med de/_/chu bo dang ni mdud pa thams cad spangs/_/srid pa'i 'khri 
[\[52a\]]
[\[52a.1\]]shing 'ching ba mtha' dag bcad/_/srid pa spangs shing srid par mtshams sbyor med/_/chos kyi rang bzhin dngos med rab mkhyen cing /_/brjod du med pa'i tshig kyang thugs su chud/_/mu stegs phyin ci log la gnas pa dag_/mi mkhas de bzhin seng ges 
[\[52a.2\]]wa bzhin bshig_/bde bar gshegs pas bstan pa'i chos kyi gter/_/gter mchog dam pa bdag gis deng thob ste/_/ngan 'gro log par ltung ba thams cad spangs/_/'dren par mi 'gyur snyam pa'i the tshom med/_/gser gyi kha dog mdzes shing 'od gsal ba/_/
[\[52a.3\]]phyag brkyang de yi mgo la rab bzhag nas/_/lhar bcas 'jig rten dag kyang dpang bkod de/_/mi yi khyu mchog byang chub dbang bskur mdzad/_/'dzum pa lung bstan pa'i le'u ste bco lnga pa'o//_//de nas yang bcom ldan 'das kyis zla 'od gzhon 
[\[52a.4\]]nur gyur pa la bka' stsal pa/_gzhon nu de lta bas na byang chub sems dpa' sems dpa' chen pos sems can thams cad srid pa'i sdug bsngal thams cad las thar bar bya bar 'dod pa dang /_/ting nge 'dzin gyi dga' zhing bde ba bla na med pa 'phags pa 'di la sems can rnams rab tu 
[\[52a.5\]]dgod par 'dod pas chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di mnyan par bya/_gzung bar bya/_kun chub par bya/_bcang bar bya/_bklag par bya/_rab tu gdon par bya/_lung mnod par bya/_kha ton du bya/_nyon mongs 
[\[52a.6\]]pa med pa'i bsgom pas bsgom par bya/_mang du bya/_gzhan la yang rgya cher yang dag par rab tu bstan par bya'o/_/de ci'i phyir zhe na/_gzhon nu chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di ni ngan song thams cad las 'da' 
[\[52a.7\]]bar byed pa/_nad thams cad las rab tu thar bar byed pa yin te/_gzhon nu nam byang chub sems dpa' sems dpa' chen pos chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di thos shing bzung ste bsgoms par gyur pa de'i tshe/_gzhon nu 
[\[52b\]]
[\[52b.1\]]byang chub sems dpa' sems dpa' chen po de sems can thams cad srid pa'i sdug bsngal thams cad las thar bar byas shing ting nge 'dzin gyi dga' ba'i bde ba bla na med pa 'phags pa la sems can rnams rab tu 'god de ting nge 'dzin 'di yang myur du 'thob bo/_/bla na med pa yang dag 
[\[52b.2\]]par rdzogs pa'i byang chub kyang myur du mngon par rdzogs par 'tshang rgya'o/_/de nas de'i tshe bcom ldan 'das kyis zla 'od gzhon nur gyur pa la don 'di nyid bstan pa'i phyir tshigs su bcad pa'i dbyangs kyis sngon byung ba'i gtam bstan pa 'di yang dag par rab tu bshad do/_/sngon chad 
[\[52b.3\]]spyod pa spyad pa dran pa ni/_/bde gshegs seng ge rgyal mtshan bstan pa la/_/dge slong mkhas pa chos smra byung ba yang /_/de yi ming ni tshangs pas byin zhes bya/_/nga ni blo gros zhes bya rgyal po'i bu/_/na bar gyur te mi bzad sdug bsngal tshor/_/de tshe tshangs pas byin pa chos 
[\[52b.4\]]smra ba/_/nga yi slob dpon du ni gyur pa yin/_/nga ni sman pa lnga brgya mi nyung ba/_/brtson pa'i yid kyis nad dpyad gso bar byed/_/nga yi nad ni gso bar ma nus nas/_/nga yi gnyen bshes kun kyang sdug bsngal gyur/_/nga yang na bar dge slong des thos nas/_/nad dri bar ni nga yi 
[\[52b.5\]]drung du 'ongs/_/tshangs byin nga la brtse ba rab bskyed nas/_/ting 'dzin mchog 'di de tshe bshad par gyur/_/nga ni ting 'dzin dam pa 'di thos nas/_/'phags pa'i dga' ba zang zing med pa skyes/_/chos kyi ngo bo nyid kyang rab shes pas/_/nga yang de yi dus na nad las sos/_/mar 
[\[52b.6\]]me mdzad ni spyad pa spyod pa na/_/dge slong chos smra mkhas par gyur pa yin/_/nga ni blo gros rgyal po'i bur gyur te/_/ting 'dzin ye shes kyis ni nad las thar/_/de bas gzhon nu khyod kyis phyi dus na/_/yongs su nyams pa 'di dag rjes dran zhing /_/byis pas nyes par 
[\[52b.7\]]brjod pa'i tshig bzod gyis/_/ting 'dzin 'di yang zung la legs par lhogs/_/phyi ma'i dus la dge slong mang po dag_/brkam zhing gtum la ma bsdams 'byung bar 'gyur/_/sdig la dga' zhing lhung bzed chos gos chags/_/ting 'dzin 'di ni rab tu spong bar 
[\[53a\]]
[\[53a.1\]]'gyur/_/rgod cing dbang po g.yengs pa phrag dog can/_/grong la chags shing rnyed pa 'dod pa dag_/sbyor ba byed pa'i skabs la rtag tu gnas/_/ting 'dzin 'di ni rab tu spong bar 'gyur/_/lag pa dang ni rkang pa rnam par rdob/_/rtse 'jo rgod la rtag par rab tu zhugs/_/
[\[53a.2\]]gcig la gcig ni mgul 'khyud lag kyang sbrel/_/grong du spyod lam gzhan du sgyur bar byed/_/mi rigs sbyor ba'i mtshan nyid 'di dag ste/_/gzhan gyi bu mo la yang rtag tu chags/_/gzugs kyis rgyugs shing 'dun pa bor ba yin/_/grong dang grong khyer yul 'khor kun tu rgyu/_/
[\[53a.3\]]de dag bza' dang btung la rab tu zhugs/_/glu dang bro gar de bzhin rol mo dang /_/nyo 'tshong lhag par byed cing rtag tu brtson/_/btung ba dag la chags shing ngo tsha bor/_/mi rigs brtson pa spring yig skur bar byed/_/tshul khrims de bzhin lam dag btang nas ni/_/khyim pa dag 
[\[53a.4\]]dang bsten cing khrims dral nas/_/de dag tshul zhig log par shin tu gnas/_/las gang sangs rgyas kyis ni rtag smad pa/_/srang dang tshad la g.yo sgyu byed par zhugs/_/de 'dra'i sdig pa nyon mongs las byas pas/_/las ngan byed pa de dag ngan song 'gro_/dung dang gser dang nor bu nor 
[\[53a.5\]]mang dang /_/khyim dang gnyen bshes rnam spangs rab byung ste/_/sangs rgyas bstan pa 'di la rab byung nas/_/sdig pa'i las rnams shin tu spyod par byed/_/nor dang 'bru la snying por 'du shes shing /_/bzhon dang ba lang shing rta rnams la chags/_/gang la bslab pa'i nan tan med pa 
[\[53a.6\]]rnams/_/de dag gis kyang ci phyir mgo bo bregs/_/ngas ni sngon tshe spyod pa spyad pa na/_/bskal pa stong du shin tu dka' spyad de/_/nga yis ting 'dzin zhi ba 'di btsal na/_/de dag de tshe 'di thos gad mos 'debs/_/de dag yun ring [{]brdzun [,]rdzun [}]smra tshangs mi spyod/_/rtag tu rnyed la dga' zhing 
[\[53a.7\]]ngan song gzhol/_/tshangs par spyod pa'i rgyal mtshan thogs nas ni/_/tshul khrims 'chal pa de ni chos min smra/_/de dag phan tshun dbye ba'i phyir 'jug ste/_/rigs pa ma yin pas ni rnyed pa tshol/_/gcig la gcig ni mi snyan rab brjod de/_/shi 'phos nas ni ngan song 
[\[53b\]]
[\[53b.1\]]sar yang 'gro/_/de dag brgya dang stong gi nang na yang /_/de tshe bzod pa'i stobs ldan shin tu dkon/_/de phyir 'thab la brtson pa mang po 'byung /_/bzod pa spangs nas rab tu spros pa byed/_/byang chub sems dpa' nged yin tshig tu smra/_/de yi sgra yang phyogs dang phyogs su 'gro/_/mi bden 
[\[53b.2\]]sgra yi dregs pas de rgyags te/_/tshul khrims nyams la byang chub ga la yod/_/gang la bsam pa rnam par dag med cing /_/chos 'di la yang bzod pa med pa dang /_/chos rnams spong byed byang chub 'di thob pa/_/ngas ni ma thos nam yang yong ma mthong /_/de dag 'jigs shing skrag nas 
[\[53b.3\]]khyim spangs te/_/rab tu byung nas shin tu dam du 'dzin/_/skyes bu dam pa'i theg pa spang byas nas/_/bye brag lhag par 'dod pa brlag par 'gyur/_/shes rab dman zhing yon tan rnam spangs pa/_/theg pa mchog gi nyes pa rtag tu brjod/_/gang gi skyabs su de dag rab zhugs pa/_/
[\[53b.4\]]de nyid la yang nyes pa brgya dag brjod/_/'tsho ba med pa mang po rab byung ste/_/sangs rgyas byang chub rnam pa kun mi 'dod/_/byis pa de dag bdag tu lta la gnas/_/stong pa nyid ni thos nas skrag par 'gyur/_/phan tshun du yang rtsod pa byas nas ni/_/gnod sems khong khro 
[\[53b.5\]]tha ba rab tu skyed/_/phan tshun du yang skur pa mngon 'debs shing /_/sdig pa byas nas shin tu dga' ba rnyed/_/gang dag tshul khrims gnas shing yon tan ldan/_/byams la gnas shing rtag tu bzod rtogs pa/_/mnyen zhing des la shin tu bsdams pa rnams/_/de dag 
[\[53b.6\]]de tshe yongs su brnyas par 'gyur/_/gang la shin tu gtum sems ldan 'byung dang /_/mi bzang ma rungs ngan pa'i las byed pa/_/chos ma yin pa spyod cing 'thab la dga'/_/de dag de yi dus na mchod par 'gyur/_/bsgo bar bya zhing rab tu go bar bya/_/gzhon nu nga la dad 
[\[53b.7\]]pa'i phyir 'brang na/_/bde bar gshegs pas bstan pa 'di dran nas/_/de dag la ni nam yang yid mi rton/_/de dag 'dod chags che zhing zhe sdang che/_/gti mug che zhing nga rgyal dregs pas rgyags/_/lus kyang ma dul ngag kyang ma dul zhing /_/sems kyang ma dul ngan 
[\[54a\]]
[\[54a.1\]]song gzhol ba yin/_/nga ni yon tan dag gi bsngags brjod na/_/dge slong yon tan dag la mi spyod de/_/tshig tsam gyis ni byang chub thob mi 'gyur/_/nan tan lhur byed byang chub rnyed mi dka'/_/sngon byung ba'i le'u ste bcu drug pa'o//_//
[\[54a.2\]]de nas gtam 'di mthar phyin par gyur pa dang de'i tshe byang chub sems dpa' sems dpa' chen po byams pa de ltar 'dug bzhin du bcom ldan 'das la yid kyis tshigs su bcad pas zhus pa/_ri yi rgyal po bya rgod phung po ste/_/rtag tu sangs rgyas gnas par bde gshegs bzhud/_/'jig 
[\[54a.3\]]rten sgron ma der yang gshegs nas ni/_/khyod la bsam gyis mi khyab mchod pa bgyi/_/de nas bcom ldan 'das kyis byang chub sems dpa' sems dpa' chen po byams pa'i sems kyi rtog pa thugs kyis mkhyen nas byang chub sems dpa' sems dpa' chen po byams pa la yid kyis tshigs 
[\[54a.4\]]su bcad pas btang ba/_ri yi rgyal por rgyal ba mngon gnas par/_/ma pham bdud rnams pham byas khyod song shig_/der ni 'gro ba kun gyi don chen yang /_/bla na med pa myur du grub par 'gyur/_/de nas byang chub sems dpa' sems dpa' chen po byams pa bcom ldan 'das kyis 
[\[54a.5\]]yid kyis tshigs su bcad pas btang ba dang /_bcom ldan 'das la yid kyis phyag 'tshal/_bcom ldan 'das la yid kyis lan gsum bskor ba byas nas 'khor de nas byung ste sangs rgyas mu med pa rgya mtsho'i bye ma snyed kyi gnas ri'i rgyal po bya rgod kyi phung po mchod rten chen po gang na yod 
[\[54a.6\]]pa der song ste phyin nas 'di lta ste/_bcom ldan 'das kyis yongs su longs spyad pa'i phyir de'i mod la ri'i rgyal po bya rgod kyi phung po mnyam zhing yangs pa rgya che ba/_sdong dum dang tsher ma dang rdo dang gseg ma dang gyo mo med cing kho ra khor yug kun rin po che sna bdun du byin gyis brlabs te/_sa 
[\[54a.7\]]gzhi rin po che an da rnyil 'bar ba bsam gyis mi khyab la dpe med pa'i lha'i rgyan thams cad dang rin po ches brgyan pa/_rin po che rnam pa sna tshogs grangs med pa du ma'i bkod pas rab tu spras pa/_dga' ldan ris kyi lha'i na bzas khyim gyi nye 'khor brgyan cing spud de/_bdug spos 
[\[54b\]]
[\[54b.1\]]kyi snod sna tshogs nas ni bdug pa 'thul bar byas/_phreng ba dang lda ldis ni brgyan/_me tog sna tshogs ni bkram/_lha'i rol mo'i sgra dbyangs ni bsgrags/_rgyal mtshan dang ba dan dang lhab lhub bsgreng bas ni gang /_khyams kyi dkyil 'khor du ni bla re bres/_'khor gyi khyams kyi dbus 
[\[54b.2\]]su ni rin po che sna bdun las byas pa'i lha'i seng ge'i khri mngon par sprul te rgyu spun las ma byas pa'i gos ni bting /_ka tsa lin di ltar 'jam zhing reg na bde ba dga' ldan ris kyi lha'i na bzas ni g.yogs/_steng du snying po beg tsher ni bting /_snam rten mtha' gnyis dmar po ni bshams/_chu 
[\[54b.3\]]zheng dang 'phang du dpag tshad tsam yod pa btsugs te/_zhabs rten ni lha dang mi'i las 'das pa/_'dzam bu'i chu bo'i gser las byas pa/_mu tig gi dra bas g.yogs pa/_ras rin po che bcos bus g.yogs pa/_seng ge'i khri la btags pa'i lha'i rin po che'i dril bu las ni sgra 'jam zhing 
[\[54b.4\]]yid du 'ong ba gsal bar 'byung /_phyogs kun du ni nor bu rin po che chen pos snang bar gyur/_/rin po che'i gdugs chen po rtsa ba ni bai dUr+ya dri ma med pa'i rin po che chen po las byas par mngon par sprul to/_/de nas byang chub sems dpa' sems dpa' chen po byams pas ri'i rgyal po bya rgod kyi 
[\[54b.5\]]phung po kho ra khor yug dang bcas pa thams cad rin po che sna tshogs du ma'i bkod pa'i rgyan bsam gyis mi khyab pas brgyan pa mngon par sprul nas skad cig de nyid la zla 'od gzhon nur gyur pa'i khyim du zhugs par gyur to/_/zhugs nas bcom ldan 'das la yid kyis phyag byas te/_bcom ldan 
[\[54b.6\]]'das la yid kyis lan gsum bskor ba byas nas stan la 'dug go/_/de la 'di skad ces bya ste/_ri yang lha rdzas yangs shing rgya che ba/_/rin chen rdo stengs bzang zhing dga' ba dang /_/bsam gyis mi khyab lha rdzas yid kyi khyams/_/dbus su rin chen seng ge'i khri yang btsugs/_/lha rdzas 
[\[54b.7\]]gdugs las yid 'ong sgra 'byung zhing /_/phyogs su nor bu rin chen 'od cher 'byung /_/rtsa ba yid du 'thad pa'i bai dUr+ya/_/ma pham rgyal ba'i sras pos de ltar sprul/_/ri yang rin chen sna tshogs rnam par bkra/_/rin chen gdan mchog rgyang grags tshad tsam du/_/byams pa dpa' 
[\[55a\]]
[\[55a.1\]]bos de dag rab sprul nas/_/skad cig de nyid la ni khyim du zhugs/_/de nas bcom ldan 'das 'khor chen po rgya mtsho lta bu la chos kyi gtam yang dag par bstan te/_yang dag par gzengs bstod/_yang dag par rab tu dga' bar byas/_yang dag par btsud de gdan las 
[\[55a.2\]]bzhengs nas gshegs so/_/de lta bu'i sangs rgyas kyi rdzu 'phrul gyis rgyal po'i khab kyi grong khyer chen po'i chu dron gyi sgor byung nas ri'i rgyal po bya rgod kyi phung po gang na yod pa der gshegs te byon pa dang byams pas sprul pa'i khyams gang na yod pa der gshegs te byon nas byams pas mngon par 
[\[55a.3\]]sprul pa'i seng ge'i khri chen po la bzhugs te/_dge slong gi dge 'dun gyis ni yongs su bskor cing /_byang chub sems dpa'i dge 'dun gyis ni mdun gyis bltas/_lha dang klu dang gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye chen po dang mi dang mi ma 
[\[55a.4\]]yin pas ni phyag byas te 'khor rgya mtsho lta bu'i nang na chos ston to/_/de nas zla 'od gzhon nur gyur pa srog chags bye ba khrag khrig brgya stong thams cad lhags par gyur pa rnams dang /_'jig rten gyi khams gzhan dag nas lhags pa'i byang chub sems dpa' sems dpa' chen po khrag khrig 
[\[55a.5\]]mang po dang lhan cig tu me tog dang bdug spos dang phreng ba dang byug pa thogs nas rol mo ni byed/_pheg ni rdob/_gdugs dang rgyal mtshan dang lha'i ba dan ni sgreng /_phreng ba chen po dbul ba ni thogs nas bcom ldan 'das la mchod pa bya ba'i phyir rgyal po'i khab kyi grong khyer chen po zhi 
[\[55a.6\]]ba'i sgo nas byung ste/_bya rgod kyi phung po'i ri gang na yod pa dang bcom ldan 'das ga la ba der dong ste phyin pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas me tog dang bdug pa dang spos dang phreng ba dang byug pa 
[\[55a.7\]]dang phye ma dang na bza' dang gdugs dang rgyal mtshan dang ba dan dang sil snyan dang pheg rdob pas mchod pa chen po byas te phyogs gcig tu 'khod do/_/gus pa dang ldan ri mo dang ldan par chos dri ba'i phyir phyogs gcig tu 'dug pa dang zla 'od gzhon nur gyur pa pus mo g.yas pa'i lha nga sa la 
[\[55b\]]
[\[55b.1\]]btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bdag la 
[\[55b.2\]]skabs phye na bdag phyogs 'ga' zhig zhu'o/_/de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/_/gzhon nu de bzhin gshegs pas rtag tu khyod la skabs phye'i/_de bzhin gshegs pa dgra bcom pa yang dag par rdzogs pa'i 
[\[55b.3\]]sangs rgyas la ci dang ci 'dod pa dris shig_/de skad ces bka' stsal te/_go skabs phye nas bcom ldan 'das la zla 'od gzhon nur gyur pas 'di skad ces gsol to/_/bcom ldan 'das byang chub sems dpa' sems dpa' chen po chos du dang ldan na chos thams cad kyi rang bzhin mnyam 
[\[55b.4\]]pa nyid rnam par spros pa'i ting nge 'dzin 'di thob par 'gyur/_de skad ces gsol pa dang /_bcom ldan 'das kyis zla 'od gzhon nur gyur pa la 'di skad ces bka' stsal to/_/gzhon nu chos bzhi dang ldan na byang chub sems dpa' sems dpa' chen pos chos thams cad kyi rang bzhin mnyam 
[\[55b.5\]]pa nyid rnam par spros pa'i ting nge 'dzin 'di 'thob par 'gyur ro/_/bzhi gang zhe na/_gzhon nu 'di la byang chub sems dpa' sems dpa' chen po des shing 'grogs na bde ba yin/_dul zhing dul ba'i sa thob pa yin te/_de pha rol gyis gshes sam/_spyos pa'i tshig nyes par smra zhing /_nyes 
[\[55b.6\]]par rjod pa'i tshig gi lam bzod cing mi mjed pa'i rang bzhin can yin/_las la lta zhing nga rgyal bcom pa dang chos 'dod pa yin te/_gzhon nu chos dang po 'di dang ldan na byang chub sems dpa' sems dpa' chen pos ting nge 'dzin 'di thob par 'gyur ro/_/gzhan yang gzhon nu byang 
[\[55b.7\]]chub sems dpa' sems dpa' chen po tshul khrims dang ldan pa yin/_tshul khrims yongs su dag cing tshul khrims ma zhig pa dang tshul khrims la skyon med pa dang tshul khrims 'dren ma ma yin pa dang tshul khrims sra srer ma gyur pa dang tshul khrims ma nyams pa dang tshul khrims mi gnas 
[\[56a\]]
[\[56a.1\]]pa dang tshul khrims ma 'bags pa dang tshul khrims mi dmigs pa dang 'phags pas bstod pa'i tshul khrims dang mkhas pas bstod pa'i tshul khrims pa yin te/_gzhon nu chos gnyis po 'di dag dang ldan na byang chub sems dpa' sems dpa' chen pos ting nge 'dzin 'di thob 
[\[56a.2\]]par 'gyur ro/_/gzhan yang gzhon nu byang chub sems dpa' sems dpa' chen po khams gsum la sems skrag pa dang sems dngangs pa dang sems skyo ba dang don du mi gnyer cing mngon par mi dga' ba dang ma chags ma zhen pa dang khams gsum la yid skyo bas khams gsum las gzhan du 
[\[56a.3\]]sems can sdug bsngal ba rnams thar bar bya'o zhes brtson zhing bla na med pa yang dag par rdzogs pa'i byang chub tu yang dag par sgrub pa yin te/_gzhon nu chos gsum po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/_/gzhan yang 
[\[56a.4\]]gzhon nu byang chub sems dpa' sems dpa' chen po dad cing chos yongs su tshol bas mi ngoms pa yin/_mang du thos shing 'jigs pa med pa yin/_chos 'dod cing chos lhur byed pa yin te/_rnyed pa dang bkur sti lhur byed pa ma yin/_shes kyi khe lhur byed pa ma yin/_phan pa'i 
[\[56a.5\]]dngos po sngon du 'gro ba'i sems kyis chos ji skad du thos pa dang /_ji ltar khong du chud pa gzhan la rgya cher 'chad cing rab tu ston pa yin te/_shes kyi khe 'dod pas ni ma yin gyi ci nas sems can 'di rnams chos 'di dag thos nas bla na med pa yang dag par rdzogs pa'i byang chub las phyir mi 
[\[56a.6\]]ldog par 'gyur snyam pa ste/_gzhon nu chos bzhi po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/_/gzhon nu chos bzhi po 'di dag dang ldan na byang chub sems dpa' sems dpa' chen pos chos thams cad kyi rang bzhin 
[\[56a.7\]]mnyam pa nyid rnam par spros pa'i ting nge 'dzin 'di thob par 'gyur te/_myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/gzhon nu rnam grangs 'dis ting nge 'dzin 'di 'di ltar sangs rgyas mang pos bshad pa sangs rgyas mang pos bsngags 
[\[56b\]]
[\[56b.1\]]pa sangs rgyas mang pos yang dag par rab tu bstan pa/_sangs rgyas mang pos rab tu bstod pa yin te/_gzhon nu sangs rgyas bcom ldan 'das mang po'i drung du nga rab tu byung nas chos thams cad kyi rang bzhin mnyam pa nyid rnam par spros pa'i ting nge 'dzin 'di rgya cher mnyan te bzung ngo /_/dris shing 
[\[56b.2\]]bcangs so/_/bklags so/_/bton to/_/nyon mongs pa med pa'i bsgom pas bsgoms shing mang du byas so/_/gzhan la rgya cher yang dag par rab tu bstan to/_/de nas bcom ldan 'das kyis sangs rgyas mang po nges par brjod pa'i ting nge 'dzin gyi sgo sngon byung ba'i gtam bstan pa 'di de'i tshe 
[\[56b.3\]]zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan pa/_dran pa bskal pa gzhal med dpag yas na/_/rgyal ba dbyangs kyi yan lag sgra byung ste/_/bde gshegs dbyangs kyi yan lag sgra de yi/_/tshe tshad lo yang brgya phrag drug cur gyur/_/
[\[56b.4\]]de yi pha rol sangs rgyas gzhan byung ba/_/mi mchog mtshan ni ye shes dbang phyug ste/_/rkang gnyis gtso bo ye shes dbang phyug gi/_/tshe tshad lo grangs stong phrag bcu gnyis so/_/ye shes dbang phyug pha rol sangs rgyas ni/_/gzi brjid dbang phyug ces bya rgyal ba byung /_/rkang gnyis 
[\[56b.5\]]gtso bo gzi brjid dbang phyug gi/_/tshe tshad lo ni stong phrag drug cu bdun/_/gzi brjid dbang phyug pha rol sangs rgyas ni/_/blo gros dbang phyug ces bya rgyal ba byung /_/rkang gnyis gtso bo blo gros dbang phyug gi/_/tshe yi tshad ni lo grangs bye bar tshang /_/blo gros dbang phyug pha rol 
[\[56b.6\]]sangs rgyas ni/_/tshangs pa'i dbang phyug ces bya rgyal ba byung /_/rkang gnyis gtso bo tshangs pa'i dbang phyug gi/_/tshe yi tshad ni lo khri bzhi stong gyur/_/tshangs pa'i dbang phyug pha rol sangs rgyas ni/_/mi yi dbang phyug ces bya rgyal ba byung /_/rkang gnyis gtso bo mi yi dbang 
[\[56b.7\]]phyug gi/_/tshe tshad lo grangs bdun khri drug stong gyur/_/mi yi dbang phyug pha rol sangs rgyas ni/_/tshangs pa'i zhal zhes bya ba rgyal ba byung /_/rkang gnyis gtso bo tshangs pa'i zhal de yi/_/tshe yi tshad ni nyin zhag bdun du gyur/_/tshangs pa'i zhal gyi pha rol sangs rgyas ni/_/
[\[57a\]]
[\[57a.1\]]tshogs kyi dbang phyug ces bya rgyal ba byung /_/rkang gnyis gtso bo tshogs kyi dbang phyug gi/_/tshe yi tshad ni lo grangs bye bar tshang /_/tshogs kyi dbang phyug pha rol sangs rgyas ni/_/dbyangs kyi dbang phyug ces bya rgyal ba byung /_/rkang gnyis gtso bo dbyangs kyi dbang phyug 
[\[57a.2\]]gi/_/tshe tshad lo grangs bye ba phrag dgur tshang /_/dbyangs kyi dbang phyug pha rol sangs rgyas ni/_/dbyangs kyi zhal zhes bya ba rgyal ba byung /_/rkang gnyis gtso bo dbyangs kyi zhal gyi yang /_/tshe tshad lo grangs bye ba phrag bcur tshang /_/dbyangs kyi zhal gyi pha rol sangs rgyas ni/_/zla ba'i 
[\[57a.3\]]zhal zhes bya ba rgyal ba byung /_/rkang gnyis gtso bo zla ba'i zhal gyi ni/_/tshe yi tshad kyang nyin zhag gcig tu gyur/_/zla ba'i zhal gyi pha rol sangs rgyas ni/_/nyi ma'i zhal zhes bya ba rgyal ba byung /_/rkang gnyis gtso bo nyi ma'i zhal gyi yang /_/tshe tshad lo ni stong phrag [{]bcwa [,]bco [}]brgyad 
[\[57a.4\]]do/_/nyi ma'i zhal gyi pha rol sangs rgyas ni/_/tshangs pa'i zhal zhes bya ba'i rgyal ba byung /_/rkang gnyis gtso bo tshangs pa'i zhal gyi yang /_/tshe tshad lo ni stong phrag nyi shu'o/_/tshangs pa'i zhal gyi pha rol sangs rgyas ni/_/tshangs pa'i snyan pa zhes bya rgyal ba byung /_/rkang gnyis 
[\[57a.5\]]gtso bo tshangs pa'i snyan pa yi/_/tshe tshad lo grangs stong phrag [{]bcwa [,]bco [}]brgyad gyur/_/bskal pa gcig la sangs rgyas 'di dag dang /_/'jig rten rnam par 'dren pa nyis brgya byung /_/zil gyis ma non de bzhin gshegs pa yi/_/mtshan rnams 'dir yang brjod kyis mnyan par gyis/_/
[\[57a.6\]]mtha' yas dbyangs dang rnam par grags pa'i dbyangs/_/rnam par bsgrags pa'i gzi brjid rnam grags sgra/_/sgra skad rnam grags sgra dbyangs mchod pa dang /_/dbyangs kyi yan lag dpa' dang dbyangs dag dang /_/ye shes stobs dang ye shes bye brag 'gro/_/zil gyis ma 
[\[57a.7\]]non ye shes yang dag 'phags/_/ye shes 'od 'phro ye shes mngon par 'phags/_/ye shes rnam grags de bzhin ye shes dpa'/_/tshangs pa'i stobs dang tshangs nor tshangs pa'i mchog_/tshangs pa'i lhar bcas de bzhin tshangs pa'i dbyangs/_/tshangs pa'i dbang phyug tshangs 
[\[57b\]]
[\[57b.1\]]pa'i mi dbang spyan/_/tshangs pa'i sgra dbyangs yan lag tshangs pas byin/_/gzi brjid stobs dang gzi ldan gzi brjid mchog_/gzi brjid dbang phyug gzi brjid mngon par 'phags/_/gzi brjid khyab dang gzi brjid shin tu nges/_/gzi brjid sgra dbyangs shin tu rnam grags gzi/_/
[\[57b.2\]]'jigs btsan stobs dang 'jigs btsan blo gros dang /_/shin tu 'jigs btsan 'jigs zhal 'jigs btsan 'phags/_/'jigs btsan 'od 'phro 'jigs mchog 'jigs pa'i dbyangs/_/'jig rten rnam 'dren rgyal ba 'di dag byung /_/sgra dbyangs zab mo dang ni dpal 'dzin dang /_/
[\[57b.3\]]rnam dag sgra yi dbang phyug tshangs pa'i dbyangs/_/mtha' yas dbyangs dang shin tu rnam grol dbyangs/_/bdud kyi stobs dang bdud rnams skrag byed dang /_/spyan [{]bzangs [,]bzang [}]dang ni zhal gtsang spyan dag dang /_/rnam par dag pa'i spyan dang mtha' yas spyan/_/kun nas spyan dang rnam par 
[\[57b.4\]]grags pa'i spyan/_/spyan gyis zil gyis gnon dang ma smad spyan/_/dul mchog dul dang shin tu dul ba'i sems/_/dul rab zhi ba'i dbang po zhi ba'i yid/_/zhi ba'i bla ma zhi dpal rab tu zhi/_/zhi ba'i pha rol phyin dang zhi bar dpa'/_/bla mar gnas pa zhi ba dul bar sems/_/
[\[57b.5\]]shin tu dul dang zhi dbang zhi ba'i yid/_/zhi ba'i bla ma zhi ba'i dpal 'bar ba/_/zhi ba rab zhi dbang phyug zhi bar dpa'/_/tshogs dbang tshogs gtso tshogs kyi dbang phyug dang /_/tshogs rnams zil gnon tshogs bzang ye shes gtsang /_/tshogs kyi dbang chen tshogs dbang dpa' 
[\[57b.6\]]bo dang /_/gzhan yang tshogs bzang rab tu rnam par 'byed/_/chos kyi rgyal mtshan de bzhin chos kyi tog_/chos kyi bla ma chos kyi rang bzhin 'phags/_/chos kyi stobs ldan chos bzang dpa' bo dang /_/rang bzhin chos kyi bla ma nges pa byung /_/rang bzhin chos kyi bla ma nges 
[\[57b.7\]]par ni/_/mtshan gcig pa yang bye phrag brgyad cu ste/_/bskal pa gnyis la 'dren pa 'di dag byung /_/byang chub phyir ni 'di dag ngas mchod de/_/rang bzhin chos kyi bla ma nges pa yi/_/rgyal ba'i mtshan rnams gang dag nyan byed cing /_/thos nas rnam par grags pa'i mtshan 
[\[58a\]]
[\[58a.1\]]'dzin na/_/de dag myur du ting 'dzin 'di thob 'gyur//_//'phags pa ting nge 'dzin gyi rgyal po'i mdo/_/bam po drug pa/_de nas bcom ldan 'das kyis sangs rgyas mang po'i ting nge 'dzin gyi sgo sngon byung ba'i le'u 'di zla 'od gzhon nur gyur pa la rgya cher 
[\[58a.2\]]rgyas par rab tu bstan to/_/sangs rgyas 'di dag gi yang pha rol na/_/bskal pa bsam yas dpag tu med pa'i tshe/_/lha mis mchod pa sangs rgyas gzhan zhig byung /_/de yi mtshan ni mi dbang dbyangs zhes bya/_/de bzhin gshegs pa mi dbang dbyangs kyi ni/_/tshe tshad lo grangs 
[\[58a.3\]]bdun khri drug stong ste/_/nyan thos dag ni bye ba brgya phrag gsum/_/de yi 'dus pa dang por gyur pa yin/_/mngon shes drug ldan gsum rig dbang po thul/_/mthu yang che zhing rdzu 'phrul chen po ste/_/zag pa zad pa tha ma'i lus 'dzin pa/_/'od mdzad kyi ni dge 'dun de tshe byung /_/
[\[58a.4\]]bye ba khrag khrig stong phrag brgyad cu yi/_/byang chub sems dpa' rnams kyi tshogs byung ste/_/blo gros zab cing grags pa shin tu che/_/mthu yang che zhing rdzu 'phrul che bar gyur/_/mngon par shes pa thob cing spobs par ldan/_/stong pa thams cad rtogs par khong du chud/_/zhing ni 
[\[58a.5\]]bye bar de las lhag par yang /_/gang gA'i bye ma snyed du 'phrul gyis 'gro_/rkang gnyis gtso la dri ba dris nas ni/_/phyir yang rgyal ba de yi drung du 'ong /_/mdo sde sgrub pa'i nges pa'i tshig la mkhas/_/snang bar gyur pa sa yi steng na rgyu/_/sems can don phyir spyad pa rnam spyod de/_/
[\[58a.6\]]bde bar gshegs pa'i sras po mthu chen ni/_/'dod pa'i rkyen gyis sdig pa mi byed de/_/de dag la ni lha yang smon pa skyed/_/srid pa'i 'gro bar mi gnas don mi gnyer/_/mnyam gzhag bsam gtan gnas pa'i spyod yul can/_/rnam par nges pa'i don ldan 'jigs med 
[\[58a.7\]]pa/_/dri ma med par rtag tu tshangs par spyod/_/tshig kyang rgyun mi 'chad cing spobs par ldan/_/nges tshig bstan pa'i tshig gi don la mkhas/_/sangs rgyas sras po kun tu yang dag ston/_/dge ba'i las rnams kyis kyang yongs su bzung /_/bskal pa mtha' yas par 
[\[58b\]]
[\[58b.1\]]ni spyod pas 'phags/_/'dren pa dag gis rtag tu bstod cing bsngags/_/rnam par thar dang don tshig yang dag ston/_/tshul khrims shin tu dag cing nyon mongs med/_/chu yis pad ma bzhin du mi chags te/_/khams gsum las ni rnam grol bag yod pa/_/'jig rten chos 
[\[58b.2\]]brgyad dag gis mi gos shing /_/lus kyang rnam dag las kyang yongs su dag_/'dod pa nyung zhing chog shes mthu yang che/_/chags pa med cing sangs rgyas yon tan gnas/_/sems can kun gyi rten dang dpung gnyen te/_/tshig tsam ma yin nan tan snying por byed/_/gang la gnas 
[\[58b.3\]]pa de nyid gzhan la ston/_/sangs rgyas thams cad kyis kyang yongs su bzung /_/rgyal ba rnams kyi mdzod 'dzin thugs brtan pa/_/khams gsum thams cad la yang skrag pa'i yid/_/rab tu sems zhi rtag tu dgon par spyad/_/'jig rten 'dren pa rnams kyis byin brlabs pas/_/
[\[58b.4\]]mdo sde bye ba phrag stong 'chad par byed/_/'chad pa de yang sangs rgyas rnams kyis bsngags/_/'jig rten dag gi tshig kun rnam spangs te/_/stong pa nyid la mos shing don dam ston/_/bsngags pa mtha' yas yon tan rgya mtsho bzhin/_/mang du thos shing mkhas pa shes rab ldan/_/
[\[58b.5\]]gzhon nu bskal pa bye ba mang por ni/_/rgyun chad med par bsngags pa rab brjod kyang /_/de ni cung zad tsam zhig brjod par 'gyur/_/rgya mtsho las ni chu thigs gcig po bzhin/_/de tshe mi yi dbang po'i dbyangs de ni/_/ting 'dzin zhi ba mthong dka' 'di ston te/_/stong gsum 
[\[58b.6\]]chen po'i 'jig rten khams 'di yang /_/lha dang klu rnams kyis ni gang bar gyur/_/de yis ting 'dzin zhi ba 'di bshad tshe/_/sa yang rnam pa drug tu rab tu g.yos/_/lha dang mi rnams gang gA'i bye ma snyed/_/sangs rgyas ye shes la ni mi ldog gnas/_/der yang mi dbang 
[\[58b.7\]]rgyal po byung ba ni/_/dpal gyi stobs zhes bya ba mthu che ba/_/de la bu yang brgya phrag lnga yod de/_/byad bzhin bzang zhing mdzes la blta na sdug_/rgyal po de yi btsun mo'i 'khor kyang ni/_/bud med bye ba brgya phrag brgyad cu yod/_/sa bdag rgyal po de yi bu mo yang /_/
[\[59a\]]
[\[59a.1\]]bye ba stong phrag bcu bzhir tshang ba byung /_/de yang ston zla tha [{]chungs [,]chung [}]nya ba la/_/yan lag brgyad ldan gso sbyong bzung nas ni/_/bye ba khrag khrig brgyad cu lhan cig tu/_/'jig rten gtso bo'i drung du nye bar 'ongs/_/rkang gnyis gtso bo'i zhabs la phyag 'tshal te/_/rgyal 
[\[59a.2\]]ba de yi spyan sngar rgyal po 'dug_/rgyal po de yi lhag pa'i bsam mkhyen nas/_/ting 'dzin 'di ni rkang gnyis dbang pos bshad/_/ting 'dzin 'di ni rgyal po des thos nas/_/rgyal srid mchil ma bzhin du kun spangs te/_/gnyen dang rtsa lag sdug pa yongs btang nas/_/rgyal ba de 
[\[59a.3\]]yi drung du rab tu byung /_/bu yang brgya phrag lnga dag rab byung ste/_/de bzhin btsun mo'i 'khor dang sras mo dang /_/gnyen bshes rtsa lag mang po gzhan dag kyang /_/bye ba khrag khrig bdun cu rtsa drug byung /_/bu dang chung mar bcas pa rab byung nas/_/kha zas sgrub pa'i sa yang bor nas 
[\[59a.4\]]ni/_/rgyun ma chad par lo brgyad bar du bcags/_/'chag cing 'greng bzhin 'chi ba'i dus kyang byas/_/rgyal po'i glang po ting 'dzin sems dpa' de/_/rtag par rab tu mnyam gzhag dus byas pas/_/de yang rgyal po'i pho brang der skyes te/_/mngal gyi dri mas ma gos brdzus te 
[\[59a.5\]]byung /_/de yi pha ni brtan pa'i stobs zhes bya/_/blo gros che zhes bya ba mar gyur te/_/gzhon nu btsas ma thag tu tshig smra ba/_/'jig rten mgon po de nyid bzhugs sam ge/_/'jig rten mgon pos bdag gi sems mkhyen nas/_/de phyir bdag la zhi ba'i ting 'dzin bshad/_/
[\[59a.6\]]rkyen rnams med cing rkyen dang bral ba yang /_/srid pa'i 'gro ba rnams ni gcig tu bstan/_/chos rnams kun gyi rang bzhin phyag rgya gang /_/mdo sde bye ba khrag khrig byung ba dag_/byang chub sems dpa'i nor ni bla med pa/_/ting 'dzin 'di ni rgyal bas bshad mdzad dam/_/lus kyang 
[\[59a.7\]]gtsang zhing de bzhin ngag gtsang ba/_/sems gtsang de bzhin lta ba gtsang ma dang /_/dmigs pa rnams las yang dag 'da' ba yi/_/ting 'dzin de ni rgyal bas bshad mdzad dam/_/chud mi za ba'i 'bras bu chos bstan pa/_/lam mchog yan lag brgyad ldan sgom pa ste/_/de bzhin 
[\[59b\]]
[\[59b.1\]]gshegs dang phrad cing shes rab rno/_/bden la 'jug dang rtag tu chos shes pa/_/phung po yongs shes khams rnams mnyam pa nyid/_/skye mched rnam pa kun tu bsal ba ste/_/skye ba med pa mngon sum 'jug pa dag_/ting 'dzin de ni rgyal bas bshad mdzad dam/_/so so yang dag 
[\[59b.2\]]rig pa bzhi la 'jug_/yi ge thams cad dbye ba'i ye shes dang /_/dngos por 'jug pa las ni 'da' ba yi/_/ting 'dzin de ni rgyal bas bshad mdzad dam/_/dbyangs rnams yongs su shes shing dga' ba thob/_/bde gshegs bsngags pa la yang dgar gyur cing /_/'phags pa 
[\[59b.3\]]dag gi tshul 'jam drang po yi/_/ting 'dzin de ni rgyal bas bshad mdzad dam/_/des pa nam yang khro gnyer mi byed cing /_/mnyen zhing 'jam pa bzhin yang 'dzum pa ste/_/sems can mthong nas sngon du smra ba yi/_/ting 'dzin de ni rgyal bas bshad mdzad dam/_/le lo med cing bla 
[\[59b.4\]]ma'i ri mo byed/_/sri zhu che bas phyag 'tshal sdug par lta/_/skye ba dag gis chog shes dkar ba yi/_/ting 'dzin de ni rgyal bas bshad mdzad dam/_/'tsho ba dag cing de bzhin dgon gnas dang /_/sbyangs pa dag la gnas shing dran mi nyams/_/phung po dang ni khams la mkhas pa 
[\[59b.5\]]yi/_/ting 'dzin de ni rgyal bas bshad mdzad dam/_/skye mched mkhas shing mngon shes ye shes dang /_/nyon mongs bsal ba dul ba'i sa rnams dang /_/gsang sngags mang po thams cad 'chad pa yi/_/ting 'dzin de ni rgyal bas bshad mdzad dam/_/srid pa'i 'gro ba kun 
[\[59b.6\]]las 'da' ba dang /_/skye ba dran zhing chos la nem nur med/_/chos la sems shing thos pa tshol ba yi/_/ting 'dzin de ni rgyal bas bshad mdzad dam/_/khyad par 'gro zhing rtag tu sgom la 'jug_/ltung ba dag la mkhas shing 'byung bar gnas/_/de la gnas pas bag la 
[\[59b.7\]]nyal ba sel/_/ting 'dzin de ni rgyal bas bshad mdzad dam/_/gang las ye shes rno ba'i mchog 'byung ba/_/mi g.yo ri bo bzhin du mi sgul ba/_/phyir mi ldog pa'i mtshan dang gzungs kyi sgo/_/ting 'dzin de ni rgyal bas bshad mdzad dam/_/rtag tu dkar po'i chos rnams 
[\[60a\]]
[\[60a.1\]]yongs tshol zhing /_/sdig pa'i chos rnams khor mor rnam par spong /_/rtag tu nyon mongs phyogs rnams rgyu ba med/_/ting 'dzin de ni rgyal bas bshad mdzad dam/_/bslab pa kun la rtogs par khong du chud/_/mkhas pa ting 'dzin gnas pa rtogs par rig_/sems can 
[\[60a.2\]]dag gi bsam pa shes pas skul/_/sangs rgyas byang chub mchog tu chos kyang ston/_/khyad par shes pa skye ba shes pa dang /_/mtha' yas shes pa shin tu rdzogs par shes/_/'gro ba kun tu mtshams sbyor shes pa yi/_/ting 'dzin de ni rgyal bas bshad mdzad dam/_/khyim gyi gnas 
[\[60a.3\]]spangs rab tu 'byung ba'i sems/_/khams gsum la yang mi dga' mi 'dzin cing /_/sems rnams rab tu 'dzin cing dga' byed pa/_/chos rnams rkang gnyis gtso bo ston mdzad pa/_/skyob pa chos rnams la yang ma chags shing /_/rtag tu chos kyi mchog kyang yongs su 'dzin/_/
[\[60a.4\]]las kyi rnam par smin la brtan mos pa/_/chos rnams rkang gnyis gtso bo ston pa mdzad/_/'dul ba la yang mkhas shing rnam smin shes/_/de bzhin 'thab cing rtsod pa nye bar zhi/_/'thab pa med cing rtsod pa med pa'i sa/_/chos rnams rkang gnyis gtso bo ston pa mdzad/_/bzod pa 
[\[60a.5\]]yang dag 'dzin cing khro med gnas/_/chos la rnam par nges shing rtag tu mkhas/_/tshig rnams rab tu 'byed la ye shes mthong /_/thugs rje bskyed nas chos rnams ston pa mdzad/_/sngon gyi mtha' shes phyi ma'i mtha' shes te/_/bde gshegs bstan las dus gsum mnyam pa 
[\[60a.6\]]nyid/_/'khor gsum dag ni yongs su chad par gsungs/_/rgyal ba chos kyi bdag po de skad ston/_/sems kyang rab tu gnas shing rtse gcig dang /_/lus kyang rnam par gnas dang 'phags pa'i sa/_/spyod lam dag kyang rtag tu bsrung ba yi/_/chos ni skyes bu khyu mchog 
[\[60a.7\]]thub pa ston/_/khrel yod ngo tsha shes shing mdzes pa dang /_/'jig rten shes pa rigs pa'i tshig rnams gsung /_/chos rnams 'byung ba srog chags rang bzhin dang /_/byang chub dam pa mchog gi chos kyang ston/_/rjes su phan gdags pa dang khrel yod dang /_/mi dge ba yi sems 
[\[60b\]]
[\[60b.1\]]la smod pa dang /_/sbyangs pa rjes su mi gtong bsod snyoms sbyong /_/chos rnams rkang gnyis gtso bo ston pa mdzad/_/khrel yod ngo tsha shes pa rtag tu spyod/_/bla ma la yang gus smra ldang ba dang /_/thog ma nyid nas nga rgyal tshar bcad par/_/chos rnams rgyal ba chos rje de ltar ston/_/
[\[60b.2\]]sems ni ldang ba nas kyang sems dge ste/_/ye shes khong du chud cing rtogs par byed/_/mi shes phyogs rnams rtag tu rnam par spong /_/byang chub mchog gi chos rnams ston pa mdzad/_/sems la 'jug pa dang ni sgra shes pa/_/nges pa'i tshig la 'jug cing don rtogs dang /_/gnod 
[\[60b.3\]]pa thams cad rtag tu rnam spang par/_/rgyal ba chos kyi bdag po de ltar ston/_/skyes bu dam pa rtag tu yang dag bsten/_/skyes bu ngan pa dag ni rnam par spang /_/rgyal ba la yang rtag tu dad cing dga'/_/chos mchog rgyal ba de ltar ston pa mdzad/_/btags pa dang ni brda dang tha snyad 
[\[60b.4\]]dang /_/'khor ba'i sdug bsngal rnams ni rtag par spang /_/rnyed dang ma rnyed pa la zhum pa med/_/chos kyi dam pa rgyal bas de ltar bstan/_/bkur sti rnyed kyang mtshar du mi bzung zhing /_/bkur sti ma byas na yang btang snyoms bzhag_/yang dag bsngags pas nam yang rlom sems 
[\[60b.5\]]med/_/'jig rten phan pa'i bstan pa 'di 'dra'o/_/gshe zhing smod pa thams cad bzod par bya/_/khyim pa kun dang lhan cig mi bsten cing /_/rab tu byung ba dang yang 'grogs mi bya/_/rgyal ba chos kyi bdag po de skad ston/_/spyod yul ma yin thams cad rnam spangs nas/_/
[\[60b.6\]]sangs rgyas spyod yul la ni rab tu gnas/_/spyod pa phun sum tshogs shing dul ba'i sems/_/chos kyi tshul 'di bde bar gshegs pas bshad/_/byis pa'i chos rnams rtag tu rnam par spang /_/rigs sun pa yang thams cad spang bar bya/_/sangs rgyas bstan pa rtag par 
[\[60b.7\]]yongs su bsrung /_/chos kyi bdag po rgyal ba de skad ston/_/smra ba nyung zhing rab tu 'brel la snyan/_/gzhan dag la yang tshig 'jam dge bar smra/_/phas kyi rgol ba chos dang ldan pas 'dul/_/rgyal ba'i rjes su bstan pa 'di 'dra'o/_/dus su 'gro ste dus la ma bab min/_/
[\[61a\]]
[\[61a.1\]]so so'i skye bo kun la yid mi brtan/_/sdug bsngal reg kyang yi mug med par bya/_/rgyal ba'i rjes su bstan pa 'di 'dra'o/_/dbul po mthong na nor dang ldan par bya/_/tshul khrims 'chal pa mthong na brtse ba bskyed/_/phan pa'i dngos la rtag tu gdams 
[\[61a.2\]]par bya/_/rgyal ba'i rjes su bstan pa 'di 'dra'o/_/chos kyis sems can rnams la phan gdags shing /_/'jig rten zang zing rtag tu gtang bar bya/_/bsags par mi bya spung bar mi bya ste/_/rgyal ba'i rjes su bstan pa 'di 'dra'o/_/tshul khrims bsngags shing tshul khrims 
[\[61a.3\]]'chal pa smad/_/g.yo sgyu med cing tshul khrims ldan la sten/_/nor la mi gnas bdog pa thams cad gtong /_/rgyal ba'i rjes su bstan pa 'di 'dra'o/_/lhag pa'i bsam pas bla ma gnyer ba dang /_/ji skad smras pa de bzhin thams cad bya/_/chos smra ba yang mi 'chad bsten 
[\[61a.4\]]par bya/_/rgyal ba'i rjes su bstan pa 'di 'dra'o/_/ri mor bcas shing rtag tu yid dgar bya/_/zhi ba'i lta bas khor mor gnas par bya/_/sngon spyod rnams la rtag par shin tu nges/_/rgyal ba'i rjes su bstan pa 'di 'dra'o/_/dge ba'i spyod par rtag tu sngon du 'gro/_/'du 
[\[61a.5\]]shes bzlog dang dngos po'i mtshan nyid dang /_/mtshan ma spang ba la yang thabs mkhas pa/_/rgyal ba'i rjes su bstan pa 'di 'dra'o/_/mdo sde sgrub pa'i tshig la mkhas pa dang /_/bden pa bstan pa'i tshig la gdon mi za/_/rnam par grol ba'i ye shes mngon du byed/_/rgyal 
[\[61a.6\]]ba'i rjes su bstan pa 'di 'dra'o/_/mgo gcig tu ni tshig rnams brjod par bya/_/ji lta bzhin du mthong zhes rtogs par mkhas/_/rtag tu tshig la the tshom med par bya/_/rgyal ba'i rjes su bstan pa 'di 'dra'o/_/stong pa nyid kyi chos kyang rtag tu bsten/_/'jigs pa med 
[\[61a.7\]]cing tshul khrims stobs la gnas/_/ting 'dzin gnas kyis mnyam par 'jug par bya/_/rgyal ba'i rjes su bstan pa 'di 'dra'o/_/shes kyi khe 'dod phyir ni yong mi bstan/_/sems kyang gya gyu can du mi bya ste/_/blta bar byas pa thams cad rnam par spang /_/rgyal ba'i 
[\[61b\]]
[\[61b.1\]]rjes su bstan pa 'di 'dra'o/_/spobs pa mchog dang gzungs kyang dam pa ste/_/ye shes snang ba pha rol mtha' ma med/_/gsang sngags byin brlabs rigs par spobs pa ni/_/rgyal ba'i rjes su bstan pa 'di 'dra'o/_/lam 'di sgom pa dag ni tshul gyi sgo/_/bstan pa 'di la spyad 
[\[61b.2\]]nas nan tan dang /_/tshul dang gdams pa rjes su bstan pa bzang /_/rgyal ba'i rjes su bstan pa 'di 'dra'o/_/rjes su 'thun pa'i bzod pa sangs rgyas bsngags/_/bzod la gnas pas nyes pa rnam par spang /_/ye shes la yang gnas nas mi shes spang /_/rgyal ba'i rjes su bstan 
[\[61b.3\]]pa 'di 'dra'o/_/ye shes rten yin de bzhin rnal 'byor sa/_/byang chub zhugs pa'i rnal 'byor dbang phyug ste/_/skyes bu dam pa rtag par bsten pa ni/_/rgyal ba'i rjes su bstan pa 'di 'dra'o/_/mi rigs brtson pa khor mor rnam par spang /_/sangs rgyas sa ni de bzhin gshegs 
[\[61b.4\]]pas bshad/_/mkhas pa kun gyis rjes su yi rang ba/_/rgyal ba'i rjes su bstan pa 'di 'dra'o/_/byis pa mi shes pas ni spangs pa ste/_/'di ni nyan thos mang po'i sa ma yin/_/byang chub sems dpa' dag gis rtag tu bzung /_/rgyal ba'i rjes su bstan pa 'di 'dra'o/_/'di ni de 
[\[61b.5\]]bzhin gshegs pa'i rjes su 'brang /_/lha rnams kyis kyang mchod cing ri mor byas/_/tshangs pa bye ba phrag stong yi rang ba/_/ting 'dzin de ni rgyal ba ston mdzad dam/_/nam mkha' lding dang gnod sbyin mi 'am ci/_/klu yang stong gis rtag tu phyag byas pa/_/byang chub dam pa 
[\[61b.6\]]rgyal bas gsungs pa yi/_/ting 'dzin de ni rgyal bas bshad mdzad dam/_/shin tu mkhas pas rtag tu yongs thob ste/_/nor mchog dam pa yang ni legs par rnyed/_/zang zing med pa'i ye shes gso ba mchog_/ting 'dzin de ni rgyal bas bshad mdzad dam/_/ye shes mdzod 
[\[61b.7\]]yin spobs pa mi zad pa/_/'di ni mdo sde bye bar 'jug pa ste/_/khams gsum yongs shes yang dag shes pa yi/_/ting 'dzin de ni rgyal bas bshad mdzad dam/_/gang la ting 'dzin zhi ba 'di bshad pa/_/'di ni pha rol 'gro ba'i gzings su bstan/_/'di ni chu bo rgal ba'i 
[\[62a\]]
[\[62a.1\]]gru yin te/_/'di ni snyan grags bsngags phreng 'phel bar byed/_/gang gis ting 'dzin zhi ba 'di bshad pa/_/de bzhin gshegs pa rnams la bstod pa yin/_/skyes bu khyu mchog la yang bsngags pa ste/_/byang chub sems dpa'i mi zad yon tan tshul/_/gang 
[\[62a.2\]]dag la ni ting 'dzin 'di bshad pa/_/'di ni zhe sdang zhi bar byams pa bstan/_/'di ni snying rje can gyi btang snyoms sa/_/'di ni grags pa chen po'i dbugs 'byin pa/_/seng ge'i sgra sgrogs rnams kyi nan tan te/_/'di las sangs rgyas ye shes mchog kyang 'byung /_/chos rnams 
[\[62a.3\]]kun gyi rang bzhin phyag rgya ste/_/ting 'dzin 'di ni 'dren pa dag gis bshad/_/ting 'dzin zhi ba rgyal bas bshad pa 'di/_/thams cad mkhyen pa'i ye shes thob par byed/_/'di ni byang chub rab zhugs spyod pa ste/_/bdud kyi sde rnams shin tu skrag par byed/_/rgyal bas ting 'dzin 
[\[62a.4\]]zhi ba 'di bshad pa/_/skyob pa chos la gnas pa'i rig sngags 'di/_/dgra yi nang du srung ba dam pa ste/_/phas kyi rgol ba chos kyis tshar gcod pa/_/ting 'dzin zhi ba 'di la bsten byas na/_/'di ni spobs pa'i sar yang rab tu bstan/_/stobs dang rnam thar de bzhin dbang po 
[\[62a.5\]]dang /_/sangs rgyas chos rnams [{]bcwa [,]bco [}]brgyad bye brag 'phags/_/stobs bcu rnams kyang yongs su tshol ba ste/_/sangs rgyas ye shes kyi yang snga ltas so/_/skyes mchog 'jig rten phan zhing thugs brtse bas/_/sangs rgyas chos rnams rab tu bstan pa'ang yin/_/sangs 
[\[62a.6\]]rgyas dag gi sras kyis 'di bzung ste/_/'di ni rnam thar 'dod pa'i lam du bstan/_/ting 'dzin zhi ba mthong dka' 'di thos nas/_/de la bde gshegs sras po dga' bar 'gyur/_/sangs rgyas ye shes yongs su rdzogs pa dang /_/byang chub sems dpa' mkhas pa tshol 
[\[62a.7\]]ba 'di/_/rnam dag sems gtsang nyon mongs med pa yis/_/ting 'dzin zhi ba 'di la bsten par gyis/_/rgyal ba bzhin du de yi lus dag ste/_/rnam par thar dang ye shes rnam grol mthong /_/'dod chags 'ching bas rtag tu nyon mi mongs/_/ting 'dzin bzang po 'di 
[\[62b\]]
[\[62b.1\]]la bsten par gyis/_/zhe sdang sa min gti mug bral ba ste/_/bde ba 'dod pa'i ye shes 'byung ba yin/_/rig pa skye zhing ma rig 'jig pa ste/_/ting 'dzin zhi ba 'di la bsten par gyis/_/rnam grol snying por byed pa ngoms par bshad/_/bsam gtan pa la ting 'dzin zhi 
[\[62b.2\]]'di bstan/_/sangs rgyas ma smad pa yi spyan yin te/_/ting 'dzin zhi ba 'di la bsten par gyis/_/'di ni zhing mang ston pa'i mngon par shes/_/sangs rgyas mtha' yas ston pa'i rdzu 'phrul te/_/ting 'dzin 'di nyid sgom par byed pa la/_/gzungs de rnams kyang rnyed par 
[\[62b.3\]]dka' mi 'gyur/_/byang chub phyir ni dbang po zhi ba'i gnas/_/'di ni byin rlabs mtha' yas ston pa ste/_/ting 'dzin 'di ni bsnyen par byed pa yi/_/ye shes phra zhing yangs pa rnam par dag_/gang gis ting 'dzin zhi ba 'di ma thos/_/mi rigs brtson pas 'di ni rtogs mi 'gyur/_/
[\[62b.4\]]yi ge thams cad rnam par bzlog pa ste/_/dbyangs kyis rnam par go bar nus ma yin/_/byang chub sems dpa' rig pas 'di shes te/_/chos kyi bdag pos ji ltar gang bshad pa/_/ting 'dzin 'di la sten par byed pa yi/_/zhi ba dag dang smad pa med pas rtogs/_/
[\[62b.5\]]brtson 'grus brtsams pas rab tu 'di bzung ste/_/bsnyen bkur byas shing rtag tu legs par bcangs/_/ting 'dzin 'di la bsnyen par byed pa ni/_/sdug bsngal zad cing skye ba 'gog pa shes/_/chos rnams kun gyi skye ba med pa bstan/_/de ltar sred pa'i 'gro ba thams 
[\[62b.6\]]cad na/_/sangs rgyas grags chen dag gi ye shes mchog_/ting 'dzin de ni rgyal bas bshad mdzad dam/_/gzhon nu de yis tshigs bcad 'di thos nas/_/khrag khrig stong phrag brgyad cu rtsa brgyad rnams/_/dbyangs kyi rjes 'gro bzod pa der thob ste/_/sangs rgyas ye shes 
[\[62b.7\]]las ni mi ldog gnas/_/brtan pa'i stobs kyis gzhon nu de la smras/_/da dung 'jig rten mgon po de bzhugs so/_/khye'u khyod la ni don 'di dri bar bya/_/ting 'dzin 'di ni khyod kyis su las thos/_/gzhon nus smras pa rgyal po gsan du gsol/_/bdag gis 
[\[63a\]]
[\[63a.1\]]bskal pa gcig la sangs rgyas ni/_/bye ba khrag khrig mthong ste ri mor bgyis/_/ting 'dzin zhi ba 'di yang bdag gis dris/_/gzhan yang bskal pa dgu bcu rtsa dgu dang /_/bskal pa bye ba khrag khrig phrag stong du/_/de dang der bdag skye ba dran par gyur/_/nam yang 
[\[63a.2\]]mngal du skyes par ma gyur to/_/de nas bdag gis ting 'dzin 'di bsgoms te/_/rgyal ba de dag 'chad pa dag par thos/_/thos nas bshad pa la yang mos bskyed de/_/nem nur med pas byang chub reg par bgyi/_/dge slong su dag bdag la kun 'dri zhing /_/ting 'dzin 'di la 
[\[63a.3\]]yongs su chud bgyid pa/_/de la bdag ni gus par ri mor bgyid/_/'jig rten don mdzad dag la bgyi ba bzhin/_/su las bdag gis tshigs bcad gcig tsam yang /_/lung mnos rjes 'thun spyad pa spyod pa'i tshe/_/de dag la yang bdag ni ston pa snyam/_/sangs rgyas 
[\[63a.4\]]bzhin du gus pas ri mo bgyid/_/ting 'dzin yongs su chub par bgyid pa 'di/_/su dag la la bdag la 'dri ba yang /_/'jig rten 'dren pa rgyal bar mi 'gyur bar/_/rmi lam na yang bdag la the tshom med/_/dge slong rgan rabs bar ma gzhon nu la/_/bdag ni ri mo 
[\[63a.5\]]gus dang ldan par bgyid/_/ri mor ldan pas bdag gi snyan pa dang /_/de bzhin bsod nams grags pa yon tan 'phel/_/'thab cing rtsod pa dag la brtson mi bgyid/_/de tshe bdag ni brtson pa chung bar 'gyur/_/sdig pa bgyis pas 'gro ba gzhan du 'gyur/_/dge ba bgyis 
[\[63a.6\]]pas 'gro ba gzhan du 'gyur/_/mi rigs brtson par sbyor zhing ma bsdams pa/_/de dag gi ni mi snyan tshig thos nas/_/de tshe bdag gir bgyi ba las su 'dzin/_/las rnams bgyis pa rnam par chud mi za/_/de la khro ba'i dbang du mi 'gyur te/_/sangs rgyas bsngags pa'i 
[\[63a.7\]]bzod pa'i stobs 'dzin te/_/'dren pa dag gis rtag tu bzod pa bsngags/_/bzod pa bsgoms na byang chub rnyed mi dka'/_/bdag kyang rtag tu tshul khrims ldan par 'gyur/_/tshul khrims la yang gzhan dag rab tu 'god/_/tshul khrims bsngags pa rtag tu bdag 
[\[63b\]]
[\[63b.1\]]brjod de/_/de na bdag gi tshig kyang btsun par gyur/_/dgon pa'i bsngags pa dag kyang rtag tu brjod/_/tshul khrims la ni rtag par rab gnas te/_/rtag tu gso sbyong dag kyang 'dzin du stsal/_/de dag byang chub la yang yang dag btsud/_/de dag tshangs pa'i spyod pa yang dag 
[\[63b.2\]]bstabs/_/chos dang don rnams la yang rab tu gnas/_/gang la mtha' dang chags pa 'di med pa/_/byang chub lam la de dag sad par bgyis/_/bdag dran bskal pa 'das pa'i dus shig na/_/rgyal ba sgra yi yan lag dbyangs byung ste/_/de yi spyan sngar bdag gis dam bcas 
[\[63b.3\]]pa/_/bdag ni rtag tu bzod pa'i stobs ldan bgyi/_/yi dam bcas pa de la gnas nas ni/_/lo grangs bye ba brgyad cu phrag bzhir yang /_/bdag la bdud kyis shin tu smad cing spyos/_/'on kyang bdag gi sems ni yong ma 'khrugs/_/der ni bdud kyis bgams shing sad 
[\[63b.4\]]na yang /_/bdag gi byams bzod brtan pa 'tshal nas ni/_/sems dang bdag gi rkang la phyag 'tshal te/_/lnga brgya byang chub mchog la rab tu zhugs/_/bdag ni rtag tu ser sna med par gyur/_/gtong ba'i bsngags pa dag kyang khor mor 'chad/_/phyug cing nor 
[\[63b.5\]]ldan bdag nyid chen por gyur/_/mu ge'i tshe yang bdag nyid sbyin bdag gyur/_/dge slong su dag ting 'dzin 'di 'dzin cing /_/su dag klog cing su dag lung nod pa/_/de dag la ni bdag kyang bsnyen bkur bgyid/_/de dag thams cad mi yi mchog tu 'gyur/_/bdag ni 
[\[63b.6\]]bla na med pa'i las de yis/_/sangs rgyas 'jig rten mgon po mang po mthong /_/rgyal ba'i bstan pa la yang rab byung ste/_/rtag tu chos smra ba ni mkhas par gyur/_/sbyangs pa la yang rtag tu bdag brtson te/_/bas mtha' dgon pa la yang khor mor gnas/_/kha zas phyir ni 
[\[63b.7\]]tshul 'chos mi bgyid de/_/ngan ngon tsam dag gis kyang chog shes gyur/_/bdag ni rtag tu phrag dog ma mchis te/_/bdag ni khyim la'ang chags par mi 'gyur ro/_/khyim la chags pa dag ni phrag dog skye/_/phrag dog ma mchis nags dgon dga' bar bgyid/_/bdag 
[\[64a\]]
[\[64a.1\]]ni rtag tu byams la gnas par gyur/_/gshe zhing sdigs kyang khro ba mi skyed de/_/byams pa la yang gnas pa des pa yi/_/snyan pa'i phreng ba phyogs bzhir rab tu mched/_/rtag tu chog shes 'dod pa nyung bar gyur/_/dgon par gnas shing sbyangs pa'i yon 
[\[64a.2\]]tan brtson/_/bsod snyoms len pa dag kyang mi gtong ste/_/sbyangs pa la yang yi dam brtan par gyur/_/rtag tu dang bar bcas shing dad par gyur/_/khor mor sangs rgyas bstan la dad pa mang /_/dad pa mang ba'i phan yon 'di lags te/_/byad bzhin bzang zhing dbang po 
[\[64a.3\]]ma nyams gyur/_/gang dag 'chad pa de la bdag gnas te/_/bdag ni rtag tu nan tan snying por bgyid/_/nan tan snying por bgyid la lha klu yang /_/rab tu dang ba'i sems kyis ri mor bgyid/_/yon tan ji snyed brjod pa 'di dag dang /_/gzhan yang rnam pa du ma mang po yod/_/
[\[64a.4\]]sangs rgyas byang chub rtogs par su 'dod pa/_/mkhas pa 'di dag rtag tu bslab par bgyi/_/'di bas ches mang dka' ba spyad pa ni/_/sngon gyi bskal pa du mar mang spyad dran/_/da ltar de dag brjod par mi nus kyis/_/bde bar gshegs pa'i drung du da mchi'o/_/byang chub sems 
[\[64a.5\]]dpa' shes rab rno mkhas des/_/de yi mod la mngon shes lnga thob nas/_/de yang srog chags bye ba brgyad cu dang /_/rdzu 'phrul gyis ni rgyal ba'i drung du song /_/brtan pa'i stobs kyang mchog tu dga' rangs nas/_/de tshe bye ba brgya phrag drug cu dang /_/de bzhin gshegs pa'i drung 
[\[64a.6\]]du nyer lhags te/_/zhabs la phyag 'tshal nas ni spyan sngar 'dug_/rgyal po de yi lhag pa'i bsam mkhyen nas/_/rkang gnyis dbang pos ting 'dzin 'di bshad de/_/rgyal po des kyang ting 'dzin 'di thos nas/_/rgyal srid btang ste ma chags rab tu byung /_/rab tu byung nas ting 
[\[64a.7\]]'dzin 'di la sgom/_/klog cing 'chad de rab tu ston par byed/_/bskal pa drug cu 'das pa'i 'og tu de/_/pad ma bla ma zhes bya rgyal bar gyur/_/rgyal po lhan cig rgyal ba'i drung 'ongs pa/_/bye ba brgya phrag drug cu mi nyung ba/_/de dag kyang ni ting 'dzin 'di thos nas/_/de tshe 
[\[64b\]]
[\[64b.1\]]dga' zhing mgu bas rab tu byung /_/de dag rab tu byung nas ting 'dzin 'di/_/bzung zhing bklags te rab tu ston par byed/_/bskal pa khrag khrig drug cu 'das nas ni/_/bskal pa gcig la byang chub mchog reg ste/_/mtshan ni ye shes bla ma mtha' yas pa/_/lha mis mchod pa'i 
[\[64b.2\]]sangs rgyas rnams su gyur/_/de la rkang gnyis gtso bo re res kyang /_/sems can gang gA'i bye snyed grol bar byas/_/byang chub spyod pa mchog 'di spyod pa na/_/nga ni rgyal po dpal gyi stobs su gyur/_/nga yi bu dag lnga brgya yod pa yang /_/rjes su chos rnams skyong ba 'di dag yin/_/
[\[64b.3\]]de tshe gang su nga yi mar gyur pa/_/de ni lha mo sgyu 'phrul nyid yin te/_/bye ba stong phrag bcu bzhir tshang ba yi/_/nga yi bu mo de kun mya ngan 'das/_/stobs brtan zhes bya rgyal po gang byung ba/_/rab tu mdzod mang 'khor los sgyur ba'i mchog_/de tshe rgyal po zas gtsang de yin te/_/de 
[\[64b.4\]]dang der yang nga yi yab tu gyur/_/de ltar ngas ni bskal pa bye stong du/_/le lo med cing brtson 'grus brtsams pa yis/_/byang chub mchog 'di yang dag sgrub pa na/_/ting 'dzin yongs su tshol ba rnam par dag_/gzhon nu de phyir byang chub sems dpa' gang /_/ting 'dzin 'di 
[\[64b.5\]]la sgom par 'dod pa dag_/brtson 'grus brtsams shing srog la mi lta bar/_/gzhon nu rtag par nga yi rjes su slobs/_/sangs rgyas mang po'i ting nge 'dzin gyi sgo'i le'u zhes bya ba ste bcu bdun pa'o//_//de nas yang bcom ldan 'das kyis zla 'od gzhon nur gyur 
[\[64b.6\]]pa la bka' stsal pa/_/gzhon nu de lta bas na byang chub sems dpa' sems dpa' chen po gang ting nge 'dzin 'di 'dzin pa dang kun chub par byed pa dang 'chang ba dang klog pa dang rab tu 'don pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon 
[\[64b.7\]]bzhir rig par bya ste/_bzhi gang zhe na/_'di lta ste/_bsod nams zil gyis mi non par 'gyur/_phas kyi rgol ba rnams kyis mi rdzi bar 'gyur/_ye shes dpag tu med par 'gyur/_spobs pa mtha' yas par 'gyur te/_gzhon nu byang chub sems dpa' sems dpa' 
[\[65a\]]
[\[65a.1\]]chen po gang la la ting nge 'dzin 'di 'dzin pa dang /_kun chub par byed pa dang 'chang ba dang klog pa dang rab tu 'don pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon 'di bzhi yod par rig par bya'o/_/de nas bcom ldan 
[\[65a.2\]]'das kyis de'i tshe tshigs su bcad pa 'di dag gsungs so/_/sangs rgyas kun gyi spyod yul ba/_/ting 'dzin zhi ba 'di bzung na/_/rtag pa'i dus su bsod nams kyang /_/shin tu zil gyis ma non 'gyur/_/byang chub spyod pa bye brag 'phags/_/mchog tu dag pa spyod pa na/_/dpa' 
[\[65a.3\]]bo rtag pa'i dus su yang /_/bsod nams dag gis bsrung bar 'gyur/_/de la phas kyi rgol ba dag_/su yang 'tshe bar yong mi byed/_/rtag pa'i dus su sangs rgyas kyis/_/yongs su gzung bar 'gyur ba yin/_/rtag pa'i dus su ye shes kyang /_/dpag tu med par 'gyur ba yin/_/
[\[65a.4\]]zhi ba'i rten 'di 'dzin pa ni/_/spobs pa dag kyang mtha' yas 'gyur/_/ting 'dzin zhi ba mchog 'di rab bzung na/_/rtag tu bsod nams phung po zil mi non/_/byang chub spyad pa dam pa spyod pa na/_/phas kyi rgol ba med cing mi tshugs 'gyur/_/de yi ye shes yangs shing rno bar 
[\[65a.5\]]'gyur/_/de bzhin spobs pa dag kyang mtha' yas 'gyur/_/mig kyang dag 'gyur rtag tu mkhas pa de/_/dran pa'i stobs dang gzungs kyi stobs kyang 'byung /_/don gyi tshig rnams rab tu ston byed na/_/mkhas pa dag gi shin tu yid 'ong 'gyur/_/ting 'dzin zhi mchog 'di ni 
[\[65a.6\]]rab bshad na/_/shes rab ldan pa skye bo mang pos rig_/ting 'dzin zhi ba mchog 'di rab bzung na/_/chos gos dam pa mchog dang mal cha dang /_/mgron du gnyer dang bza' zhing bca' ba'ang rnyed/_/shin tu gzhon zhing blta na sdug par 'gyur/_/ting 'dzin zhi ba 
[\[65a.7\]]mchog 'di tshol ba na/_/sangs rgyas 'jig rten mgon po mang po mthong /_/'dren pa dag la mtshungs med mchod pa byed/_/de la bar chad dag kyang 'byung mi 'gyur/_/ting 'dzin zhi ba mchog 'di rab bzung na/_/sems dga' tshigs bcad snyan pa brgya dag gis/_/'jig 
[\[65b\]]
[\[65b.1\]]rten mgon po'i spyan sngar bstod 'gyur te/_/de ni nyams par nam yang yong mi 'gyur/_/ting 'dzin zhi ba mchog 'di rab bzung na/_/de yi mdun du 'jig rten mgon po ni/_/mtshan dang dpe byad mdzes pa'i sku bzhugs te/_/de yi ye shes nyams par yong mi 'gyur/_/ting 'dzin 
[\[65b.2\]]zhi ba mchog 'di rab bzung na/_/nam yang zhum pa'i sems su mi 'gyur te/_/rtag tu phyug cing dbul po ma yin 'gyur/_/sems kyang 'dzin cing chags par yong mi 'gyur/_/ting 'dzin zhi ba mchog 'di rab bzung na/_/mi khom par yang gnas par mi 'gyur te/_/sa bdag 
[\[65b.3\]]'khor los sgyur ba'i rgyal por 'gyur/_/de yi rgyal srid rtag tu bde bar 'ong /_/bskal pa brgyar ni bshad kyang mi zad de/_/ye shes yangs pa de la the tshom med/_/ting 'dzin zhi ba'i sa 'di thos nas ni/_/brtan pa ji ltar bstan pa de bzhin gnas/_/bskal pa bye ba mtha' 
[\[65b.4\]]yas dpag med du/_/stobs bcus de yi phan yon brjod na yang /_/cha tsam du ni yongs su brjod mi 'gyur/_/rgya mtsho las ni chu thigs blangs pa bzhin/_/de tshe gzhon nu de yang rab dga' bas/_/langs nas rab tu thal sbyar phyag 'tshal te/_/mgu rangs stobs bcu 
[\[65b.5\]]yi ni mngon sum 'dug_/tshig rab mchog gis ched du rjod pa brjod/_/'jig rten mgon po 'od mdzad pa/_/mi gtsos 'di dag ji tsam du/_/phan yon legs par rab bshad pa/_/dpa' bo chen po bsam mi khyab/_/phyi ma'i dus na su dag ni/_/mdo sde 'di la 
[\[65b.6\]]nyan par 'gyur/_/phan par dgongs shing thugs brtse ba/_/dpa' bo chen po bdag la gsungs/_/ka la ping ka'i sgra dbyangs kyis/_/ston pas de la bshad mdzad de/_/bcom ldan chags med ye shes can/_/tshig kyang 'di skad rab tu gsung /_/su dag chos kyi 
[\[65b.7\]]rjes slob cing /_/mdo sde 'di ni nyan 'gyur ba/_/nan tan bla na med pa yang /_/gzhon nu bshad kyis mnyan par gyis/_/sangs rgyas ye shes rab tshol bas/_/mi dbang dag la mchod byed cing /_/byams pa'i sems la snyen byed pa/_/mdo sde 'di ni nyan par 'gyur/_/
[\[66a\]]
[\[66a.1\]]sbyangs pa'i yon tan yo byad bsnyungs/_/yon tan mchog la bsnyen byas shing /_/nan tan la yang gnas nas su/_/mdo sde 'di ni nyan par 'gyur/_/'jig rten mgon po'i bstan pa la/_/gang gis tshul khrims bshig pa dang /_/sdig pa byed pa'i 
[\[66a.2\]]lag nas ni/_/mdo sde 'di yang thos mi 'gyur/_/dpa' bo tshangs par spyod pa dang /_/gang gi sems kyang mi brkam zhing /_/sangs rgyas dag gis byin brlabs pa/_/de dag lag nas thos par 'gyur/_/gang gis sngon gyi sangs rgyas dag_/'jig rten mgon po ri mor 
[\[66a.3\]]byas/_/de dag la gnas mdo sde 'di/_/phyi ma'i dus na thos par 'gyur/_/gang dag tshe rabs snga ma la/_/mu stegs can du gyur pa ni/_/de dag mdo sde 'di thos na/_/yid ni dga' zhing bder mi 'gyur/_/nga yi bstan pa 'di la ni/_/'tsho ba 'dod phyir rab byung nas/_/
[\[66a.4\]]rnyed dang bkur stis zil gyis non/_/gcig la gcig kyang smod par byed/_/dge slong dbang po ma bsdams pa/_/gzhan gyi bud med rab snyegs shing /_/tshul khrims 'chal pa rnyed pa 'dod/_/mdo sde 'di la dad mi byed/_/sangs rgyas brnyes pa'i bsod nams dang /_/
[\[66a.5\]]bsam gtan thob par mi 'dod cing /_/bdag tu 'du shes gnas pa dag_/mdo sde 'di la dad mi byed/_/phyi ma'i dus na 'byung ba ni/_/'jig rten bsam gtan 'bras bur 'dzin/_/dgra bcom bsod snyoms zos nas kyang /_/sangs rgyas byang chub smod par byed/_/
[\[66a.6\]]'dzam bu yi ni gling 'di ni/_/mchod rten ci yod kun bshig pas/_/gang gis mdo sde 'di spangs na/_/sdig pa 'di ni khyad par che/_/gang gis gang gA'i bye snyed kyi/_/dgra bcom dag ni bsad pa bas/_/gang gis mdo sde 'di spangs na/_/sdig pa 'di ni khyad par che/_/
[\[66a.7\]]mi bzad pa yi phyi dus la/_/dam pa'i chos ni 'jig pa'i tshe/_/mdo sde 'di ni rab bshad par/_/khyed la su dag spro ba yod/_/de tshe gzhon nu langs nas ni/_/ngu zhing rgyal la 'di skad gsol/_/sangs rgyas thugs kyi sras po yis/_/'di skad seng ge'i sgra yang 
[\[66b\]]
[\[66b.1\]]bsgrags/_/rdzogs pa'i sangs rgyas mya ngan 'das/_/mi bzad pa yi phyi dus la/_/lus dang srog kyang rab btang ste/_/bdag gis mdo sde rgyas par bgyi/_/byis pa rnams kyi mi bden pa/_/brgyad cing spyos pa bzod par bgyi/_/gshe ba dang ni bsdigs pa yang /_/'dren 
[\[66b.2\]]pa dang du blang bar bgyi/_/byang chub sems dpa' gzhan dag la/_/ngan sems dag ni bskyed pa 'am/_/gang sngon bdag gis sdig pa yi/_/las rnams bgyis pa byang bar bgyi/_/spyi bo la ni phyag bzhag ste/_/sangs rgyas gser gyi mdog 'dra ba/_/de bzhin gshegs 
[\[66b.3\]]pa 'jam pa'i dbyangs/_/zla 'od la ni ston pa gsung /_/gzhon nu phyi ma'i dus dag la/_/khyod kyis tshangs par spyod pa dang /_/srog gi bar chad mi 'byung bar/_/khyod la byin gyis brlab par bya/_/chos smra ba ni gzhan dag kyang /_/brgyad brgya po dag langs nas ni/_/phyi ma'i 
[\[66b.4\]]dus la bdag cag kyang /_/mdo sde 'di ni 'dzin pa lags/_/lha dang klu dang gnod sbyin yang /_/bye ba brgyad cu nyer lhags te/_/gzhan yang khrag khrig drug cu rnams/_/'jig rten mgon la 'di skad smra/_/dge slong dag ni 'di rnams las/_/de ring su dag langs pa rnams/_/phyi dus 
[\[66b.5\]]de tshe bdag cag gis/_/'dren pa rab tu bsrung bar bgyi/_/mdo sde 'di ni bshad pa'i tshe/_/ston pa yi ni byin rlabs kyis/_/gang gA'i bye ma mnyam pa yi/_/sangs rgyas zhing rnams rab tu g.yos/_/zhing rnams ji snyed rab g.yos pas/_/kun tu sangs rgyas sprul pa dag_/
[\[66b.6\]]'jig rten mgon pos rab bkye ste/_/de dag gis kyang chos rab bstan/_/zhing de so so re rer yang /_/sems can bye ba bsam mi khyab/_/de tshe de 'dra'i chos thos nas/_/sangs rgyas kyi ni ye shes bkod/_/sangs rgyas kyi yang zhing 'di nas/_/sems can bye ba dgu bcu 
[\[66b.7\]]rnams/_/byang chub kyi ni sems bskyed de/_/sangs rgyas la yang me tog 'thor/_/bskal pa bye ba brgyad cu na/_/bskal pa gcig la thams cad kyang /_/rnam par 'dren pa nyid 'gyur zhes/_/de dag mi gtsos lung bstan to/_/dge slong dang ni dge slong ma/_/dge bsnyen 
[\[67a\]]
[\[67a.1\]]pha dang dge bsnyen ma/_/srog chags bye ba bdun cu drug_/gang dag mdo sde 'di thos pa/_/de dag mi gtsos lung bstan te/_/byang chub spyod pa rab spyod cing /_/gang gA'i bye ma mnyam pa yi/_/'jig rten 'dren pa mthong bar 'gyur/_/sangs rgyas ye shes rab 
[\[67a.2\]]tshol bas/_/thams cad la yang mchod pa byed/_/mdo sde bla na med pa 'di/_/de dang der yang thos par 'gyur/_/byams pa yi ni sangs rgyas la/_/bla na med pa'i mchod byas te/_/dam pa'i chos mchog bzung nas ni/_/bde ba can du 'gro bar 'gyur/_/gang na sangs rgyas 
[\[67a.3\]]rdul bral ba/_/tshe dpag med pa de bzhin gshegs/_/de la byang chub mchog gi phyir/_/mchod pa dag kyang byed par 'gyur/_/mdo sde dam pa 'di thos na/_/ma 'ongs pa yi bskal par ni/_/grangs med bdun cu rtsa gsum du/_/ngan 'gro rnams su yang mi 'gro/_/phyi ma'i 
[\[67a.4\]]dus la su dag ni/_/mdo sde dam pa nyan 'gyur zhing /_'chang ngam klog par byed pa yang /_/de dag kun gyis nga la mchod/_/ji snyed mdun na 'dug pa rnams/_/thams cad la yang bsgo bya ste/_/ngas ni dka' bas thos pa yi/_/byang chub 'di yang yongs su gtad/_/ting nge 
[\[67a.5\]]'dzin rjes su gtad pa'i le'u ste [{]bcwa [,]bco [}]brgyad pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po chos thams cad kyi rang bzhin mnyam pa nyid rnam par spros pa'i ting nge 
[\[67a.6\]]'dzin las yon tan gyi phan yon bsam gyis mi khyab cing dpag tu med pa thos nas mi skrag par 'dod pa dang mi dngang bar 'dod pa dang dngang bar mi 'gyur bar 'dod pas sangs rgyas kyi chos bsam gyis mi khyab pa bstan pa la mkhas par bya'o/_/sangs rgyas kyi chos bsam gyis mi khyab pa la mos 
[\[67a.7\]]par bya'o/_/sangs rgyas kyi chos bsam gyis mi khyab pa yongs su dri ba la mkhas par bya'o/_/sangs rgyas kyi chos bsam gyis mi khyab pa yongs su btsal ba la mkhas par bya'o/_/sangs rgyas kyi chos bsam gyis mi khyab pa thos nas mi skrag_/mi dngang dngang bar mi 'gyur bar bya'o/_/de skad ces bka' 
[\[67b\]]
[\[67b.1\]]stsal pa dang /_zla 'od gzhon nur gyur pas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das 'di lta ji lta bur na byang chub sems dpa' sems dpa' chen po sangs rgyas kyi chos bsam gyis mi khyab pa bstan pa la 
[\[67b.2\]]mkhas pa lags/_sangs rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi khyab pa thos na mi skrag mi dngang dngang bar mi 'gyur ba lags/_de skad ces gsol pa dang /_bcom ldan 
[\[67b.3\]]'das kyis zla 'od gzhon nur gyur pa la 'di skad ces bka' stsal to/_/gzhon nu byang chub sems dpa' sems dpa' chen po gang chos thams cad kyi rang bzhin mnyam pa nyid rnam par spros pa'i ting nge 'dzin 'di nyan cing thos nas kyang 'dzin pa dang kun chub par byed pa dang 'chang ba dang klog pa dang 
[\[67b.4\]]rab tu 'don pa dang nyon mongs pa med par bsgom pas sgom par byed pa dang /_mang du byed pa dang /_gzhan la yang rgya cher yang dag par rab tu ston na gzhon nu byang chub sems dpa' sems dpa' chen po de sangs rgyas kyi chos bsam gyis mi khyab pa bstan pa la mkhas par 'gyur ro/_/sangs 
[\[67b.5\]]rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi khyab pa thos na mi skrag mi dngang dngang bar mi 'gyur ro/_/yang chos thams cad kyi rang bzhin mnyam pa nyid rnam par spros pa'i ting 
[\[67b.6\]]nge 'dzin las yon tan gyi phan yon bsgrub pa'i tshig 'di bcom ldan 'das kyis zla 'od gzhon nur gyur pa la nges par bstan pa na zla 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon bsgrub pa'i tshig dpag tu med pa 
[\[67b.7\]]bsam gyis mi khyab pa bcom ldan 'das las thos nas de'i tshe zla 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di rab tu thob bo/_/byang chub sems dpa' sems dpa' chen po grangs med dpag tu med pa yang mngon par shes 
[\[68a\]]
[\[68a.1\]]pa chen po thob par gyur to/_/sems can dpag tu med pa yang snying rje chen por 'jug pa la mngon du phyogs pa'i sems skyes so/_/stong gsum gyi stong chen po'i 'jig rten gyi khams 'di yang rnam pa drug tu g.yos/_/rab tu g.yos/_kun tu rab tu g.yos/_'gul 
[\[68a.2\]]rab tu 'gul kun tu rab tu 'gul/_ldeg rab tu ldeg kun tu rab tu ldeg_/'khrugs rab tu 'khrugs kun tu rab tu 'khrugs/_chem chem rab tu chem chem kun tu rab tu chem chem/_'ur 'ur rab tu 'ur 'ur kun tu rab tu 'ur 'ur/_shar phyogs dma' na nub phyogs mtho/_nub 
[\[68a.3\]]phyogs dma' na shar phyogs mtho/_byang phyogs dma' na lho phyogs mtho/_lho phyogs dma' na byang phyogs mtho/_mtha' dma' na dbus mtho/_dbus dma' na mtha' mtho zhing /_snang ba dpag tu med pa yang 'jig rten du byung /_lha'i spos kyi char chen po yang mngon par bab bo/_/
[\[68a.4\]]lha dang lha'i bu ji snyed chos mnyan pa'i phyir 'dus te lhags pa de dag nam mkha' la mngon par 'phags nas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon gyi tshig dpag tu med pa 'di dag thos nas lha dang lha'i bu de dag thams cad dga' mgu yi 
[\[68a.5\]]rangs te/_rab tu dga' ba dang tshim pa dang yid bde ba skyes nas a la la zhes ga zha sgrogs pa'i sgra byed do/_/lha'i me tog rnam pa sna tshogs kyi me tog gi char chen po 'bebs so/_/lha'i sil snyan bye ba khrag khrig brgya stong du ma yang rab tu rdung ngo /_brjod pa gcig pa'i dbyangs kyis tshig 
[\[68a.6\]]'di skad ces 'dzer to/_/a la la bdag cag gis ni rnyed pa legs par rnyed de/_'di ltar bdag cag gis bcom ldan 'das las yon tan gyi phan yon bsgrub pa'i tshig dpag tu med pa 'di dag thos nas bcom ldan 'das bdag cag thams cad kyang cig char 'thun par byang chub sems 
[\[68a.7\]]dpa' sems dpa' chen po zla 'od gzhon nur gyur pas ji ltar chos thams cad kyi rang bzhin mnyam pa nyid rnam par spros pa'i ting nge 'dzin 'di thob pa de bzhin du/_bcom ldan 'das bdag cag thams cad kyis kyang chos thams cad kyi rang bzhin mnyam pa nyid rnam par spros pa'i ting nge 'dzin 'di 
[\[68b\]]
[\[68b.1\]]thob par bgyi'o/_/de nas de'i tshe bya rgod kyi phung po'i ri la bcom ldan 'das 'khor rgya mtsho'i nang na chos ston pa la dri za'i bu gtsug phud lnga can zhes bya ba rim gro dang bsnyen bkur bya ba'i phyir sil snyan lnga brgya dang bcas te nam mkha' las babs nas bcom ldan 'das kyi spyan sngar 'dug go/_/de 
[\[68b.2\]]nas dri za'i bu gtsug phud lnga can 'di snyam du sems te/_bdag cag gis sum cu rtsa gsum pa'i lha rnams dang lha'i dbang po brgya byin gyi lha'i mdun sa chos bzang na ji lta ba bzhin du rim gro dang bsnyen bkur bya'o/_/glu dbyangs dag ji ltar len pa de bzhin du deng lha'i lha de bzhin gshegs pa dgra 
[\[68b.3\]]bcom pa yang dag par rdzogs pa'i sangs rgyas la yang mchod pa'i phyir glu dbyangs rab tu sbyar ro/_/de nas dri za'i bu gtsug phud lnga can sil snyan thogs pa lnga brgya po de dag dang sgra gcig tu sbyar te/_pi bang gi khog pa bai dUr+ya las byas pa dag kyang thogs nas bcom ldan 'das kyi spyan sngar 
[\[68b.4\]]blangs so/_/de nas bcom ldan 'das 'di snyam du dgongs te/_rdzu 'phrul mngon par 'du bya ba ji lta bu mngon par 'du byas pas zla 'od gzhon nur gyur pa sangs rgyas kyi chos bsam gyis mi khyab pa nges par rtogs pa la mkhas pa 'thob pa dang /_chos thams cad kyi rang bzhin mnyam pa nyid 
[\[68b.5\]]rnam par spros pa'i ting nge 'dzin las mi g.yo ba dang /_dri za'i bu gtsug phud lnga can la yang rgyud kyi sgra dang glu'i sgra la mkhas pa bstan par 'gyur ba de lta bu'i rdzu 'phrul mngon par 'du bya ba ngas bya'o snyam mo/_/de nas bcom ldan 'das kyis de lta bu'i rdzu 'phrul mngon par 'du bya ba mngon 
[\[68b.6\]]par 'du mdzad de/_sangs rgyas kyi mthus sil snyan lnga brgya po shin tu legs par sbyar ba/_legs par blangs pa de dag las bsam gyis mi khyab pa'i don dang ldan pa chos nyid dang ldan pa'i sgra byung ngo /_/sangs rgyas kyi chos bsam gyis mi khyab pa nges par rtogs pa'i tshigs su 
[\[68b.7\]]bcad pa 'di dag kyang byung ngo /_/skra gcig khyon la sangs rgyas mang po ni/_/gang gA'i klung gi bye ma ci yod snyed/_/rgyal ba de dag zhing yang de snyed de/_/de dag mtshan nyid mi 'dra skal mi mnyam/_/skra yi khyon la 'gro ba lnga rnams te/_/sems can dmyal dang dud 'gror 
[\[69a\]]
[\[69a.1\]]'gro ba dang /_/gshin rje'i 'jig rten lha dang mi rnams zhugs/_/'dres pa med cing gnod par 'gyur ba'ang med/_/de yi gnas su mtsho dang rgya mtshor bcas/_/chu klung de bzhin mtshe'u dang lteng ka rnams/_/'dres pa med cing gnod par mi 'gyur te/_/de ltar rgyal 
[\[69a.2\]]ba'i chos ni bsam mi khyab/_/de yi gnas su ri bo du ma ste/_/khor yug dang ni lhun po rab lhun dang /_/btang bzung dang ni btang bzung chen po dang /_/'bigs byed bya rgod phung po gangs kyi ri/_/gnas der sems can dmyal ba mi bzad pa/_/tsha dang rab tu tsha ba nyams mi dga'/_/
[\[69a.3\]]de na sems can dmyal skyes tshor ba yi/_/sdug bsngal de dag rjes su myong bar byed/_/de yi gnas na lha yi gzhal med khang /_/de dag dpag tshad bcu gnyis dbyangs dga' ba/_/lha rnams stong phrag mang po de dag kyang /_/lha yi dga' ba shin tu bde ba myong /_/de yi gnas su 
[\[69a.4\]]sangs rgyas rnams skye zhing /_/'jig rten rig pa'i bstan pa 'bar ba snang /_/gang gis rnam dag spyod pa ma sbyangs pa/_/ye shes bral ba dag gis de mi mthong /_/de yi gnas nyid na yang chos nub cing /_/'dren pa mya ngan 'das pa'i sgra yang thos/_/de yi gnas nyid na yang la la yis/_/
[\[69a.5\]]'dren pa bzhugs te chos kyang ston ces thos/_/de yi gnas nyid na yang la la dag_/tshe tshad lo ni bsam yas bzhugs snyam 'dzin/_/de yi gnas na'ang 'chi ba'i dus byed cing /_/ring du mi 'tsho zhes ni sgra yang thos/_/gnas der la la 'di snyam 'du shes te/_/yid kyi 'du shes dang ni 
[\[69a.6\]]'dzin pa yis/_/bde gshegs mthong mchod sangs rgyas mnyes byas snyam/_/skyes pa med cing mchod pa byas pa'ang med/_/mi dag bdag gi khyim na rmi lam bzhin/_/'dod pa'i yon tan dag la dga' myong nas/_/phyir sad nas kyang de yis gdod ma mthong /_/de ni rmi lam 
[\[69a.7\]]yin par de yis shes/_/de bzhin mthong thos rig dang bye brag phyed/_/'di dag thams cad mi bden rmi lam bzhin/_/gang gis ting 'dzin 'di yang thob gyur pa/_/des ni chos kyi rang bzhin 'di dag shes/_/su la'ang sdug dang mi sdug med pa ni/_/mi de 'jig rten na yang bde 
[\[69b\]]
[\[69b.1\]]skyid rtag_/su dag nags khrod mngon par dga' ba yi/_/dge sbyong de ni shin tu bde ba myong /_/su dag ci la'ang bdag gir bya ba med/_/yongs su 'dzin pa rnam pa kun tu spangs/_/bse ru bzhin du 'jig rten 'di na gnas/_/nam mkha' la ni rlung dag rgyu ba bzhin/_/lam 
[\[69b.2\]]rnams bsgoms shing ye shes rab tu zhugs/_/chos rnams thams cad stong pa bdag med par/_/chos rnams 'di dag gang gis rab bsgoms pa/_/de yi spobs pa dag ni mtha' yas 'gyur/_/su dag 'jig rten na ni yid chags med/_/de dag sems ni rtag tu rlung dang 'dra/_/sdug 
[\[69b.3\]]dang mi sdug la yang chags pa med/_/'jig rten na ni mi de shin tu skyid/_/mi sdug pa dang 'grogs pa sdug bsngal te/_/sdug pa dang yang bral ba sdug bsngal yin/_/mthar byas 'di gnyis rab tu spangs nas ni/_/mi gang chos la dga' ba de dag skyid/_/gang zhig chos 'di 
[\[69b.4\]]thos nas chags byed cing /_/chos ma yin pa thos nas khong khro byed/_/nga rgyal rgyags pas bcom pa log pa de/_/nga rgyal dbang gis sdug bsngal rjes su myong /_/su dag mnyam pa nyid la rab gnas te/_/rtag tu khengs pa med cing 'dud pa med/_/sdug dang mi sdug pa 
[\[69b.5\]]las rab grol ba/_/de dag rtag tu grol yid legs par gnas/_/tshul khrims yongs su dag par rab gnas te/_/bsam gtan bsam mi khyab la rtag gnas shing /_/su dag nags khrod zhi bar dga' ba ni/_/de dag nam yang yid gnyis yong mi 'gyur/_/mi bden 
[\[69b.6\]]pa la su dag rab zhugs shing /_/byis pa 'dod pa'i yon tan rtag tu dga'/_/bya rgod dag ni ro la mos pa bzhin/_/de dag rtag par bdud kyi dbang du 'gro/_/yang pi bang gi sgra de las tshigs su bcad pa mngon par bsgrub pa 'di byung nas zla 'od gzhon nur gyur pas sangs rgyas 
[\[69b.7\]]kyi chos bsam gyis mi khyab pa zab mo nges par rtogs pa la mkhas pa rjes su thob bo/_/dri za'i bu gtsug phud lnga can yang sgra'i rjes su 'gro ba'i bzod pa thob par gyur to/_/lha dang mi yi skye dgu sems can dpag tu med pa bla na med pa yang dag par rdzogs pa'i byang chub tu sems 
[\[70a\]]
[\[70a.1\]]skyes so/_/sems can dpag tu med pa rnams kyi yang don byas par gyur to/_/sangs rgyas kyi chos bsam gyis mi khyab pa nges par bstan pa'i le'u ste bcu dgu pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_
[\[70a.2\]]gzhon nu de lta bas na byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas dge ba'i rtsa ba dang bslabs pa dang yon tan gyi tshogs 
[\[70a.3\]]thams cad gdon mi za zhing tshul khrims shin tu yongs su dag par bya'o/_/'du 'dzi med pa mang zhing sdig pa'i grogs po yongs su spong ba dang dge ba'i bshes gnyen la rten pa dang yongs su 'dri ba'i rang bzhin can dang chos tshol ba la brtson pa dang chos la don du gnyer ba dang chos 'dod pa dang 
[\[70a.4\]]chos la dga' ba dang chos yongs su 'dzin pa dang chos kyi rjes su 'thun pa'i chos la zhugs pa'i byang chub sems dpa' sems dpa' chen pos gzhon nu sems can thams cad la snying rje chen po bskyed de/_bla na med pa yang dag par rdzogs pa'i byang chub tu sems bskyed par bya'o/_/gzhan yang 
[\[70a.5\]]gzhon nu byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas brtson 'grus brtsams shing lus dang srog la mi lta bar bya ste/_gang snying rje 
[\[70a.6\]]chen po la 'jug pa'i chos kyi rnam grangs 'di ston pa'i dge ba'i bshes gnyen de dag rgyun mi chad par yongs su btsal bar bya/_g.yo med pas bsnyen par bya/_bsten par bya/_rim gror bya ste/_gzhon nu byang chub sems dpa' sems dpa' chen pos dge ba'i bshes gnyen 
[\[70a.7\]]dag lhag pa'i bsam pas yongs su btsal nas kyang de dag las snying rje chen po la 'jug pa'i chos kyi rnam grangs 'di mnyan par bya/_gzung bar bya/_kun chub par bya/_bcang bar bya/_klag par bya/_rab tu gdon par bya/_lung mnod cing kha ton du bya/_nyon mongs pa 
[\[70b\]]
[\[70b.1\]]med par bsgom pas bsgom par bya/_mang du bya gzhan dag la yang rgya cher rab tu bstan par bya'o/_/gang las snying rje chen po la 'jug pa'i chos kyi rnam grangs 'di thos pa de la dga' ba dang gus pas ston par 'du shes bskyed par bya'o/_/gzhon nu nam byang chub sems dpa' sems 
[\[70b.2\]]dpa' chen po dge ba'i bshes gnyen yongs su tshol ba dang sri zhu bya ba dang g.yog bya ba la yid mi skyo bar gyur pa de'i tshe gzhon nu byang chub sems dpa' sems dpa' chen po de bde bar bla na med pa yang dag par rdzogs pa'i byang chub mngon par rdzogs par 'tshang rgya'o/_/bde bar snying rje 
[\[70b.3\]]chen po la 'jug pa'i chos kyi rnam grangs 'di 'thob bo/_/gzhon nu de lta bas na mgo dang gos la me 'bar ba bzhin du byas te rtag par dge ba'i bshes gnyen yongs su btsal bar bya/_g.yo med pas bsten par bya/_bsnyen par bya/_rim gror bya'o/_/de ci'i phyir zhe na/_
[\[70b.4\]]gzhon nu byang chub sems dpa' sems dpa' chen po rnams kyi bla na med pa yang dag par rdzogs pa'i byang chub kyang dge ba'i bshes gnyen gyi khar las na/_snying rje chen po la 'jug pa'i chos kyi rnam grangs 'di lta ci smos/_gzhon nu de lta bas na khyod kyis dge ba'i bshes 
[\[70b.5\]]gnyen yongs su btsal ba dang sri zhu bya ba dang g.yog bya ba la yid yongs su mi skyo bar bya'o zhes gzhon nu khyod kyis rtag tu de ltar bslab par bya'o/_/de nas de'i tshe bcom ldan 'das kyis snying rje chen po la 'jug pa'i chos kyi rnam grangs 'di nyid shin tu brjod pa'i phyir zla 'od 
[\[70b.6\]]gzhon nur gyur pa la sngon byung ba bstan pa tshigs su bcad pa'i dbyangs kyis rgya cher yang dag par rab tu bstan to/_/'das pa'i bskal pa bye ba mang po ste/_/dpag tu med cing gzhal med bsam mi khyab/_/de tshe dbang tog rgyal mtshan rgyal po zhes/_/'dren pa rkang gnyis 
[\[70b.7\]]gtso bo byung bar gyur/_/des ni ting 'dzin zhi ba 'di bshad de/_/de la mi dang srog dang gang zag med/_/sgyu ma chu bur smig rgyu glog 'dra zhing /_/chos rnams thams cad chu yi zla ba bzhin/_/shi nas 'jig rten pha rol 'gro ba yi/_/sems can shed las skyes pa mi 
[\[71a\]]
[\[71a.1\]]dmigs kyang /_/las rnams byas pa med par mi 'gyur te/_/dkar gnag ji bzhin 'bras bu smin par byed/_/rigs pa'i tshul gyi sgo 'di bzang po ste/_/phra zhing mthong dka' rgyal ba'i spyod yul yin/_/gang la yi ge'i tshig kyang mi dmigs pa/_/sangs rgyas 
[\[71a.2\]]byang chub nyid ni bcom ldan mkhyen/_/yangs pa'i gzungs dang ye shes bsags pa ste/_/mdo sde bye ba khrag khrig rnams kyang 'byung /_/sangs rgyas bye ba khrag khrig spyod yul te/_/ting 'dzin 'di ni bcom ldan rab tu 'chad/_/'di ni na ba nad las thar byed pa/_/byang chub 
[\[71a.3\]]sems dpas bsgrubs pa'i nor yin te/_/sangs rgyas kun gyis bstod cing rab tu bsngags/_/bye ba khrag khrig lha yis rab tu mchod/_/skye bo byis pa kun la yang dag ston/_/mu stegs can gyis rtag par yongs su spangs/_/tshul khrims nor ni mchog tu sangs rgyas 
[\[71a.4\]]gsungs/_/nam mkha' la ni glog bzhin chags mi 'gyur/_/gang gis rgyal ba bye ba rab mchod cing /_/sbyin dang tshul khrims spyad pa mkhas pa dang /_/sngan chad sdig pa'i grogs po spangs pa dag_/de dag gi ni bla med pha rol nor/_/de na dge slong chos smra 'dug pa dag_/
[\[71a.5\]]tshangs par spyod pa bde gshegs thugs kyi sras/_/rjes su 'thun pa'i chos 'di thos nas ni/_/'jig rten 'dren par sems kyang bskyed par gyur/_/'dren pa dbang tog rgyal mtshan rgyal po yis/_/chos smra de la yang ni tshig gsungs pa/_/dge slong dngos po mchog 
[\[71a.6\]]tu bya dka' yis/_/byang chub dam pa mchog la sems skyed cig_/nor bu rin chen 'dra bar tshul khrims srungs/_/rjes su 'thun pa'i grogs la rtag par sten/_/sdig pa'i grogs la nam yang ma bsten dang /_/sangs rgyas ye shes ring por mi thogs 'thob/_/dbang po tog 
[\[71a.7\]]gi rgyal mtshan rgyal ba'i drung /_/gang gis byang chub sems mchog bskyed pa ni/_/de dag thams cad chos smrar rab 'gyur te/_/tshangs par spyod pa bde gshegs thugs kyi sras/_/dbang po'i tog gi rgyal mtshan gyi rgyal po'i le'u ste nyi shu pa'o//_//
[\[71b\]]
[\[71b.1\]]'phags pa ting nge 'dzin gyi rgyal po'i mdo/_bam po bdun pa/_de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen pos dge ba'i rtsa ba dang bslab pa dang yon tan gyi chos thams 
[\[71b.2\]]cad la gdon mi za bar bya'o/_/'du 'dzi mang ba ma yin par bya'o/_/sdig pa'i grogs po yongs su spangs shing dge ba'i bshes gnyen la rten pa dang yongs su dri ba'i rang bzhin can dang chos yongs su tshol ba la brtson pa dang chos la don du gnyer ba dang chos 'dod pa dang chos la 
[\[71b.3\]]dga' ba dang chos yongs su 'dzin pa dang chos dang chos kyi rjes su 'thun pa la zhugs par bya'o/_/des sangs rgyas dang byang chub sems dpa' thams cad la ston par 'du shes bskyed par bya'o/_/gang las chos kyi rnam grangs 'di thos pa de la yang des dga' ba dang gus pas ston par 
[\[71b.4\]]'du shes bskyed par bya'o/_/gzhon nu byang chub sems dpa' sems dpa' chen po gang dge ba'i rtsa ba dang bslab pa dang yon tan gyi chos thams cad gdon mi za ba'i chos kyi rnam grangs 'di yang dag par blangs te gnas na de myur du spobs pa rgyun mi 'chad pa las nges par 'byung bar 
[\[71b.5\]]'gyur ro/_/sangs rgyas kyi chos bsam gyis mi khyab pa la mos par 'gyur ro/_/sangs rgyas kyi chos zab mo la nges par rtogs par 'gyur ro/_/lhar bcas pa'i 'jig rten gyi nem nur dang yid gnyis dang the tshom gyi mun pa sel ba'i phyir snang ba lta bur 'gyur ro/_/de nas 
[\[71b.6\]]bcom ldan 'das kyis de'i tshe dge ba'i rtsa ba dang bslab pa dang yon tan gyi chos thams cad nges par bstan pa'i chos kyi rnam grangs 'di brjod pa'i phyir zla 'od gzhon nur gyur pa la sngon byung ba'i gtam gyi rgyud tshigs su bcad pa'i dbyangs kyis yang dag par rab tu bstan pa/_sngon 
[\[71b.7\]]byung 'dzam bu'i gling zhes bya ba 'dir/_/g.yel ba med pa'i khye'u mchog gnyis byung ste/_/bde bar gshegs pa'i bstan la rab byung nas/_/bse ru bzhin du nags khrod stug por gnas/_/rdzu 'phrul ldan zhing bsam gtan bzhi rnams thob/_/snyan dngags bstan 
[\[72a\]]
[\[72a.1\]]bcos mkhas shing rdzogs pa ste/_/bar snang gi ni rjes dang sa yang rig_/de dag nam mkha' la yang thogs med 'gro/_/de dag nags khrod stug po bsil ba der/_/me tog sna tshogs yid du 'ong bas gang /_/bya yang sna tshogs mang 
[\[72a.2\]]pos bsnyen pa der/_/phan tshun du ni gtam dag rab tu smra/_/rgyal po [{]ri dgas [,]ri dwags [}]'chor zhing song song na/_/sgra grags nas ni nags tshal der 'ongs te/_/rgyal pos chos smra de gnyis mthong nas ni/_/de la mchog tu dga' ba nye bar bzhag_/de dang rjes su 'thun pa'i 
[\[72a.3\]]gtam byas nas/_/de dag rgyal po'i mdun du 'dug pa dang /_/rgyal po de yi dmag mang mtha' yas pa/_/bye ba khrag khrig drug cu nye bar lhags/_/de nas chos smra de dag so so nas/_/rgyal po de la smras pa rgyal rigs nyon/_/sangs rgyas 'byung ba mchog tu rnyed par dka'/_/
[\[72a.4\]]sa yi bdag po rtag tu bag yod gyis/_/tshe ni rtag tu 'gro zhing mi gnas te/_/ri yi chu bo bzhin du myur du 'gro/_/nad dang mya ngan rga bas gzir ba la/_/khyod la dge ba'i lam 'dra skyabs gzhan med/_/rgyal po'i glang po chos rnams bskyang bar gyis/_/stobs bcu ldan pa'i 
[\[72a.5\]]bstan pa 'di yang srungs/_/zad pa'i dus la shin tu 'jig pa'i tshe/_/rgyal po'i glang po chos kyi phyogs gnas gyis/_/de ltar de tshe mkhas pa de dag gis/_/rnam pa du mar mi dbang gdams pa byas/_/rgyal po khrag khrig drug cur bcas pa yis/_/de tshe byang chub tu ni 
[\[72a.6\]]sems bskyed do/_/de tshe rgyal po'i glang po chos thos nas/_/des shing dge ba'i chos rnams smra ba la/_/rangs shing yid bde dga' ba rab skyes nas/_/rkang pa la yang phyag 'tshal de nas song /_/rgyal po de yi dge slong mang po dag_/rnyed pa 'dod cing de yi khyim du 'jug_/
[\[72a.7\]]de dag de mi 'dra ba'i spyod mthong nas/_/de la rgyal po de ltar ri mo med/_/bstan pa de yang ston pa 'das pa yi/_/de tshe lo yi tha mar gyur pa ste/_/'dzam bu'i gling na snod gyur rab tu nyung /_/ma bsdams pa dag shin tu mang po byung /_/de nas dge slong mang po brkam zhing chags/_/
[\[72b\]]
[\[72b.1\]]rnyed pa 'dod cing dmigs pa'i lta ba can/_bde gshegs bstan pa rab tu zhig pa'i tshe/_/rgyal po de yang bsgyur cing byed du bcug_/chos smra gnyis po 'di ni gsad par gyis/_/'di dag mu stegs chad par smra ba ste/_/yun ring spyod par yang dag 'dzud byed kyang /_/
[\[72b.2\]]de dag gang du'ang mya ngan 'da' mi ston/_/las kyang 'jig cing rnam par smin pa 'jig_/tshul 'chos 'di dag phung po med ces smra/_/rgyal po 'di dag yul nas spangs nas ni/_/'dir yang chos ni yun ring gnas par 'gyur/_/de dag gi ni tshig thos de yi tshe/_/rgyal po'i glang 
[\[72b.3\]]po the tshom byung bar gyur/_/chos smra gnyis po 'di ni gsad par bya/_/btang snyoms bzhag na gnod par 'gyur srid snyam/_/rgyal po de phyir 'brang ba lha mo zhig_/tshe rabs snga mar lhan cig spyod pa spyad/_/yun ring dus nas phan 'dod mkhas pa ste/_/de yis rgyal po de la 'di skad 
[\[72b.4\]]smras/_/rgyal rigs sdig pa'i grogs po'i tshig dag gis/_/'di lta bu yi sems ni ma skyed cig_/dge slong chos smra mkhas pa gnyis po 'di/_/sdig pa'i grogs po'i tshig gis ma spong shig_/de dag gis ni nags khrod ci bshad pa/_/shin tu 'jigs pa mi bzad dus 
[\[72b.5\]]kyi tshe/_/rgyal po'i glang po chos kyi phyogs gnas kyis/_/mi yi bdag po cung zad mi dran nam/_/rgyal po yang dag tshig gis bskul ba yis/_/de ni rgyal ba'i bstan pa mi gtong gyur/_/de tshe rgyal po'i nu bo ma rungs pa/_/nyen kor rgyal po byed pa des rbad de/_/rgyal po khyod 
[\[72b.6\]]kyi gcen ni sdig pa can/_/bdag gi srog kyang nam du 'dod mi byed/_/dge slong gnyis po rig sngags drag ldan pa/_/de dag nam mkha' la yang sngags kyis 'gro/_/de thos nas ni khyod kyi drung du 'ong /_/thams cad 'dus te gsol ba 'debs pa ni/_/rig sngags drag ldan 
[\[72b.7\]]'di gnyis myur du sod/_/phyis gdod 'gyod par gyur na ma legs so/_/de tshe rgyal po'i glang po go bgos nas/_/sdig pa'i grogs kyi tshig gis der chas te/_/rgyal po dmag sde kun gyis yongs bskor nas/_/nags nas dge slong gang na yod par lhags/_/rgyal po mi zad 
[\[73a\]]
[\[73a.1\]]drag shul sems rig nas/_/klu dang gnod sbyin nags der gnas pa yis/_/rdo dang so phag char phab phyir bskrad de/_/des ni rgyal po sde dang bcas pa btags/_/ltos shig sdig pa'i grogs kyi tshig gis ni/_/de tshe ma rungs rgyal po 'chi dus byas/_/chos 
[\[73a.2\]]smra dag la khro ba byas pas na/_/der ni tshe rabs drug cur mnar med song /_/rgyal rigs rgyal po gang gis rbad pa yi/_/dge slong dmigs lta mang po de dag kyang /_/tshe rabs bye ba brgya phrag bsam yas su/_/sems can dmyal ba'i sdug bsngal myong bar gyur/_/lha mo 
[\[73a.3\]]gang gis rgyal po bskul bstan cing /_/gang gis chos smra de dag bsrungs pa ni/_/sangs rgyas gang gA'i bye ma mnyam pa mthong /_/spyad pa spyod cing de dag mchod pa byas/_/bye ba khrag khrig drug cu mtha' yas pas/_/rgyal po dang ni lhan cig chos thos shing /_/byang chub tu 
[\[73a.4\]]ni sems mchog bskyed pa dag_/'jig rten khams mang du yang sangs rgyas gyur/_/de dag tshe tshad bskal pa bye ba mang /_/de dag ye shes gzhal med bsam mi khyab/_/de dag kun gyis ting 'dzin bzang po 'di/_/bshad nas rkang gnyis gtso bo mya ngan 'das/_/
[\[73a.5\]]tshul khrims tshangs pa yon tan ye shes bsags/_/bla na med pa'i tshig 'di thos nas ni/_/g.yeng ba med par bag yod spyod cig dang /_/sangs rgyas ye shes ring por mi thogs 'thob/_/phyogs bcu dag gi de bzhin gshegs pa rnams/_/sems zhi snying rje byams 
[\[73a.6\]]pa'i spyan mnga' ba/_/'jig rten kun gyi skyabs dang dpung gnyen mthong /_/'jig rten kun tu chos kyi char 'bebs 'gyur/_/gzhon nu khye'u mchog gnyis po byung ba yang /_/gzhan yin snyam na de ltar mi blta ste/_/mar me mdzad ni de na gcig tu gyur/_/de tshe 
[\[73a.7\]]chos smra gnyis pa nga yin no/_/gang gis rjes su 'thun pa'i chos thos pa/_/rgyal po der yang byams pa de tshe gyur/_/lha mo phan 'dod mkhas pa gang byung ba/_/gzhon nu khyod ni de tshe der gyur to/_/rgyal po de yi nu bo gang byung ba/_/dge slong chos smra 'di gnyis sod cig ces/_/
[\[73b\]]
[\[73b.1\]]dge slong rnyed pa 'dod pas rbad pa ni/_/lha sbyin de yi tshe na der gyur to/_/sngon byung ba'i le'u zhes bya ste nyi shu gcig pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen 
[\[73b.2\]]po ting nge 'dzin 'di 'dod pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas lus dang srog la ma chags par bya'o/_/de ci'i phyir zhe na/_gzhon nu lus dang srog la chags pa'i phyir sems can rnams mi dge ba'i las mngon 
[\[73b.3\]]par 'du byed par 'gyur ro/_/gzhon nu byang chub sems dpa' sems dpa' chen po lus dang srog la ma chags pa rnams la ni bla na med pa yang dag par rdzogs pa'i byang chub kyang rnyed par mi dka' na ting nge 'dzin 'di lta ci smos/_gzhon nu de lta bas na lus dang srog la yang ma chags par bya'o/_/
[\[73b.4\]]zhes de ltar khyod kyis bslab par bya'o/_/de la 'di skad ces bya ste/_rtag tu khor mor rnag gi lus 'di la/_/byis pa rnams ni rab tu chags byed de/_/srog la 'ju zhing bde ba 'dod pa'i phyir/_/mi mkhas pa dag rtag tu sdig pa byed/_/su dag snying po med pa'i lus srog la/_/
[\[73b.5\]]lhag par chags pa yod pa ma yin pa/_/de dag gis ni bdud kyi sde bcom ste/_/byang chub shing drung byang chub rab tu rtogs/_/su dag bdag med stong pa'i lus rnams dang /_/srog kyang rmi lam g.yo ba zil pa 'dra/_/'di gnyis la ni chags par byed 'gyur ba/_/de dag shi 
[\[73b.6\]]'phos sems can dmyal bar 'gro/_/lus nges par bstan pa'i le'u ste nyi shu gnyis pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang 
[\[73b.7\]]myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas de bzhin gshegs pa ni gzugs kyi skur mi blta'o/_/de ci'i phyir zhe na/_sangs rgyas bcom ldan 'das rnams ni chos kyi skus rab tu phye ba yin te/_gzugs kyi skus rab 
[\[74a\]]
[\[74a.1\]]tu phye ba ma yin no/_/gzhon nu de la byang chub sems dpa' sems dpa' chen po de bzhin gshegs pa'i sku la smon par 'dod pa dang /_de bzhin gshegs pa'i sku shes par 'dod pas ting nge 'dzin 'di gzung bar bya/_kun chub par bya/_bcang bar bya/_bklag par bya/_
[\[74a.2\]]rab tu gdon par bya/_lung mnod cing kha ton du bya/_bsgom par bya bsgom pa'i sbyor ba la rjes su brtson par bya/_gzhan dag la yang rgya cher rab tu bstan par bya'o/_/gzhon nu de bzhin gshegs pa'i sku ni bsod nams brgya pa las skyes pa'i blo dang don gcig tu bstan pa yin 
[\[74a.3\]]te/_chos las skyes pa/_mtshan ma med pa/_mtshan ma thams cad dang bral ba/_zab pa tshad med pa tshad med pa'i chos mtshan ma med pa'i ngo bo nyid mtshan ma thams cad rnam par bshig pa/_mi g.yo ba mi gnas pa shin tu nam mkha'i ngo bo nyid/_mi snang ba mig gi lam las 
[\[74a.4\]]yang dag par 'das pa ni chos kyi skur rab tu shes par bya ste/_bsam gyis mi khyab pa/_bsam pa'i sa dang bral ba/_bde ba dang sdug bsngal gyis mi skyod pa/_spros pa thams cad las yang dag par 'das pa/_gnas med pa/_sangs rgyas kyi ye shes la smon par 'dod pa 
[\[74a.5\]]rnams kyi sgra las shin tu 'das pa'i snying po ste 'dod chags las yang dag par 'das pa/_dbyer mi phyed pa ste zhe sdang las yang dag par 'das pa brtan pa ste/_gti mug las yang dag par 'das pa stong pa nyid du bstan pas nges par bstan pa ma skyes pa skye ba las yang dag par 'das 
[\[74a.6\]]pa/_tha snyad du brtags pa/_mya ngan las 'das pa bye brag med pa/_sgras mya ngan las 'das pa dbyangs kyis zhi ba/_brdas mtshungs par gyur pa/_don dam pas brdar gyur pa/_yang dag pa ji lta ba'i tshig gis don dam pa/_yongs su gdung ba med pas bsil ba/_
[\[74a.7\]]gnas med pa/_gzhal du med pa/_kha dog bstan pas mu med pa/_mngon par shes pa chen po yongs su sbyang ba las byung ba ste/_gzhon nu de ni de bzhin gshegs pa'i sku zhes bya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/'di 
[\[74b\]]
[\[74b.1\]]'dra'i 'jig rten mgon po'i sku/_/su dag shes par 'dod pa ni/_/ting 'dzin 'di ni sgom gyis dang /_/sangs rgyas sku ni shes par 'gyur/_/sangs rgyas sku ni dag pa ste/_/bsod nams brgya skyes 'od kyang gsal/_/de ni bar snang mtshungs pa ste/_/de la tha dad bya ba med/_/
[\[74b.2\]]sangs rgyas byang chub ci 'dra ba/_/mtshan rnams kyang ni de 'dra ste/_/de yi mtshan rnams ci 'dra ba/_/de yi sku yang de 'dra'o/_/sku ni byang chub mtshan nyid de/_/sangs rgyas zhing yang de 'dra zhing /_/stobs dang rnam thar bsam gtan yang /_/de dag thams cad mtshan nyid gcig_/
[\[74b.3\]]de ltar sangs rgyas 'byung 'gyur te/_/'jig rten mgon po'i de 'dra bas/_/sus kyang sha yi mig gis ni/_/nam yang mthong bar mi nus so/_/mang po dag kyang 'di skad smra/_/ngas ni 'jig rten 'dren pa mthong /_/sku yang gser gyi kha dog la/_/'jig rten thams cad snang 
[\[74b.4\]]bar mdzad/_/sangs rgyas dag gi byin rlabs dang /_/mthu dang rnam par sprul pa yis/_/de ltar mtshan gyis spras pa yi/_/sku dag shin tu snang ba yin/_/bongs tshod khrun dang sboms su yang /_/sangs rgyas sku ni bshad mod kyis/_/sku yi tshad ni ma rnyed de/_/de phyir bsam gyis mi 
[\[74b.5\]]khyab bo/_/sangs rgyas sku ni 'di tsam zhes/_/gal te tshad kyang rnyed gyur na/_/lha dag dang ni mi rnams dang /_/ston pa bye brag med par 'gyur/_/mnyam par gzhag pa'i sems kyi ni/_/rnam par smin pa'ang de yi mtshan/_/ming dang gzugs kyang de 'dra mtshan/_/rnam par 
[\[74b.6\]]dag cing 'od gsal 'gyur/_/ji ltar 'jig rten mgon po yis/_/bskal pa bye bar bsnyen pa ltar/_/sus kyang ting 'dzin zhi ba 'di/_/nam yang goms par ma byas so/_/dkar po'i chos ni mang po yis/_/ting 'dzin 'di ni bskyed pa ste/_/ting 'dzin 'di ni rgya che bas/_/
[\[74b.7\]]nga yi lus kyang mi snang ngo /_/gang gi sems ni ci 'dra ba/_/ming dang gzugs kyang de 'dra ste/_/rang bzhin med pa'i sems kyi ni/_/ming dang gzugs kyang mtshan de 'dra/_/ming dang gzugs la gang gi ni/_/'du shes rags pa 'jug pa yang /_/skal pa mi mnyam 'du shes 
[\[75a\]]
[\[75a.1\]]kyis/_/rags pa'i sems kyang skye bar 'gyur/_/ming dang gzugs la su dag gi/_/'du shes phra mo 'jug pa ni/_/ming dang gzugs la ma chags pas/_/sems ni rab tu 'od gsal 'gyur/_/ngas dran sngon gyi tshe rabs ni/_/grangs med pa dag bdun du yang /_/
[\[75a.2\]]sdig pa'i 'du shes gsum po dag_/nam yang skyes par ma gyur to/_/nga yi sems ni zag med de/_/bskal pa bye ba bsam yas su/_/sems can rnams kyi don byed kyang /_/nga yi lus ni mi snang ngo /_/ji ltar gang gi dngos po las/_/yid kyang rnam par grol gyur pa/_/de dag 
[\[75a.3\]]de yi dngos po dang /_/phyir yang phrad par mi 'gyur ro/_/dngos po kun las rnam pa kun/_/nga yi rnam shes rnam grol te/_/sems kyi rang bzhin shes pas na/_/phyir yang ye shes 'byung bar 'gyur/_/zhing rnams bye ba phrag stong du/_/nga yi sprul pa dag kyang 'gro/_/sems can 
[\[75a.4\]]rnams kyi don kyang byed/_/de la lus kyang rnyed mi 'gyur/_/mtshan nyid med cing mtshan ma med/_/ji ltar nam mkha' de bzhin du/_/nga yi sku yang brjod med cing /_/shes par dka' bar rab tu bstan/_/dpa' bo chen po chos kyi sku/_/sku ni chos las skyes pa ste/_/gzugs 
[\[75a.5\]]kyi skur ni nam du yang /_/rgyal ba gdags par yong mi nus/_/ji ltar bshad pa 'di dag kyang /_/thos nas dga' bar 'gyur ba ni/_/de la sdig can bdud kyis kyang /_/klan ka rnyed par mi 'gyur ro/_/zab mo yi ni chos thos nas/_/de la skrag pa mi 'byung ste/_/de ni srog 
[\[75a.6\]]gi phyir du yang /_/sangs rgyas byang chub spong mi byed/_/mdo sde bye ba phrag stong gi/_/yang dag bstan pa shes par 'gyur/_/gang dang gang du song bar yang /_/'jig rten dag la snang bar 'gyur/_/gzhon nu de la de bzhin gshegs pa'i sku ni mtshan ma dang las kyis kyang shes 
[\[75a.7\]]par sla ba ma yin te/_sngon po'am kha dog sngon po'am/_sngon po lta bur ston pa'am/_'od sngon po 'byung ba'am/_ser po'am/_kha dog ser po'am/_ser po lta bur ston pa'am/_'od ser po 'byung ba'am/_dmar po'am/_kha dog dmar po'am/_dmar po lta bur 
[\[75b\]]
[\[75b.1\]]ston pa'am/_'od dmar po 'byung ba'am/_dkar po'am/_kha dog dkar po'am/_dkar po lta bur ston pa'am/_'od dkar po 'byung ba'am/_le brgan nam/_kha dog le brgan nam/_le brgan lta bur ston pa'am/_'od le brgan 'byung ba'am/_shel lam/_shel gyi kha 
[\[75b.2\]]dog gam/_shel lta bur ston pa'am/_shel gyi 'od 'byung ba'am/_me'am/_me'i kha dog gam/_me lta bur ston pa'am/_me'i 'od 'byung ba'am/_mar gyi snying po'am/_mar gyi kha dog gam/_mar lta bur ston pa'am/_mar gyi 'od 'byung ba'am/_gser ram/_gser gyi 
[\[75b.3\]]kha dog gam/_gser lta bur ston pa'am/_gser gyi 'od 'byung ba'am/_bai dUr+ya'am/_bai dUr+ya'i kha dog gam/_bai dUr+ya lta bur ston pa'am/_bai dUr+ya'i 'od 'byung ba'am/_glog gam/_glog gi kha dog gam/_glog lta bur ston pa'am/_glog gi 'od 'byung ba'am/_tshangs 
[\[75b.4\]]pa'am/_tshangs pa'i kha dog gam/_tshangs pa lta bur ston pa'am/_tshangs pa'i 'od 'byung ba'am/_lha'am/_lha'i kha dog gam/_lha lta bur ston pa'am/_lha'i 'od 'byung ba'o/_/zhes shes par sla ba ma yin no/_/gzhon nu de ltar de bzhin gshegs pa'i sku ni dag pa ste/_mtshan 
[\[75b.5\]]ma dag gis bsam par bya ba ma yin pa/_bsam gyis mi khyab par bstan pa/_mtshan ma thams cad kyis kyang bstan par bya ba ma yin pa/_bsam gyis mi khyab par bstan pa ste/_rnam pa thams cad bsam gyis mi khyab cing dpag tu med pa zhes bya ba ma gtogs par lha dang bcas 
[\[75b.6\]]pa'i 'jig rten gyis kyang gzugs kyi sku yongs su rdzogs pas sku'i tshad gzung bar sla ba ma yin no/_/de nas bcom ldan 'das kyis de'i tshe tshigs su bcad pa 'di dag gsungs so/_/'jig rten khams kyi rdul phran dang /_/rdul du ming yang ston pa dang /_/mtshe'u dang rdzing dang 
[\[75b.7\]]lting ka dang /_/rgya mtsho na yang ji snyed chu/_/'di snyed rdul phran yod do zhes/_/de dag la ni mtha' mi rnyed/_/rgya mtsho la ni skra rtse yis/_/chu thigs gzhal bar nus kyang ni/_/'jig rten mgon po'i dpe nyid du/_/yang dag bstan par mi rung ngo /_/chu yi thigs pa 
[\[76a\]]
[\[76a.1\]]dpag med cing /_/de bzhin rab tu phra ba'i rdul/_/de bas sems can gcig gi yang /_/shin tu mang du ngas mthong ste/_/mos pa dang ni sems bskyed pa/_/du ma dag ni shes mi sla/_/ngas ni sku yi yon tan dag_/yang dag pa ni gang bstan pa/_/sems 
[\[76a.2\]]can kun gyi mos pa yang /_/de dag dpe ru bzod mi 'gyur/_/mtshan ma dang ni las rnams dang /_/kha dog snang ba 'di 'dra zhes/_/sangs rgyas kyi ni shes mi nus/_/nga yi bye brag de 'dra'o/_/sangs rgyas mtshan ma bral ba ste/_/chos kyi sku yis rab tu phye/_/zab cing 
[\[76a.3\]]dpag tu med pa ste/_/de phyir sangs rgyas bsam mi khyab/_/sangs rgyas bsam du med pa yi/_/sangs rgyas sku yang bsam du med/_/sku de bsam du med pa yi/_/chos kyi sku yis rab tu phye/_/sangs rgyas sku ni sems kyis kyang /_/bsam par bzod pa ma yin te/_/
[\[76a.4\]]de ltar de yi sku la yang /_/tshad kyang nye bar mi dmigs so/_/chos rnams de dag dpag tu med/_/bskal pa bye bar bsnyen pas na/_/de phyir nga yi lus kyang ni/_/'od gsal bsam du med pa grub/_/sems can kun gyis gzung du med/_/tshad kyis gzung bya ma yin 
[\[76a.5\]]te/_/de lta sangs rgyas sku dag ni/_/tshad med bsam gyis mi khyab pa/_/tshad med pa yi chos dag gis/_/de la tshad ni brtag tu med/_/ma brtags pa yi chos dag gis/_/de ltar sangs rgyas ma brtags so/_/rtog pa dag ni tshad du bstan/_/rtog pa 
[\[76a.6\]]med pa tshad med yin/_/mi rtog rtog dang bral bas na/_/de phyir sangs rgyas bsam du med/_/ji ltar nam mkha' tshad med la/_/sus kyang gzhal du mi nus pa/_/de bzhin sangs rgyas sku dag kyang /_/nam mkha' nyid dang 'dra zhing mtshungs/_/sangs rgyas sku ni 
[\[76a.7\]]de lta bur/_/gang gis rig pa rgyal ba'i sras/_/de dag bsam gyis mi khyab pa/_/sangs rgyas 'jig rten mgon por 'gyur/_/de bzhin gshegs pa'i sku nges par bstan pa'i le'u ste nyi shu gsum pa'o//_//de nas yang bcom ldan 'das 
[\[76b\]]
[\[76b.1\]]kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po gang ci nas kyang bdag gis so so yang dag par rig pa bzhi mngon sum du bya bar 'dod de/_bzhi gang zhe na/_'di lta ste/_don so so yang dag par rig pa dang chos 
[\[76b.2\]]so so yang dag par rig pa dang nges pa'i tshig so so yang dag par rig pa dang spobs pa so so yang dag par rig pa 'di bzhi mngon sum du bya'o snyam na/_gzhon nu byang chub sems dpa' sems dpa' chen po des ting nge 'dzin 'di gzung bar bya/_kun chub par bya/_bcang bar bya/_bklag 
[\[76b.3\]]par bya/_rab tu gdon par bya/_lung mnod cing kha ton du bya/_nyon mongs pa med par bsgom pas bsgom par bya/_gzhan la yang rgya cher rab tu bstan par bya/_bsgom pa'i rnal 'byor la rjes su brtson par bya'o/_/gzhon nu de la chos so so yang dag par rig pa gang zhe na/_
[\[76b.4\]]gzhon nu gzugs su brjod pa ji snyed yod pa gzhon nu de bzhin gshegs pa'i bsngags pa brjod pa yang de snyed do/_/de bzhin du tshor ba dang 'du shes dang 'du byed rnams ji snyed pa dang gzhon nu rnam par shes pa'i brjod pa ji snyed pa de bzhin gshegs pa'i bsngags pa brjod pa yang 
[\[76b.5\]]de snyed de/_gzhon nu de ltar gzugs su brjod pa mtha' yas mu med bsam gyis mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab ste/_de bzhin du tshor ba dang 'du shes dang 'du byed rnams dang gzhon nu 'di ltar rnam par shes pa'i brjod pa 
[\[76b.6\]]mtha' yas mu med de/_bsam gyis mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab po/_/gzhon nu de ltar 'dus byas la 'ang nyes pa grangs med/_mya ngan las 'das pa la yang phan yon grangs med de/_de bzhin gshegs pa'i 
[\[76b.7\]]bsngags pa yang grangs med do/_/gzhon nu 'di ltar mya ngan las 'das pa'i ming ji snyed yod pa'i de bzhin gshegs pa'i bsngags pa yang de snyed do/_/gzhon nu 'di ltar mya ngan 'das pa'i ming grangs med de/_de bzhin gshegs pa'i bsngags pa yang grangs med do/_/
[\[77a\]]
[\[77a.1\]]gzhon nu 'di bzhi ni de bzhin gshegs pa'i bsngags pa brjod pa bsam gyis mi khyab par brjod pa ste/_de dag mthar phyin pa'i gnas su bstan par sla ba ni ma yin no/_/bzhi gang zhe na/_'di lta ste/_'du byed brjod pa bsam gyis mi khyab pa dang dbyangs 
[\[77a.2\]]brjod pa bsam gyis mi khyab pa dang kun nas nyon mongs pa brjod pa bsam gyis mi khyab pa dang rnam par byang ba brjod pa bsam gyis mi khyab pa ste/_gzhon nu de dag ni de bzhin gshegs pa'i bsngags pa brjod pa bsam gyis mi khyab pa brjod pa bzhi'o/_/gzhon nu 'di bzhi ni 
[\[77a.3\]]de bzhin gshegs pa'i brjod pa bsam gyis mi khyab pa/_bsam gyis mi khyab par bstan pa ste/_de dag ni mthar phyin pa'i gnas su bstan par sla ba ma yin no/_/bzhi gang zhe na/_bzhi po de dag nyid de/_de bzhin du rgyas par bstan par bya'o/_/gzhon nu 'di 
[\[77a.4\]]dag ni byang chub sems dpa' rnams kyi tshul bzhi ste/_bzhi gang zhe na/_'du byed kyi tshul bsam gyis mi khyab pa dang 'du byed yongs su bshad pa'i tshul bsam gyis mi khyab pa dang kun nas nyon mongs pa'i tshul bsam gyis mi khyab pa dang rnam par byang ba'i tshul bsam gyis 
[\[77a.5\]]mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi rigs pa bzhi ste/_bzhi gang zhe na/_'du byed kyi rigs pa bsam gyis mi khyab pa dang 'du byed yongs su bshad pa'i rigs pa bsam gyis mi khyab pa dang /_kun nas nyon mongs pa'i 
[\[77a.6\]]rigs pa bsam gyis mi khyab pa dang rnam par byang ba'i rigs pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi sgo bzhi ste/_bzhi gang zhe na/_'du byed kyi sgo bsam gyis mi khyab pa dang 'du byed yongs su bshad pa'i sgo 
[\[77a.7\]]bsam gyis mi khyab pa dang kun nas nyon mongs pa'i sgo bsam gyis mi khyab pa dang rnam par byang ba'i sgo bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi nges par bstan pa bzhi ste/_bzhi gang zhe na/_'du byed nges 
[\[77b\]]
[\[77b.1\]]par bstan pa bsam gyis mi khyab pa dang 'du byed yongs su bshad pa nges par bstan pa bsam gyis mi khyab pa dang kun nas nyon mongs pa'i nges par bstan pa bsam gyis mi khyab pa dang rnam par byang ba nges par bstan pa bsam gyis mi khyab pa dang 'di bzhi'o/_/gzhon nu 
[\[77b.2\]]'di dag ni byang chub sems dpa' rnams kyi sgra bzhi ste/_bzhi gang zhe na/_'du byed kyi sgra bsam gyis mi khyab pa dang 'du byed yongs su bshad pa'i sgra bsam gyis mi khyab pa dang kun nas nyon mongs pa'i sgra bsam gyis mi khyab pa dang rnam par byang ba'i sgra bsam gyis mi khyab pa 
[\[77b.3\]]dang 'di bzhi'o/_/gzhon nu 'di dag ni byang chub sems dpa' rnams kyi tshig bzhi ste/_bzhi gang zhe na/_'du byed kyi tshig bsam gyis mi khyab pa dang 'du byed yongs su bshad pa'i tshig bsam gyis mi khyab pa dang kun nas nyon mongs pa'i tshig bsam gyis mi khyab pa dang rnam par byang ba'i 
[\[77b.4\]]tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi tshig gi lam bzhi ste/_bzhi gang zhe na/_'du byed kyi tshig gi lam bsam gyis mi khyab pa dang 'du byed yongs su bshad pa'i tshig gi lam bsam gyis mi khyab pa dang kun nas 
[\[77b.5\]]nyon mongs pa'i tshig gi lam bsam gyis mi khyab pa dang rnam par byang ba'i tshig gi lam bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi dgongs te bshad pa bzhi ste/_bzhi gang zhe na/_'du byed kyi dgongs te bshad pa bsam gyis 
[\[77b.6\]]mi khyab pa dang 'du byed yongs su bshad pa'i dgongs te bshad pa bsam gyis mi khyab pa dang kun nas nyon mongs pa'i dgongs te bshad pa bsam gyis mi khyab pa dang rnam par byang ba'i dgongs te bshad pa bsam gyis mi khyab pa dang 'di bzhi'o/_/gzhon nu 'di dag ni byang chub 
[\[77b.7\]]sems dpa' rnams kyi lha la nges par rtog pa bzhi ste/_bzhi gang zhe na/_'du byed lha la rtog pa bsam gyis mi khyab pa dang 'du byed yongs su bshad pa lha la rtog pa bsam gyis mi khyab pa dang kun nas nyon mongs pa lha la rtog pa bsam gyis mi khyab pa dang rnam par byang ba 
[\[78a\]]
[\[78a.1\]]lha la rtog pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi mi la rtog pa bzhi ste/_bzhi gang zhe na/_'du byed mi la rtog pa bsam gyis mi khyab pa dang 'du byed yongs su bshad pa mi la rtog pa bsam gyis mi khyab 
[\[78a.2\]]pa dang kun nas nyon mongs pa mi la rtog pa bsam gyis mi khyab pa dang rnam par byang ba mi la rtog pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi ming la rtog pa bzhi ste/_bzhi gang zhe na/_'du byed kyi ming la rtog pa bsam gyis mi 
[\[78a.3\]]khyab pa dang 'du byed yongs su bshad pa'i ming la rtog pa bsam gyis mi khyab pa dang kun nas nyon mongs pa'i ming la rtog pa bsam gyis mi khyab pa dang rnam par byang ba'i ming la rtog pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams 
[\[78a.4\]]kyi 'jug pa bzhi ste/_bzhi gang zhe na/_'du byed la 'jug pa bsam gyis mi khyab pa dang 'du byed yongs su bshad pa la 'jug pa bsam gyis mi khyab pa dang kun nas nyon mongs pa la 'jug pa bsam gyis mi khyab pa dang rnam par byang ba la 'jug pa bsam gyis mi khyab 
[\[78a.5\]]pa dang 'di bzhi'o/_/gzhon nu 'di dag ni byang chub sems dpa' rnams kyi sgrol ba bzhi ste/_bzhi gang zhe na/_'du byed kyi sgrol ba bsam gyis mi khyab pa dang 'du byed yongs su bshad pa'i sgrol ba bsam gyis mi khyab pa dang kun nas nyon mongs pa'i sgrol ba bsam 
[\[78a.6\]]gyis mi khyab pa dang rnam par byang ba'i sgrol ba bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi rdo rje'i tshig bzhi ste/_bzhi gang zhe na/_'du byed kyi rdo rje'i tshig bsam gyis mi khyab pa dang 'du byed yongs su bshad pa'i 
[\[78a.7\]]rdo rje'i tshig bsam gyis mi khyab pa dang kun nas nyon mongs pa'i rdo rje'i tshig bsam gyis mi khyab pa dang rnam par byang ba'i rdo rje'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi gsang sngags kyi tshig bzhi ste/_
[\[78b\]]
[\[78b.1\]]bzhi gang zhe na/_'du byed gsang sngags kyi tshig bsam gyis mi khyab pa dang 'du byed yongs su bshad pa gsang sngags kyi tshig bsam gyis mi khyab pa dang kun nas nyon mongs pa'i gsang sngags kyi tshig bsam gyis mi khyab pa dang rnam par byang ba'i gsang sngags kyi tshig bsam gyis mi 
[\[78b.2\]]khyab pa dang 'di bzhi'o/_/gzhon nu 'di dag ni byang chub sems dpa' rnams kyi sgrub pa bzhi ste/_bzhi gang zhe na/_'du byed sgrub pa bsam gyis mi khyab pa dang 'du byed yongs su bshad pa sgrub pa bsam gyis mi khyab pa dang kun nas nyon mongs pa sgrub pa bsam gyis mi khyab pa dang 
[\[78b.3\]]rnam par byang ba sgrub pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi mdo sde'i tshig bzhi ste/_bzhi gang zhe na/_'du byed mdo sde'i tshig bsam gyis mi khyab pa dang 'du byed yongs su bshad pa mdo sde'i tshig bsam gyis mi khyab pa 
[\[78b.4\]]dang kun nas nyon mongs pa mdo sde'i tshig bsam gyis mi khyab pa dang rnam par byang ba mdo sde'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi btags pa'i tshig bzhi ste/_bzhi gang zhe na/_'du byed btags pa'i tshig 
[\[78b.5\]]bsam gyis mi khyab pa dang 'du byed yongs su bshad pa btags pa'i tshig bsam gyis mi khyab pa dang kun nas nyon mongs pa btags pa'i tshig bsam gyis mi khyab pa dang rnam par byang ba btags pa'i tshig bsam gyis mi khyab pa dang 'di bzhi'o/_/gzhon nu 'di dag ni 
[\[78b.6\]]byang chub sems dpa' rnams kyi snang ba'i tshig bzhi ste/_bzhi gang zhe na/_'du byed snang ba'i tshig bsam gyis mi khyab pa dang 'du byed yongs su bshad pa snang ba'i tshig bsam gyis mi khyab pa dang kun nas nyon mongs pa snang ba'i tshig bsam gyis mi khyab pa dang rnam par 
[\[78b.7\]]byang ba snang ba'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi gsal ba'i tshig bzhi ste/_bzhi gang zhe na/_'du byed gsal ba'i tshig bsam gyis mi khyab pa dang 'du byed yongs su bshad pa gsal ba'i tshig 
[\[79a\]]
[\[79a.1\]]bsam gyis mi khyab pa dang kun nas nyon mongs pa gsal ba'i tshig bsam gyis mi khyab pa dang rnam par byang ba gsal ba'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi spyod pa'i tshig bzhi ste/_bzhi gang zhe na/_
[\[79a.2\]]'du byed kyi spyod pa'i tshig bsam gyis mi khyab pa dang 'du byed yongs su bshad pa spyod pa'i tshig bsam gyis mi khyab pa dang kun nas nyon mongs pa spyod pa'i tshig bsam gyis mi khyab pa dang rnam par byang ba spyod pa'i tshig bsam gyis mi khyab pa dang 'di bzhi'o/_/gzhon nu 'di dag ni byang 
[\[79a.3\]]chub sems dpa' rnams kyi spyad pa'i tshig bzhi ste/_bzhi gang zhe na/_'du byed kyi spyad pa'i tshig bsam gyis mi khyab pa dang 'du byed yongs su bshad pa spyad pa'i tshig bsam gyis mi khyab pa dang kun nas nyon mongs pa spyad pa'i tshig bsam gyis mi khyab pa dang rnam par byang ba spyad pa'i tshig 
[\[79a.4\]]bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi bsam gyis mi khyab pa'i tshig bzhi ste/_bzhi gang zhe na/_'du byed bsam gyis mi khyab pa'i tshig bsam gyis mi khyab pa dang 'du byed yongs su bshad pa bsam gyis mi khyab pa'i 
[\[79a.5\]]tshig bsam gyis mi khyab pa dang kun nas nyon mongs pa bsam gyis mi khyab pa'i tshig bsam gyis mi khyab pa dang rnam par byang ba bsam gyis mi khyab pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi mtha' yas pa'i tshig bzhi 
[\[79a.6\]]ste/_bzhi gang zhe na/_'du byed mtha' yas pa'i tshig bsam gyis mi khyab pa dang 'du byed yongs su bshad pa mtha' yas pa'i tshig bsam gyis mi khyab pa dang kun nas nyon mongs pa mtha' yas pa'i tshig bsam gyis mi khyab pa dang rnam par byang ba mtha' yas pa'i tshig bsam gyis mi 
[\[79a.7\]]khyab pa dang 'di bzhi'o/_/gzhon nu 'di dag ni byang chub sems dpa' rnams kyi rgyu ba med pa'i tshig bzhi ste/_bzhi gang zhe na/_'du byed rgyu ba med pa'i tshig bsam gyis mi khyab pa dang 'du byed yongs su bshad pa rgyu ba med pa'i tshig bsam gyis mi khyab pa dang kun nas nyon mongs pa'i rgyu ba med 
[\[79b\]]
[\[79b.1\]]pa'i tshig bsam gyis mi khyab pa dang rnam par byang ba rgyu ba med pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi mu med pa'i tshig bzhi ste/_bzhi gang zhe na/_'du byed mu med pa'i tshig bsam gyis mi khyab pa dang 'du byed yongs 
[\[79b.2\]]su bshad pa mu med pa'i tshig bsam gyis mi khyab pa dang kun nas nyon mongs pa mu med pa'i tshig bsam gyis mi khyab pa dang rnam par byang ba mu med pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi gzhal du med pa'i tshig 
[\[79b.3\]]bzhi ste/_bzhi gang zhe na/_'du byed gzhal du med pa'i tshig bsam gyis mi khyab pa dang 'du byed yongs su bshad pa gzhal du med pa'i tshig bsam gyis mi khyab pa dang kun nas nyon mongs pa gzhal du med pa'i tshig bsam gyis mi khyab pa dang rnam par byang ba gzhal du med pa'i tshig 
[\[79b.4\]]bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi grangs med pa'i tshig bzhi ste/_bzhi gang zhe na/_'du byed grangs med pa'i tshig bsam gyis mi khyab pa dang 'du byed yongs su bshad pa grangs med pa'i tshig bsam gyis mi khyab 
[\[79b.5\]]pa dang kun nas nyon mongs pa grangs med pa'i tshig bsam gyis mi khyab pa dang rnam par byang ba grangs med pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi dpag tu med pa'i tshig bzhi ste/_bzhi gang zhe na/_'du byed 
[\[79b.6\]]dpag tu med pa'i tshig bsam gyis mi khyab pa dang 'du byed yongs su bshad pa dpag tu med pa'i tshig bsam gyis mi khyab pa dang kun nas nyon mongs pa dpag tu med pa'i tshig bsam gyis mi khyab pa dang rnam par byang ba dpag tu med pa'i tshig bsam gyis mi khyab pa dang 'di bzhi'o/_/
[\[79b.7\]]gzhon nu 'di dag ni byang chub sems dpa' rnams kyi tshad med pa'i tshig bzhi ste/_bzhi gang zhe na/_'du byed tshad med pa'i tshig bsam gyis mi khyab pa dang 'du byed yongs su bshad pa tshad med pa'i tshig bsam gyis mi khyab pa dang kun nas nyon mongs pa tshad med pa'i tshig 
[\[80a\]]
[\[80a.1\]]bsam gyis mi khyab pa dang rnam par byang ba tshad med pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi shes pa'i tshig bzhi ste/_bzhi gang zhe na/_'du byed shes pa'i tshig bsam gyis mi khyab pa dang 'du byed yongs 
[\[80a.2\]]su bshad pa shes pa'i tshig bsam gyis mi khyab pa dang kun nas nyon mongs pa shes pa'i tshig bsam gyis mi khyab pa dang rnam par byang ba shes pa'i tshig bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi shes pa bsags pa bzhi ste/_bzhi 
[\[80a.3\]]gang zhe na/_'du byed kyi shes pa bsags pa bsam gyis mi khyab pa dang 'du byed yongs su bshad pa'i shes pa bsags pa bsam gyis mi khyab pa dang kun nas nyon mongs pa shes pa bsags pa bsam gyis mi khyab pa dang rnam par byang ba shes pa bsags pa bsam gyis mi khyab pa dang 'di 
[\[80a.4\]]bzhi'o/_/gzhon nu 'di dag ni byang chub sems dpa' rnams kyi shes pa'i rigs bzhi ste/_bzhi gang zhe na/_'du byed kyi shes pa'i rigs bsam gyis mi khyab pa dang 'du byed yongs su bshad pa shes pa'i rigs bsam gyis mi khyab pa dang kun nas nyon mongs pa shes pa'i rigs 
[\[80a.5\]]bsam gyis mi khyab pa dang rnam par byang ba shes pa'i rigs bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi spobs pa bsags pa bzhi ste/_bzhi gang zhe na/_'du byed kyi spobs pa bsags pa bsam gyis mi khyab pa dang 'du 
[\[80a.6\]]byed yongs su bshad pa'i spobs pa bsags pa bsam gyis mi khyab pa dang /_kun nas nyon mongs pa'i spobs pa bsags pa bsam gyis mi khyab pa dang /_rnam par byang ba'i spobs pa bsags pa bsam gyis mi khyab pa dang 'di bzhi'o/_/gzhon nu 'di dag ni byang chub sems 
[\[80a.7\]]dpa' rnams kyi mdo sde bzhi ste/_bzhi gang zhe na/_'du byed kyi mdo sde bsam gyis mi khyab pa dang 'du byed yongs su bshad pa'i mdo sde bsam gyis mi khyab pa dang /_kun nas nyon mongs pa'i mdo sde bsam gyis mi khyab pa dang rnam par byang ba'i mdo sde bsam gyis mi khyab pa dang 
[\[80b\]]
[\[80b.1\]]'di bzhi'o/_/gzhon nu 'di dag ni byang chub sems dpa' rnams kyi mdo sde bsags pa bzhi ste/_bzhi gang zhe na/_/'du byed kyi mdo sde bsags pa bsam gyis mi khyab pa dang 'du byed yongs su bshad pa'i mdo sde bsags pa bsam gyis mi khyab pa dang kun nas nyon mongs 
[\[80b.2\]]pa'i mdo sde bsags pa bsam gyis mi khyab pa dang /_rnam par byang ba'i mdo sde bsags pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi mang du thos pa bzhi ste/_bzhi gang zhe na/_'du byed mang du thos pa bsam gyis mi khyab 
[\[80b.3\]]pa dang 'du byed yongs su bshad pa'i mang du thos pa bsam gyis mi khyab pa dang /_kun nas nyon mongs pa mang du thos pa bsam gyis mi khyab pa dang rnam par byang ba mang du thos pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi 
[\[80b.4\]]nor bzhi ste/_bzhi gang zhe na/_'du byed kyi nor bsam gyis mi khyab pa dang 'du byed yongs su bshad pa'i nor bsam gyis mi khyab pa dang /_kun nas nyon mongs pa'i nor bsam gyis mi khyab pa dang rnam par byang ba'i nor bsam gyis mi khyab pa dang 'di bzhi'o/_/gzhon 
[\[80b.5\]]nu 'di dag ni byang chub sems dpa' rnams kyi bslab pa bzhi ste/_bzhi gang zhe na/_'du byed kyi bslab pa bsam gyis mi khyab pa dang 'du byed yongs su bshad pa'i bslab pa bsam gyis mi khyab pa dang /_kun nas nyon mongs pa'i bslab pa bsam gyis mi khyab pa dang rnam 
[\[80b.6\]]par byang ba'i bslab pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi spyod yul bzhi ste/_bzhi gang zhe na/_'du byed kyi spyod yul bsam gyis mi khyab pa dang 'du byed yongs su bshad pa'i spyod yul bsam gyis mi khyab pa dang /_
[\[80b.7\]]kun nas nyon mongs pa'i spyod yul bsam gyis mi khyab pa dang rnam par byang ba'i spyod yul bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi las bzhi ste/_bzhi gang zhe na/_'du byed kyi las bsam gyis mi khyab pa dang 'du 
[\[81a\]]
[\[81a.1\]]byed yongs su bshad pa'i las bsam gyis mi khyab pa dang kun nas nyon mongs pa'i las bsam gyis mi khyab pa dang rnam par byang ba'i las bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi spobs pa bzhi ste/_bzhi gang zhe na/_
[\[81a.2\]]'du byed kyi spobs pa bsam gyis mi khyab pa dang 'du byed yongs su bshad pa'i spobs pa bsam gyis mi khyab pa dang kun nas nyon mongs pa'i spobs pa bsam gyis mi khyab pa dang rnam par byang ba'i spobs pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' 
[\[81a.3\]]rnams kyi lam bsgom pa bzhi ste/_bzhi gang zhe na/_'du byed kyi lam bsgom pa bsam gyis mi khyab pa dang 'du byed yongs su bshad pa'i lam bsgom pa bsam gyis mi khyab pa dang /_kun nas nyon mongs pa'i lam bsgom pa bsam gyis mi khyab pa dang rnam par byang ba'i lam 
[\[81a.4\]]bsgom pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi kun nas nyon mongs pa'i shes pa bzhi ste/_bzhi gang zhe na/_'du byed kun nas nyon mongs pa shes pa bsam gyis mi khyab pa dang 'du byed yongs su bshad pa kun nas nyon mongs pa 
[\[81a.5\]]shes pa bsam gyis mi khyab pa dang kun nas nyon mongs pa kun nas nyon mongs pa shes pa bsam gyis mi khyab pa dang rnam par byang ba kun nas nyon mongs pa shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi 'bras bu yod pa'i shes pa bzhi ste/_bzhi 
[\[81a.6\]]gang zhe na/_'du byed kyi 'bras bu yod pa'i shes pa bsam gyis mi khyab pa dang 'du byed yongs su bshad pa'i 'bras bu yod pa'i shes pa bsam gyis mi khyab pa dang kun nas nyon mongs pa'i 'bras bu yod pa'i shes pa bsam gyis mi khyab pa dang rnam par byang ba'i 'bras bu yod pa'i shes 
[\[81a.7\]]pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi ma rig pa shes pa bzhi ste/_bzhi gang zhe na/_'du byed kyi ma rig pa shes pa bsam gyis mi khyab pa dang 'du byed yongs su bshad pa'i ma rig pa shes pa bsam gyis mi khyab pa dang /_kun 
[\[81b\]]
[\[81b.1\]]nas nyon mongs pa'i ma rig pa shes pa bsam gyis mi khyab pa dang rnam par byang ba'i ma rig pa shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi sdug bsngal shes pa bzhi ste/_bzhi gang zhe na/_'du byed kyi sdug bsngal 
[\[81b.2\]]shes pa bsam gyis mi khyab pa dang 'du byed yongs su bshad pa'i sdug bsngal shes pa bsam gyis mi khyab pa dang /_kun nas nyon mongs pa'i sdug bsngal shes pa bsam gyis mi khyab pa dang rnam par byang ba'i sdug bsngal shes pa bsam gyis mi khyab pa dang 'di bzhi'o/_/gzhon 
[\[81b.3\]]nu 'di dag ni byang chub sems dpa' rnams kyi yid mi bde ba shes pa bzhi ste/_bzhi gang zhe na/_'du byed kyi yid mi bde ba shes pa bsam gyis mi khyab pa dang 'du byed yongs su bshad pa'i yid mi bde ba shes pa bsam gyis mi khyab pa dang /_kun nas nyon mongs pa'i yid mi 
[\[81b.4\]]bde ba shes pa bsam gyis mi khyab pa dang rnam par byang ba'i yid mi bde ba shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi dbul po shes pa bzhi ste/_bzhi gang zhe na/_'du byed kyi dbul po shes pa bsam gyis mi 
[\[81b.5\]]khyab pa dang 'du byed yongs su bshad pa'i dbul po shes pa bsam gyis mi khyab pa dang /_kun nas nyon mongs pa'i dbul po shes pa bsam gyis mi khyab pa dang rnam par byang ba'i dbul po shes pa bsam gyis mi khyab pa dang 'di bzhi'o/_/gzhon nu 'di dag ni byang chub 
[\[81b.6\]]sems dpa' rnams kyi skye ba shes pa bzhi ste/_bzhi gang zhe na/_'du byed kyi skye ba shes pa bsam gyis mi khyab pa dang 'du byed yongs su bshad pa'i skye ba shes pa bsam gyis mi khyab pa dang /_kun nas nyon mongs pa'i skye ba shes pa bsam gyis mi khyab pa dang rnam par 
[\[81b.7\]]byang ba'i skye ba shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi nang shes pa bzhi ste/_bzhi gang zhe na/_'du byed kyi nang shes pa bsam gyis mi khyab pa dang 'du byed yongs su bshad pa'i nang shes pa bsam gyis 
[\[82a\]]
[\[82a.1\]]mi khyab pa dang /_kun nas nyon mongs pa'i nang shes pa bsam gyis mi khyab pa dang rnam par byang ba'i nang shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi phyi rol shes pa bzhi ste/_bzhi gang zhe na/_'du byed kyi phyi 
[\[82a.2\]]rol shes pa bsam gyis mi khyab pa dang 'du byed yongs su bshad pa'i phyi rol shes pa bsam gyis mi khyab pa dang /_kun nas nyon mongs pa'i phyi rol shes pa bsam gyis mi khyab pa dang rnam par byang ba'i phyi rol shes pa bsam gyis mi khyab pa dang 'di bzhi'o/_/gzhon nu 'di dag ni byang chub 
[\[82a.3\]]sems dpa' rnams kyi ngo tsha shes pa'i ye shes bzhi ste/_bzhi gang zhe na/_'du byed kyi ngo tsha shes pa'i ye shes bsam gyis mi khyab pa dang 'du byed yongs su bshad pa'i ngo tsha shes pa'i ye shes bsam gyis mi khyab pa dang /_kun nas nyon mongs pa'i ngo tsha shes pa'i ye shes bsam gyis 
[\[82a.4\]]mi khyab pa dang rnam par byang ba'i ngo tsha shes pa'i ye shes bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi bden pa shes pa bzhi ste/_bzhi gang zhe na/_'du byed kyi bden pa shes pa bsam gyis mi khyab pa dang 'du byed yongs su bshad 
[\[82a.5\]]pa'i bden pa shes pa bsam gyis mi khyab pa dang /_kun nas nyon mongs pa'i bden pa shes pa bsam gyis mi khyab pa dang rnam par byang ba'i bden pa shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi srid pa shes pa bzhi ste/_
[\[82a.6\]]bzhi gang zhe na/_'du byed kyi srid pa shes pa bsam gyis mi khyab pa dang 'du byed yongs su bshad pa'i srid pa shes pa bsam gyis mi khyab pa dang /_kun nas nyon mongs pa'i srid pa shes pa bsam gyis mi khyab pa dang rnam par byang ba'i srid pa shes pa bsam gyis mi khyab pa dang 'di 
[\[82a.7\]]bzhi'o/_/gzhon nu 'di dag ni byang chub sems dpa' rnams kyi dngos po shes pa bzhi ste/_bzhi gang zhe na/_'du byed kyi dngos po shes pa bsam gyis mi khyab pa dang 'du byed yongs su bshad pa'i dngos po shes pa bsam gyis mi khyab pa dang /_kun nas nyon mongs pa'i 
[\[82b\]]
[\[82b.1\]]dngos po shes pa bsam gyis mi khyab pa dang rnam par byang ba'i dngos po shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyi gang zag shes pa bzhi ste/_bzhi gang zhe na/_'du byed kyi gang zag shes pa bsam gyis mi khyab pa dang 'du byed 
[\[82b.2\]]yongs su bshad pa'i gang zag shes pa bsam gyis mi khyab pa dang kun nas nyon mongs pa'i gang zag shes pa bsam gyis mi khyab pa dang rnam par byang ba'i gang zag shes pa bsam gyis mi khyab pa dang 'di bzhi'o/_/gzhon nu 'di dag ni byang chub sems dpa' rnams kyis dmigs pa 
[\[82b.3\]]shes pa bsam gyis mi khyab pa bsam gyis mi khyab par bstan pa bzhi ste/_mthar phyin pa'i gnas su bstan par sla ba ma yin no/_/bzhi gang zhe na/_'du byed kyi dmigs pa shes pa bsam gyis mi khyab pa dang 'du byed yongs su bshad pa'i dmigs pa shes pa bsam gyis 
[\[82b.4\]]mi khyab pa dang /_kun nas nyon mongs pa'i dmigs pa shes pa bsam gyis mi khyab pa dang rnam par byang ba'i dmigs pa shes pa bsam gyis mi khyab pa dang /_'di dag ni byang chub sems dpa' rnams kyi dmigs pa shes pa bsam gyis mi khyab pa bsam gyis mi khyab par 
[\[82b.5\]]bstan pa bzhi ste/_de dag ni mthar phyin pa'i gnas su bstan par sla ba ma yin no/_/gzungs bzhi ste/_bzhi gang zhe na/_'di lta ste/_'du byed thams cad mtha' yas par bshad pa brjod pa de la gang shes pa 'di ni gzungs dang po'o/_/dbyangs mtha' yas par 
[\[82b.6\]]bshad pa brjod pa de la gang shes pa 'di ni gzungs gnyis pa'o/_/kun nas nyon mongs pa mtha' yas par bshad pa brjod pa de la gang shes pa 'di ni gzungs gsum pa'o/_/rnam par byang ba'i yon tan gyis phan yon mtha' yas par bshad pa brjod pa de la gang shes 
[\[82b.7\]]pa 'di ni gzungs bzhi pa ste/_gzungs bzhi po ni 'di dag go/_/gzhon nu 'di ltar gzungs gang yin pa de ni shes pa'o/_/de ni chos so/_/'di ltar chos shes pas chos so so yang dag par rig pa'o/_/chos shes pa la don gang yin pa de ni don so so yang dag 
[\[83a\]]
[\[83a.1\]]par rig pa zhes bya'o/_/chos shes pa la 'dun pa gang yin pa de ni nges pa'i tshig so so yang dag par rig pa zhes bya'o/_/chos shes pa la tha snyad du ston pa dang 'chad pa dang 'dogs pa dang rab tu ston pa dang rab tu 'god pa dang 'byed pa dang rnam par 'byed pa dang gsal 
[\[83a.2\]]bar byed pa dang tshig thogs pa med pa dang tshig mi 'dor zhing ma lkugs mi dig pa dang /_tshig zhum pa med pa 'di ni gzhon nu spobs pa so so yang dag par rig pa zhes bya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/sangs rgyas ye shes 
[\[83a.3\]]ji snyed pa/_/gzugs su brtags pa'ang de snyed de/_/gzugs su brtags pa ji snyed pa/_/gzugs su brjod pa 'ang de snyed do/_/gzugs su brjod pa ji snyed pa/_/tshul khrims ming yang de snyed do/_/tshul khrims ming yang ji snyed pa/_/sangs rgyas ming yang de snyed 
[\[83a.4\]]do/_/sangs rgyas ming ni ji snyed pa/_/sems can ming yang de snyed do/_/sems can gcig gi ming yang ni/_/de snyed du ni ngas bshad do/_/ming dang brjod pa mtha' yas pa/_/gang dag ngas ni sngar bshad rnams/_/tshul khrims ming dang sangs rgyas ming /_/sems 
[\[83a.5\]]can ming dang de dag mtshungs/_/'dus byas nyes pa ji snyed pa/_/mya ngan 'das bsngags de snyed de/_/sangs rgyas kyi ni bsngags pa dang /_/dpe yang de snyed ngas bshad do/_/ji snyed sems can thams cad kyi/_/sems rnams skye ba nges bstan pa/_/'jig rten mgon po'i 
[\[83a.6\]]spu gcig nas/_/'od zer dag kyang de snyed 'byung /_/sems can kun gyi mos pa dang /_/ming rnams ji snyed yod pa bas/_/de bas mi yi dbang po yi/_/dbyangs kyi yan lag bsngags pa mang /_/sems can kun gyis ming yod pa/_/de dag sems can gcig la bstan/_/
[\[83a.7\]]sems can gcig ming ji snyed pa/_/sems can kun gyi ming du bstan/_/so so yang dag rig 'jug pa/_/'di ni sangs rgyas bstan pa ste/_/byang chub sems dpa'i phyir yang ni/_/ming rnams mtha' yas nges par bstan/_/mdo sde bye ba bsam yas rnams/_/ji ltar 
[\[83b\]]
[\[83b.1\]]bshad snyam gang sems pa/_/mdo sde 'di ni rab brjod la/_/zhum pa med par bshad par gyis/_/'khor gyi nang du thogs med par/_/mdo sde bye ba rab tu 'chad/_/ji ltar nam mkha' mtha' med pa/_/de bzhin de la'ang chos rnams ston/_/de ltar byang chub sems dpa' 
[\[83b.2\]]dag_/sems can dag pa skyob pa rnams/_/mdo sde 'di dag bzung nas ni/_/ye shes phun sum tshogs par 'gyur/_/dad pas ji lta ji lta bur/_/tshul 'di rab tu ston byed pa/_/de bzhin de yi ye shes 'phel/_/gangs ri la ni sdong po bzhin/_/de bzhin gshegs pa 
[\[83b.3\]]bsam gyis mi khyab pa'i le'u ste nyi shu bzhi pa'o//_//'phags pa ting nge 'dzin gyi rgyal po'i mdo/_bam po brgyad pa/_gzhon nu de la byang chub sems dpa' sems dpa' chen po ji ltar chos so so yang dag par rig pa la spyod na chos la chos kyi rjes su lta zhing bla na 
[\[83b.4\]]med pa yang dag par rdzogs pa'i byang chub yang dag par sgrub par 'gyur zhe na/_gzhon nu 'di la byang chub sems dpa' sems dpa' chen po chos rnams la chos kyi rjes su lta bas gzugs las gzhan du byang chub yang dag par rjes su mi mthong /_gzugs las gzhan du 
[\[83b.5\]]yang byang chub la mi spyod/_gzugs las gzhan du yang byang chub yongs su mi tshol/_gzugs las gzhan du yang byang chub yang dag par mi sgrub/_gzugs las gzhan du yang sems can rnams byang chub la yang dag par mi 'dzud/_gzugs las gzhan du yang 
[\[83b.6\]]de bzhin gshegs pa mi mthong ste/_gzugs kyi mi 'jigs pa'i ngo bo nyid de bzhin gshegs pa'o zhes de bzhin gshegs par lta'o/_/gzugs kyang gzhan gzugs kyi ngo bo nyid kyang gzhan no zhes de ltar mi lta'o/_/gzugs kyi ngo bo nyid kyang gzhan de bzhin gshegs 
[\[83b.7\]]pa yang gzhan no zhes de ltar yang mi lta'o/_/gzugs kyis ngo bo nyid gang yin pa dang de bzhin gshegs pa gang yin pa de ni gnyis su med pa'i chos nyid de/_byang chub sems dpa' sems dpa' chen po de ltar lta na chos so so yang dag par rig pa la spyod do/_/de bzhin du 
[\[84a\]]
[\[84a.1\]]tshor ba las gzhan du ma yin/_'du shes las gzhan du ma yin/_'du byed rnams las gzhan du ma yin te/_rnam par shes pa las gzhan du byang chub mi mthong /_rnam par shes pa las gzhan du yang byang chub la mi spyod/_rnam par shes pa las gzhan du yang 
[\[84a.2\]]byang chub yongs su mi tshol/_rnam par shes pa las gzhan du yang byang chub yang dag par mi sgrub/_rnam par shes pa las gzhan du yang sems can rnams byang chub la yang dag par mi 'dzud/_rnam par shes pa las gzhan du yang de bzhin gshegs pa mi mthong ste/_rnam 
[\[84a.3\]]par shes pa'i mi 'jigs pa'i ngo bo nyid de bzhin gshegs pa'o zhes de bzhin gshegs par blta'o/_/rnam par shes pa yang gzhan/_rnam par shes pa'i ngo bo nyid kyang gzhan no zhes de ltar mi lta'o/_/rnam par shes pa'i ngo bo nyid kyang gzhan de bzhin gshegs pa yang gzhan 
[\[84a.4\]]no zhes de ltar yang mi lta'o/_/rnam par shes pa'i ngo bo nyid gang yin pa dang /_de bzhin gshegs pa gang yin pa de gnyis su med pa'i chos nyid de/_byang chub sems dpa' sems dpa' chen po de ltar lta na chos so so yang dag par rig pa la spyod do/_/de nas bcom ldan 'das 
[\[84a.5\]]kyis de'i tshe tshigs su bcad pa 'di dag gsungs so/_/gzugs kyis kyang ni byang chub bstan/_/byang chub kyis kyang gzugs bstan te/_/mi mtshungs pa yi sgra rnams kyis/_/chos kyi bla ma rab tu bstan/_/sgra yis gzugs kyi bla ma ste/_/ngo bo nyid kyis zab pa dag_/
[\[84a.6\]]gzugs dang byang chub mnyam pa ste/_/tha dad bya ba de mi rnyed/_/mya ngan 'das pa zab par yang /_/sgra yis rab tu bstan pa ltar/_/mya ngan 'das pa mi rnyed de/_/de yi sgra yang mi rnyed do/_/sgra dang mya ngan 'das pa ni/_/gnyi ga rnyed par mi 'gyur te/_/de bzhin stong pa'i 
[\[84a.7\]]chos rnams la/_/mya ngan 'das pa rab tu bstan/_/mya ngan 'das dang 'da' bar ni/_/mya ngan 'das pa mi rnyed de/_/'di ni chos rnams 'jug med pa/_/phyis ni ci 'dra de bzhin sngon/_/chos rnams thams cad rang bzhin gyis/_/mya ngan 'das dang mtshungs mnyam 
[\[84b\]]
[\[84b.1\]]par/_/sangs rgyas bstan la brtson pa yi/_/'byung ba lhur byed rnams kyis rig_/sangs rgyas kyi ni sku mthong nas/_/'dren pa mthong zhes smra mod kyi/_/nga ni gzugs kyi sku lus su/_/sus kyang blta bar mi nus so/_/gzugs kyi mtshan nyid ci 'dra bar/_/gzugs kyi 
[\[84b.2\]]ngo bo nyid shes te/_/gzugs kyi ngo bo nyid shes na/_/nga yi sku yang nges par bstan/_/de bzhin phung po lnga rnams kyi/_/chos kyi mtshan nyid ngas shes te/_/chos kyi rang bzhin shes nas ni/_/chos kyi sku la rab tu gnas/_/chos kyi sku la rab gnas nas/_/sems can rnams la 
[\[84b.3\]]chos ston to/_/chos kyi sku la mi rten par/_/sems can rnams la chos ston to/_/sangs rgyas dag gi chos rnams ni/_/tshig gis bshad par mi nus te/_/'di 'dra'i tshul rnams mi shes pas/_/sangs rgyas kyi ni sgra thos nas/_/tshig tsam gyis ni 'di skad smra/_/ngas ni 
[\[84b.4\]]'dren pa mthong zhes te/_/'du shes thams cad spangs pa la/_/srid par 'du shes med par 'gyur/_/sgrar ni 'du shes 'dzin pa la/_/nams kyang ston pa mthong ba med/_/'di lta bu yi gzugs kyi mtshan/_/stong pa nyid ni sus shes pa/_/gzugs kyi rang bzhin gzhan 
[\[84b.5\]]yin la/_/stong nyid gzhan du ma gsungs te/_/gang gis gzugs rnams rab shes pa/_/des ni stong nyid rab tu shes/_/gzugs kyi mtshan nyid 'di 'dra bar/_/stong pa gang gis rab shes pa/_/des ni bdud rnams bye ba snyed/_/zil gyis mnan te pham byed nus/_/
[\[84b.6\]]gang gis gzugs rnams rab shes pa/_/des ni stong pa nyid kyang shes/_/gang gis stong nyid rab shes pa/_/des ni mya ngan 'das pa shes/_/rnam pa 'di ni mi shes pas/_/dmigs pa can rnams rab tu brlag_/dngos po med la dngos 'dzin cing /_/dngos med 
[\[84b.7\]]la yang dngos su 'dzin/_/shes kyi khe yis bslus pa dag_/nga yi bstan las shin tu 'khyams/_/'bras bur 'du shes gnas pa la/_/dge sbyong nor ni gsog tu gyur/_/brtson 'grus nyams pa le lo can/_/tshul khrims phung por mi gnas pa/_/kun 
[\[85a\]]
[\[85a.1\]]nas langs pas smra ba ni/_/'di ni sangs rgyas bshad ma yin/_/la la dag ni 'di skad du/_/bdag cag byang chub zhugs zhes zer/_/ma dul zhing ni ma byang ba/_/gcig la gcig kyang ri mo med/_/chos dag la yang mi gnas shing /_/sgra 'dod pa dag 
[\[85a.2\]]'byung bar 'gyur/_/de lta bu ni de mos te/_/shes kyi khe ni tshol ba'i phyir/_/'dus pa dag la sems byed cing /_/rnyed pa 'dod pa 'byung bar 'gyur/_/rgyags dang bag med zil non pas/_/rnyed dang bkur sti don du gnyer/_/bkur sti rnyed la brten nas ni/_/shes kyi 
[\[85a.3\]]khe rnams tshol ba dag_/gtsug lag khang dang mchod rten byed/_/khyim mi mo la chags shing mos/_/dmigs pa dag la rten byed cing /_/'dod pa'i sred la shin tu gnas/_/bdud kyi yul du gnas nas ni/_/khyim pa dag gi las byed 'gyur/_/'dod pa me lce 'dra 
[\[85a.4\]]ba ni/_/khyim pa dag la ston par 'gyur/_/de dag gi yang khyim zhugs nas/_/de yi rigs kyang sun byed 'gyur/_/de dag la ni khyim pa rnams/_/ston pa nyid du 'du shes 'gyur/_/rab tu gnas bcas de dag gi/_/bu dang chung ma sun par byed/_/su dag de la zas skom 
[\[85a.5\]]gyis/_/phan 'dogs pa ni byed par 'gyur/_/de yi bu mo bud med la/_/chung ma nyid du 'du shes 'gyur/_/de dag 'dir ni rab byung nas/_/ji ltar gzhan gyi bud med chags/_/khyim pa bdag gi chung ma la/_/de ltar mos shing chags mi 'gyur/_/khyim pa skya bo'i 
[\[85a.6\]]gos gyon la/_/ngas ni bslab pa gang bshad pa/_/de tshe dge slong de dag la/_/bslab pa de yang med par 'gyur/_/de dag rnga dung rdza rnga yis/_/nga la mchod pa byed 'gyur te/_/mchod pa'i dam pa gang yin pa/_/nan tan 'di ni med par 'gyur/_/de dag bdag nyid 
[\[85a.7\]]tshul khrims 'chal/_/tshul khrims gnas pa mthong nas ni/_/phan tshun du yang 'di skad du/_/'di dag nged dang 'dra zhes smra/_/sdig pa'i spyod yul tshul khrims 'chal/_/de dag tshul khrims bsngags thos nas/_/kun nas langs pa 'di skad du/_/sangs rgyas 
[\[85b\]]
[\[85b.1\]]mkhyen pa 'di min smra/_/de dag la ni ngo tsha med/_/dge sbyong gi ni nor stor te/_/mi bden tshig gis rtsod byed cing /_/sangs rgyas byang chub rab tu spong /_/ngan sems ldan pa de dag ni/_/sangs rgyas bstan pa 'di bor te/_/chos rnams rab tu spangs nas ni/_/mnar 
[\[85b.2\]]med par yang gnas par 'gyur/_/gang dag spyod pa de 'dra ba/_/ngas ni ma thos ma mthong ste/_/byis pa'i chos la gnas pa rnams/_/sangs rgyas ye shes thob mi 'gyur/_/de dag gi yang tshul 'chos dang /_/de la g.yo yang ci yod pa/_/thams cad de bzhin ngas shes 
[\[85b.3\]]te/_/de la nga yi ye shes 'jug_/de yi 'khrul pa mang po ni/_/gal te bskal par rab bshad kyang /_/byang chub sems dpar khas 'che yi/_/cung zad tsam zhig brjod par 'gyur/_/gzhon nur gyur pa de dag ni/_/sdig pa mi byed yong med de/_/phyi ma'i dus la 
[\[85b.4\]]de dag dang /_/khyod ni ston par ma byed cig_/smra ba dang ni gtam gyis la/_/de dag la ni ri mor gyis/_/byang chub dam pa'i don gyi phyir/_/zhum pa med par bkur sti gyis/_/lo grangs du lon kun dris la/_/de dag rgan par gyur na yang /_/de la ri mo legs 
[\[85b.5\]]gyis la/_/rkang pa la yang mgos phyag 'tshol/_/byang chub snying po rnams mthong na/_/de dag 'khrul pa mi blta'o/_/de la khong khro mi bskyed cing /_/rtag tu byams pa'i sems su bya/_/gang gi 'khrul pa ci mthong yang /_/de dag gi ni nyes mi brjod/_/ci 'dra 
[\[85b.6\]]ba yi las byas pa/_/'bras bu de 'dra thob par 'gyur/_/bzhin gyi zla ba 'dzum bzhin du/_/rgan rabs dang ni gsar bu la/_/rtag tu gsong por smra ba dang /_/des shing nga rgyal bcom par bya/_/chos gos dang ni bsod snyoms kyis/_/de dag la ni phan gdags 
[\[85b.7\]]shing /_/'di dag thams cad 'dren 'gyur zhes/_/de ltar khyod kyi sems zhog shig_/gal te chos kyi sbyin pa'i phyir/_/de dag khyod la gsol 'debs na/_/dang por tshig ni 'di skad smros/_/kho bos mtshungs med ma bslabs so/_/'di skad du ni tshig brjod de/_/
[\[86a\]]
[\[86a.1\]]tshe dang ldan pa mkhas shing rig_/bdag nyid chen po'i mdun du ni/_/bdag gis ga la bshad nus smros/_/gya tshom du ni ma smra bar/_/de dag gi ni snod rtogs la/_/snod du rung bar rig na ni/_/ma gsol bar yang bshad par gyis/_/tshul khrims 'chal pa 
[\[86a.2\]]'khor nang na/_/mang du gnas par mthong na khyod/_/yo byad bsnyungs pa ma chad par/_/sbyin pa yi ni bsngags pa brjod/_/tshul khrims gtsang la rab gnas shing /_/ji ste 'dod pa nyung yod na/_/byams pa'i sems ni bskyed nas su/_/yo byad bsnyungs pa'i gtam gyis 
[\[86a.3\]]shig_/gal te sdig pa 'dod nyung zhing /_/tshul khrims ldan pa mang yod na/_/de tshe phyogs rnyed gyur pa'i phyir/_/tshul khrims kyi yang bsngags pa brjod/_/thog mar 'khor rnams shes bya ste/_/gal te gtsang yod de yi tshe/_/dge ba'i chos rnams ji snyed pa/_/thams 
[\[86a.4\]]cad der ni rab tu bstan/_/sbyin dang tshul khrims bzod pa dang /_/brtson 'grus bsam gtan thos pa dang /_/de bzhin 'dod nyung yo byad bsnyungs/_/rtag tu bsngags shing brjod par bya/_/dgon gnas bsam gtan bsten pa dang /_/'du 'dzir gnas pa spangs pa ni/_/
[\[86a.5\]]de dag gzungs kyi sgo yin te/_/'di yi bsngags pa brjod par bya/_/dgon par gnas pa mi spong zhing /_/tshul khrims la yang lhur mi gzung /_/nang du 'jog la bsten bya zhing /_/sbyin pa la ni lhur mi bya/_/tshul khrims phung por gnas nas ni/_/mang du thos pa bsgrub par 
[\[86a.6\]]bya/_/ting 'dzin 'di ni yongs btsal zhing /_/ston pa'i ring bsrel mchod par bya/_/ting 'dzin zhi ba btsal ba'i phyir/_/gdugs dang rgyal mtshan ba dan dang /_/spos dang phreng ba byug pa yis/_/sangs rgyas la ni mchod pa bya/_/dga' bar 'gyur ba'i sil snyan 
[\[86a.7\]]dang /_/glu dbyangs sbyar cing blangs nas su/_/zhum pa med cing mi g.yel bar/_/sangs rgyas kyi ni ring bsrel mchod/_/byang chub mchog gi don gyi phyir/_/spos dang phreng ba bdug pa dang /_/gos dang phye ma ji snyed pa/_/de dag kun gyis mgon mchod kyis/_/ting 'dzin 
[\[86b\]]
[\[86b.1\]]zhi ba 'di tshol phyir/_/mchod pa ji snyed ci yod pa/_/dpag med bsam gyis mi khyab pas/_/sangs rgyas kun la mchod par gyis/_/bla med sangs rgyas ye shes te/_/chags med ye shes rab tshol bas/_/sems can kun la skal ba'i shas/_/mi gnas par ni 
[\[86b.2\]]mnyam par sbyin/_/mi gnas par ni gyur nas su/_/ting 'dzin zhi ba tshol ba'i phyir/_/sangs rgyas rnams la ngas kyang sngon/_/mchod pa bsam gyis mi khyab byas/_/sangs rgyas skye ba rnyed par dka'/_/mir skye ba yang rnyed par dka'/_/bstan pa la yang dad pa 
[\[86b.3\]]dang /_/rab byung bsnyen rdzogs rnyed par dka'/_/gang gis byang chub sems bsngos pa/_/de dag ston pa mnyes par byas/_/dam bcas pa las ma g.yo bar/_/khyod ni nan tan gnas par gyis/_/zad pa'i dus su nyer gnas tshe/_/gang gis mdo sde 'di bzung ste/_/
[\[86b.4\]]rab tu brjod pa gzung byas na/_/myur du spobs pa thob par 'gyur/_/tshigs bcad gcig tsam bzung ba yang /_/bsod nams phung po bsam yas na/_/nyan par 'dod pas mdo sde yang /_/thams cad gzung ba ci zhig smos/_/sems can thams cad byang chub thob/_/
[\[86b.5\]]de dag mi g.yel mchod byas te/_/bskal pa sems can snyed du yang /_/rtag tu gus par mchod pa bas/_/ting 'dzin dam pa 'di las ni/_/gang gis tshigs bcad gcig bzung ba/_/bsod nams snga ma thams cad ni/_/bcu drug char yang mi phod do/_/ting 
[\[86b.6\]]'dzin 'di ni thos nas su/_/su dag nem nur mi byed pa/_/phan yon bsam gyis mi khyab ste/_/sangs rgyas kyi ni mkhyen pas rig_/so so yang dag par rig pa la 'jug pa'i le'u ste nyi shu lnga pa'o//_//de nas yang bcom ldan 'das kyis zla 'od gzhon 
[\[86b.7\]]nur gyur pa la bka' stsal pa/_/gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang /_/myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas thabs mkhas par bya'o/_/gzhon 
[\[87a\]]
[\[87a.1\]]nu ji ltar na byang chub sems dpa' sems dpa' chen po thabs mkhas pa yin zhe na/_gzhon nu 'di la byang chub sems dpa' sems dpa' chen pos sems can thams cad la nye du'i sems nye bar bzhag ste/_sems can thams cad kyi dge ba'i rtsa ba dang /_/bsod 
[\[87a.2\]]nams kyi phung po ci yod pa de la byang chub sems dpa' sems dpa' chen po des rjes su yi rang bar byas te/_nyin lan gsum mtshan lan gsum sems can thams cad kyi dge ba'i rtsa ba dang /_bsod nams kyi phung po la rjes su yi rangs nas/_thams cad mkhyen pa nyid la 
[\[87a.3\]]dmigs pa'i sems bskyed pas dge ba'i rtsa ba dang /_bsod nams kyi phung po de sems can thams cad la gtang bar bya'o/_/gzhon nu byang chub sems dpa' sems dpa' chen po de thabs mkhas pa las byung ba'i bsod nams kyi phung po dang ldan pas myur du ting nge 'dzin 'di 'thob 
[\[87a.4\]]cing /_myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/sems can 'di dag thams cad bdag gi gnyen/_/'di yi bsod nams mang po ci yod pa/_/nyin 
[\[87a.5\]]yang lan gsum mtshan yang lan gsum du/_/byang chub sems bskyed rjes su yi rang ngo /_/su dag srog gi phyir yang sdig mi byed/_/tshul khrims rnam par dag la yi rang ngo /_/byang chub sems dpa' mos pa phun sum tshogs/_/de dag bsod nams ci yod yi rang ngo /_/
[\[87a.6\]]gang dag sangs rgyas dad cing de bzhin du/_/chos dang dge 'dun dad la yi rang ngo /_/byang chub nyid ni rab tu 'dod pa'i phyir/_/bde gshegs mchod pa byed la yi rang ngo /_/rdzogs pa'i byang chub gdung ni gnas bya'i phyir/_/sems can don du blo gros chen po yis/_/bla med 
[\[87a.7\]]byang chub dam pa mchog tu ni/_/gang gis sems bskyed de la yi rang ngo /_/byang chub sems dpa' snying rjes non pa yis/_/nor dang 'bru dang rin chen btsun mo dang /_/sras dang sras mo rgyal srid rgyas pa dang /_/bdag gi sha yang gtong la yi rang ngo /_/shes rab 
[\[87b\]]
[\[87b.1\]]yongs su bsgoms pas lus dul zhing /_/thabs la mkhas pa'i bslab pa rab bslabs pas/_/sems can don du rab tu dga' sems kyis/_/bdag gi lus kyang gtong la yi rang ngo /_/gcig pu gnyis su med par nags gnas shing /_/rtag tu bse ru ltar 
[\[87b.2\]]gyur 'tsho ba gtsang /_/khor mor bya ba nyung zhing su dag ni/_/khe phyir tshul 'chos med la yi rang ngo /_/su dag sten par mi byed phrag dog med/_/khyim la sred par mi byed rtag par yang /_/khams gsum dag la rab tu 'jigs skrag ste/_/'jig rten ma chags spyod la 
[\[87b.3\]]yi rang ngo /_/srid par skye ba kun la rab skyo zhing /_/su dag spros pa med la yi rang ngo /_/rtsod pa med cing nye bar zhi ba'i sems/_/de la ting 'dzin 'di ni rnyed mi dka'/_/gang gis 'du 'dzi nyes pa mthong nas ni/_/rtsod pa thams cad yongs spangs dgon par gnas/_/shing 
[\[87b.4\]]drung gnas shing rnam grol lhur byed pa/_/bde gshegs sras la rjes su yi rang ngo /_/bdag la mi stod gzhan la mi smod cing /_/dgon par gnas pa dag la yi rang ngo /_/su dag bstan pa 'di la bag yod cing /_/bag med spangs pa de la yi rang ngo /_/byang chub phyogs 
[\[87b.5\]]kyi chos rnams ji snyed pa/_/kun gyi rtsa ba bag yod 'di yin te/_/sangs rgyas sras gang rtag tu bag yod pa/_/de dag ting 'dzin 'di ni rnyed mi dka'/_/bde bar gshegs pa'i bstan pa gter rnyed yin/_/rab tu byung ba gter ni gnyis pa ste/_/dad pa rnyed pa gter 
[\[87b.6\]]ni gsum pa yin/_/ting 'dzin 'di ni gter rnyed bzhi pa'o/_/sangs rgyas spyod yul stong pa 'di thos nas/_/'di la mi spong ba yang gter rnyed yin/_/spobs pa mtha' yas pa yang gter rnyed pa/_/gzungs rnams gang yin de dag gter gyi mchog_/dge ba'i 
[\[87b.7\]]chos rnams ji snyed rjod pa dag_/tshul khrims thos gtong bzod pa de bzhin te/_/thams cad kyi yang rtsa ba bag yod 'di/_/gter rnyed yin par bde bar gshegs pas gsungs/_/sangs rgyas bstan pa 'di la bag yod cing /_/su dag la ni yang dag smon lam yod/_/
[\[88a\]]
[\[88a.1\]]de dag ting 'dzin 'di ni rnyed mi dka'/_/sangs rgyas bstan pa 'di la nye bar gyur/_/rjes su yi rang ba'i le'u ste nyi shu drug pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na bag yod 
[\[88a.2\]]par bya'o zhes gzhon nu khyod kyis de ltar bslab par bya'o/_/de ci'i phyir zhe na/_gzhon nu bag yod pa'i byang chub sems dpa' sems dpa' chen po la bla na med pa yang dag par rdzogs pa'i byang chub kyang rnyed par mi dka' na ting nge 'dzin 'di lta ci smos/_gzhon nu ji ltar na byang 
[\[88a.3\]]chub sems dpa' sems dpa' chen po bag yod pa yin zhe na/_gzhon nu 'di la byang chub sems dpa' sems dpa' chen po tshul khrims yongs su dag pa yin no/_/gzhon nu ji ltar na byang chub sems dpa' sems dpa' chen po tshul khrims yongs su dag pa yin zhe na/_gzhon 
[\[88a.4\]]nu 'di la byang chub sems dpa' sems dpa' chen po tshul khrims yongs su dag pa ni thams cad mkhyen pa'i sems dang ma bral bas pha rol tu phyin pa drug la spyod pa yin te/_de'i phan yon 'di dag nyon cig dang ngas khyod la bshad do/_/gzhon nu byang chub sems dpa' sems 
[\[88a.5\]]dpa' chen po sbyin pa la mos pa'i phan yon ni bcu ste/_bcu gang zhe na/_'di lta ste/_de'i ser sna'i nyon mongs pa tshar bcad pa yin/_de'i sems rtag tu gtong ba'i rjes su spel ba yin/_skye bo mang po dang thun mong pa'i longs spyod las snying po len pa yin/_longs spyod 
[\[88a.6\]]chen po'i rigs su skye zhing skyes ma thag tu de gtong ba'i sems mngon du 'gyur ba yin/_'khor bzhi rnams la phangs shing sdug pa yin/_/'jigs pa med cing zhum pa med par 'khor gyi nang du 'gro/_phyogs dang phyogs mtshams su de'i rgya cher brjod pa'i sgra tshigs su 
[\[88a.7\]]bcad pa mngon par 'byung /_rkang lag 'jam zhing gzhon pa yin/_rkang mthil mnyam zhing rab tu gnas pa yin/_byang chub kyi snying po la 'dug gi bar du dge ba'i bshes gnyen dang mi 'bral ba yin te/_gzhon nu byang chub sems dpa' sems dpa' chen po sbyin 
[\[88b\]]
[\[88b.1\]]pa la mos pa'i legs pa ni 'di bcu'o/_/de la 'di skad ces bya ste/_des ni ser sna tshar bcad cing /_/gtong ba'i sems kyang rnam par spel/_/snying po dag ni blangs par 'gyur/_/shin tu 'byor pa'i rigs su skye/_/skyes ma thag tu de yi sems/_/gtong ba dag 
[\[88b.2\]]la shin tu 'jug_/rab tu byung dang khyim pa yi/_/sems can rnams la phangs par 'gyur/_/'jigs pa med cing 'khor du yang /_/ma zhum par ni nye bar 'gro/_/grong dang grong khyer rnams su yang /_/de yi sgra ni rgya cher 'gyur/_/rkang lag dag ni 'jam pa yang /_/
[\[88b.3\]]rnyed dka' bar ni yong mi 'gyur/_/sangs rgyas dang ni nyan thos dang /_/dge ba'i bshes gnyen thob par 'gyur/_/ser sna'i sems ni nam yang mi 'byung ste/_/de yi sems ni rtag tu gtong la dga'/_/sems can bye ba mang la phangs par 'gyur/_/ser sna med 
[\[88b.4\]]pa'i phan yon 'di dag yin/_/de ni nor mang rigs su skye bar 'gyur/_/skyes nas de yi yid ni gtong la dga'/_/snying po blangs nas 'chi ba'i dus byed 'gyur/_/ser sna med pa'i phan yon 'di dag yin/_/'jigs pa med par 'khor gyi nang du 'gro/_/phyogs su 
[\[88b.5\]]rgya cher de yi sgra yang grags/_/de yi rkang lag rtag tu 'jam par 'gyur/_/ser sna med pa'i phan yon 'di dag yin/_/dge ba'i bshes gnyen rnyed par mi dka' ste/_/des ni sangs rgyas rnams dang nyan thos mthong /_/mthong nas de dag dad pas mchod pa byed/_/ser sna 
[\[88b.6\]]med pa'i phan yon 'di dag yin/_/sbyin pa'i phan yon gyi le'u ste nyi shu bdun pa'o//_//gzhon nu byang chub sems dpa' sems dpa' chen po tshul khrims yongs su dag pa'i phan yon 'di bcu ste/_bcu gang zhe na/_'di lta ste/_ye shes kyis rjes su bskor cing 
[\[88b.7\]]yongs su rdzogs par byed pa dang /_sangs rgyas rnams kyi rjes su slob pa dang /_mkhas pa rnams kyis ma smad pa dang /_dam bcas pa las mi g.yo ba dang /_nan tan la gnas pa dang 'khor ba las 'byor pa dang mya ngan las 'das pa thob par byed pa dang kun nas ldang 
[\[89a\]]
[\[89a.1\]]ba med par gnas pa dang ting nge 'dzin rab tu 'thob pa dang /_mi dbul bar 'gyur te/_gzhon nu bcu po 'di dag ni byang chub sems dpa' sems dpa' chen po tshul khrims yongs su dag pa'i phan yon no/_/de la 'di skad ces bya ste/_ye shes yongs su rdzogs byed cing /_/
[\[89a.2\]]sangs rgyas dag gi rjes su slob/_/mkhas pa dag gis ma smad pa/_/rtag tu 'jigs pa med par 'gyur/_/dam bcas pa las mi g.yo zhing /_/nan tan la yang rab tu gnas/_/mya ngan 'das pa thob byed cing /_/'khor ba las kyang shin tu 'byor/_/kun nas ldang ba med gnas 
[\[89a.3\]]shing /_/ting nge 'dzin rnams myur du 'thob/_/dbul por yang ni mi 'gyur te/_/tshul khrims phung por rab tu gnas/_/de yi ye shes yongs su rdzogs par 'gyur/_/de bzhin gshegs pa rnams kyis rjes su slob/_/de ltar de yi tshul khrims yongs dag cing /_/de la mkhas 
[\[89a.4\]]pa dag ni smod mi byed/_/dam bcas pa las mkhas pa mi g.yo zhing /_/de ltar dpa' bo nan tan gnas par byed/_/'khor ba'i nyes pa mang po mthong nas ni/_/'byol zhing mya ngan 'da' bar de yis 'gro/_/de ltar tshul khrims stobs la gnas pas na/_/de yi sems ni kun 
[\[89a.5\]]nas ldang mi 'gyur/_/nyon mongs med pa'i ting 'dzin myur du 'thob/_/tshul khrims dag pa'i phan yon 'di dag yin/_/tshul khrims nges par bstan pa'i le'u ste nyi shu brgyad pa'o//_//gzhon nu byang chub sems dpa' sems dpa' chen po bzod pa la gnas shing 
[\[89a.6\]]byams pa la spyod pa'i phan yon ni 'di bcu ste/_bcu gang zhe na/_'di lta ste/_mes mi tshig_/mtshon gyis mi sod/_dug gis mi tshugs/_chus mi 'chi/_lha rnams de la srung bar byed/_lus mtshan gyis brgyan pa thob par 'gyur/_de'i ngan 'gro'i sgo thams cad bcad 
[\[89a.7\]]par 'gyur/_de tshangs pa'i 'jig rten du skye ba rnyed pa mi dka' bar 'gyur/_de bde bar nyin mtshan 'da' bar 'gyur/_/de'i lus la dga' ba dang bde ba mi 'dor bar 'gyur te/_gzhon nu byang chub sems dpa' sems dpa' chen po bzod pa la gnas pa/_byams pa la spyod pa'i 
[\[89b\]]
[\[89b.1\]]phan yon ni 'di bcu'o/_/de la 'di skad ces bya ste/_/de ni mes kyang mi tshig ste/_/mtshon gyis kyang ni sod mi 'gyur/_/lus la dug gis mi tshugs te/_/chus kyang 'chi bar mi 'gyur ro/_/de la lha rnams srung byed de/_/sum cu rtsa gnyis mtshan kyang 'byung /_/de yi ngan 'gro kun bkag ste/_/
[\[89b.2\]]bzod la gnas pa'i phan yon 'di/_/tshangs pa dang ni brgya byin yang /_/de la rnyed par dka' mi 'gyur/_/rtag tu bde bar gnas byed cing /_/dga' ba dag kyang bsam yas 'gyur/_/de ni me dang mtshon gyis yong mi sod/_/bye brag tu ni chu nang mi 'chi ste/_/lha dang de 
[\[89b.3\]]bzhin klu dang gnod sbyin srung /_/byams la gnas pa'i phan yon 'di dag go/_/de yi lus la sum cu gnyis mtshan 'byung /_/de ni phyir yang log ltung 'gro mi 'gyur/_/shi 'phos nas ni tshangs pa'i gnas su skye/_/bzod la gnas pa'i phan yon 'di dag go/_/de ni nyin mtshan 
[\[89b.4\]]dag kyang bde bar 'da'/_/lus ni dga' bas rtag tu khyab par 'gyur/_/bzod cing des pa'i stobs la de gnas pas/_/mkhas pa rtag tu dang ba'i sems su 'gyur/_/gzhon nu byang chub sems dpa' sems dpa' chen po brtson 'grus brtsams pa'i phan yon ni 'di bcu ste/_
[\[89b.5\]]bcu gang zhe na/_'di lta ste/_bsnyen dka' bar 'gyur ba dang /_sangs rgyas kyis yongs su bzung ba 'thob pa dang lhas yongs su gzung bar 'gyur ba dang /_des thos pa'i chos yongs su mi nyams pa dang sngon ma thos pa'i chos rnams 'thob pa dang /_ting nge 'dzin gyi rigs 'thob 
[\[89b.6\]]pa dang nad nyung bar 'gyur ba dang de'i zas rnams kyang yang dag par bde bar 'ju bar 'gyur ba dang /_pad ma lta bur 'gyur zhing mda' ste'u kham ltar mi 'gyur ba ste/_gzhon nu bcu po 'di dag ni byang chub sems dpa' sems dpa' chen po brtson 'grus brtsams pa'i phan yon no/_/
[\[89b.7\]]de la 'di skad ces bya ste/_bsnyen dka' bar yang rtag tu 'gyur/_/de la le lo yod min te/_/lha rnams kyang ni srung bar byed/_/sangs rgyas dag ni myur du mthong /_/smon lam yongs su rdzogs byed de/_/ting 'dzin rigs ni rnyed par 'gyur/_/de la nad kyang mi 
[\[90a\]]
[\[90a.1\]]'byung ste/_brtson 'grus ldan pa'i yon tan 'di/_/de yi zas dang skom dag kyang /_/bde bar 'ju ste rmya ba med/_/chu yi nang na ud pal dag_/rim gyis skye bar 'gyur ba ltar/_/de bzhin byang chub sems dpa' yang /_/dkar po'i chos kyis rnam par 'phel/_/
[\[90a.2\]]de yi nyin dang mtshan mo yang /_/'bras bu yod par 'da' bar 'gyur/_/brtson 'grus brtsam pa de bzhin gshegs/_/bskal pa du mar bsgrubs pa yis/_/byang chub sems dpa' brtson 'grus ldan/_/de yi phan yon 'di dag bshad/_/des pa brtson 'grus brtsams 'gyur te/_/rgyal ba dag 
[\[90a.3\]]gis yongs su bzung /_/lha yang de la smon pa skyed/_/sangs rgyas byang chub myur 'tshang rgya/_/de yi thos pa yang mi 'bri/_/chos gzhan mang po smra bar byed/_/de yi spobs pa rgya cher 'phel/_/brtson 'grus brtsams pa'i phan yon 'di/_/ting 'dzin rigs kyang myur du 'thob/_/
[\[90a.4\]]de la nam yang nad mi 'byung /_/des ni kha zas ci zos pa/_/bde bar yongs su 'ju bar 'gyur/_/mi g.yel brtson 'grus brtsams pa yi/_/dkar po'i phyogs ni nyin mtshan 'phel/_/de ltar brtson 'grus stobs ldan pas/_/ring por mi thogs byang chub 'gyur/_/gzhon 
[\[90a.5\]]nu byang chub sems dpa' sems dpa' chen po bsam gtan la mos pa'i phan yon ni 'di bcu ste/_/bcu gang zhe na/_'di lta ste/_spyod pa la gnas pa dang spyod yul la spyod pa dang yongs su gdung ba med par gnas pa dang dbang po sbas par 'gyur ba dang /_/dga' ba myong ba dang 
[\[90a.6\]]'dod pa las dben pa dang bsam gtan gsog gis tshim pa med pa ma yin pa dang bdud kyi yul las thar ba dang sangs rgyas kyi yul la rab tu gnas pa dang /_rnam par grol ba rab tu smin par byed pa ste/_gzhon nu bcu po 'di dag ni byang chub sems dpa' sems dpa' chen po bsam gtan la 
[\[90a.7\]]mos pa'i phan yon no/_/de la 'di skad ces bya ste/_spyod pa dag la de gnas pas/_/de ni spyod pa med mi 'gyur/_/rnal 'byor pa ni spyod yul spyod/_/spyod yul ma yin rnam par spong /_/gdung ba med par de gnas te/_/dbang po bsdams shing sbas pa yin/_/de ni dga' 
[\[90b\]]
[\[90b.1\]]ba myong byed de/_/bsam gtan sgom pa'i spyod yul lo/_/'dod pa'i sred la 'dod chags bral/_/bsam gtan bde la sten byed de/_/bdud kyi yul las de thar cing /_/sangs rgyas yul la de gnas so/_/rnal 'byor bye brag 'di yin te/_/gcig pu nags khrod mos byed 
[\[90b.2\]]cing /_/rnam par grol ba yongs su skong /_/de ni bcu pa'i gnas yin no/_/byang chub sems dpa' de ni spyod la gnas/_/spyod pa ma yin thams cad rnam par spang /_/spyod yul ma yin spangs nas spyod yul gnas/_/ting 'dzin brtson pa'i phan yon 'di dag go/_/de la gdung 
[\[90b.3\]]ba nam yang gdung mi 'gyur/_/'phags pa'i bde bar gnas pa reg nas su/_/lus dang sems rnams kyang ni bde bar 'gyur/_/bsam gtan brtson pa'i phan yon 'di dag go/_/dgon pa'i gnas dag tu yang bsrungs shing gnas/_/de la g.yeng ba nam yang 'byung mi 
[\[90b.4\]]'gyur/_/de ltar lus ni dben par gyur pas na/_/zang zing med pa'i dga' ba der 'thob bo/_/'dod pa dag gis mi gos nyon mongs med/_/de ltar bdud kyi yul las thar bas na/_/de bzhin gshegs pa'i yul la rab gnas te/_/de yi rnam grol yongs su smin 
[\[90b.5\]]par 'gyur/_/gzhon nu byang chub sems dpa' sems dpa' chen po shes rab spyod pa'i phan yon ni 'di bcu ste/_bcu gang zhe na/_'di lta ste/_bdog pa thams cad yongs su gtong la sbyin pas dag par rlom sems mi byed pa yin/_tshul khrims ma dral cing tshul khrims 
[\[90b.6\]]la mi gnas pa yin/_bzod pa'i stobs la gnas la sems can du 'du shes pa la mi gnas pa yin/_brtson 'grus brtsams la lus dang sems dben pa yin/_bsam gtan la bsam gtan du byed cing mi gnas pa'i bsam gtan pa yin/_bdud rnams kyis 
[\[90b.7\]]thub par dka' ba yin/_pha rol rgol ba thams cad kyis rab tu mi sgul ba yin/_'du byed 'jug pa thams cad la snang ba thob pa yin/_sems can thams cad la snying rje chen po rgya cher 'jug ste/_nyan thos dang rang sangs rgyas kyi sa la re ba med pa yin/_sangs 
[\[91a\]]
[\[91a.1\]]rgyas kyi bsam gtan dang ting nge 'dzin dang snyoms par 'jug pa la rab tu 'jug pa yin te/_gzhon nu bcu po 'di dag ni byang chub sems dpa' sems dpa' chen po shes rab spyod pa'i phan yon no/_/de la 'di skad ces bya ste/_dpa' bo bdog pa thams cad gtong /_/
[\[91a.2\]]des ni dag par rlom sems med/_/tshul khrims ma dral srung mod kyi/_/de la gnas par byed pa med/_/shes rab can de bzod sgom yang /_/sems can 'du shes rnam par zlog_/brtson 'grus brtsams pa yin mod kyi/_/lus dang sems ni rnam par dben/_/bsam 
[\[91a.3\]]gtan la yang sgom mod kyi/_/gnas pa med cing rten pa med/_/bdud kyis thub par dka' bar 'gyur/_/shes rab ldan pa'i yon tan 'di/_/pha rol rgol ba thams cad kyis/_/de ni bskyod par mi nus 'gyur/_/'khor ba na yang snang ba 'thob/_/shes rab yon tan 
[\[91a.4\]]'di 'dra'o/_/sems can dag ni thams cad la/_/de ni snying rje che bar 'gyur/_/nyan thos rang rgyal ye shes la/_/nam yang re ba skyed mi 'gyur/_/bdog pa thams cad gtong yang rlom sems med/_/tshul khrims ma dral tshul khrims mi gnas te/_/bzod pa sgom yang 
[\[91a.5\]]sems can 'du shes med/_/shes rab mos pa'i phan yon 'di dag go/_/brtson 'grus brtsams kyang rnam par dben pa yin/_/mi gnas bsam gtan byed cing rten pa med/_/mkhas pa de ni bdud kyis thub par dka'/_/shes rab mos pa'i phan yon 'di dag go/_/
[\[91a.6\]]pha rol rgol bas bskyod par mi 'gyur zhing /_/des ni 'dus byas 'di yi gting rnyed pas/_/sems can dag la snying rje rgya cher skyed/_/shes rab mos pa'i phan yon 'di dag go/_/de ltar sangs rgyas yon tan de gnas pas/_/rang rgyal rnams dang nyan thos rnams la ni/_/
[\[91a.7\]]de dag nam yang smon pa mi skyed de/_/shes rab mos pa'i phan yon 'di dag go/_/gzhon nu byang chub sems dpa' sems dpa' chen po mang du thos pa'i phan yon ni 'di bcu ste/_bcu gang zhe na/_'di lta ste/_kun nas nyon mongs par mi byed pa dang gnod sems mi skyed 
[\[91b\]]
[\[91b.1\]]pa dang the tshom rnam par 'byed pa dang lta ba drang por byed pa dang lam log pa spong ba dang lam la gnas pa dang mi 'chi ba'i sgor gnas pa dang byang chub tu bsnyen pa dang sems can thams cad la snang bar gyur pa dang ngan 'gro thams cad kyis mi 'jigs pa ste/_gzhon nu bcu po 'di dag 
[\[91b.2\]]ni byang chub sems dpa' sems dpa' chen po mang du thos pa'i phan yon no/_/de la 'di skad ces bya ste/_yang dag ji bzhin mkhyen pa yi/_/sangs rgyas de bzhin gshegs pa yis/_/mang du thos pa'i phan yon ni/_/bcu po 'di dag rab tu bshad/_/nyon mongs rnam par 
[\[91b.3\]]byang ba yi/_/phyogs gnyis po ni des shes te/_/kun nas nyon mongs yongs spangs nas/_/rnam par byang ba'i lam la ston/_/nem nur rnam 'byed ye shes ldan/_/lta ba drang por rab srong zhing /_/log pa'i lam yang rnam spangs te/_/drang po'i lam la gnas par byed/_/
[\[91b.4\]]mi 'chi sgo la de gnas shing /_/byang chub tu yang nye bar 'gyur/_/sems can la yang snang 'gyur te/_/ngan song dag la 'jigs pa med/_/kun nas nyon mongs chos mang rab shes shing /_/rnam par byang ba'i phyogs kyang de bzhin shes/_/kun nas nyon mongs yongs su 
[\[91b.5\]]spangs nas ni/_/rnam par byang ba'i chos kyi mchog la slob/_/srog chags kun gyi nem nur rnam 'byed cing /_/de yi lta ba rtag tu drang por 'gyur/_/de ni log pa'i lam yang rnam spangs te/_/zhi ba drang po'i lam la rtag tu gnas/_/mi 'chi lam la khor mor gnas 'gyur zhing /_/dri med byang chub 
[\[91b.6\]]la yang nye bar 'gyur/_/srog chags mang po kun la'ang snang bar 'gyur/_/de ni ngan 'gro dag la'ang 'jigs pa med/_/gzhon nu byang chub sems dpa' sems dpa' chen po chos kyi sbyin pa lhur byed pa/_/gzhan la chos kyi sbyin pa sbyin par byed pa'i phan yon ni 'di bcu ste/_bcu 
[\[91b.7\]]gang zhe na/_'di lta ste/_bya ba ma yin pa rnam par spong ba dang /_bya ba la 'jug pa dang /_skyes bu dam pa'i chos la gnas pa dang /_sangs rgyas kyi zhing yongs su sbyong ba dang byang chub kyi snying po thob par byed pa dang /_dngos po yongs su gtong ba dang nyon mongs pa tshar 
[\[92a\]]
[\[92a.1\]]gcod pa dang sems can thams cad la skal ba'i shas sbyin pa dang de la dmigs pa'i byams pa sgom pa dang tshe 'di la bde ba 'thob pa ste/_gzhon nu bcu po 'di dag ni byang chub sems dpa' sems dpa' chen po sbyin pa lhur byed pa/_chos kyi sbyin pa sbyin par byed pa'i phan yon 
[\[92a.2\]]no/_/de la 'di skad ces bya ste/_su dag ser sna med par ni/_/chos kyi sbyin pa mchog sbyin byed/_/de yi legs pa rnam bcur ni/_/'jig rten mgon pos rab tu bshad/_/bya ba ma yin thams cad spong /_/mkhas pa bya ba rnams la 'jug_/skyes bu dam pa'i chos la dad/_/gtong 
[\[92a.3\]]ba'i sems la sten par byed/_/sangs rgyas zhing yang rnam sbyong ste/_/de yi zhing ni bsam mi khyab/_/byang chub snying por rtag tu 'dug_/chos kyi sbyin pa'i 'bras bu 'di/_/dngos po thams cad gtong byed cing /_/chos kyi rgyal po'i rjes su slob/_/nyon mongs pa yang tshar bcad pa/_/
[\[92a.4\]]de la byang chub rnyed mi dka'/_/sems can kun na skal ba'i shas/_/byams pa'i sems kyis rab tu sbyin/_/de ni phrag dog med 'gyur te/_/mi ma yin pa'i skyid pa 'thob/_/mkhas pas bya ba ma yin rnam spangs te/_/rtogs par bya ba dag la gnas par byed/_/mkhas pa su 
[\[92a.5\]]dag chos kyi sbyin pa gtong /_/bdag nyid chen po'i chos la rtag tu gnas/_/de yi zhing yang rnam par dag par 'gyur/_/byang chub phyogs kyi chos rnams rnam par 'phel/_/byang chub snying por rtag tu nye bar 'gyur/_/chos rnams byin pa'i phan yon 'di dag go/_/nyon mongs med 
[\[92a.6\]]cing dngos po yongs su btang /_/dngos po'i rang gi mtshan nyid rab tu shes/_/yongs su 'dzin pa kun las rnam par grol/_/de la chags pa nam yang yong mi 'gyur/_/mkhas pa'i sems ni shin tu nyer gzhag pa/_/sems can thams cad bde bar gyur cig ces/_/de ni 
[\[92a.7\]]byams sems 'gyur zhing phrag dog med/_/tshe 'di dag la'ang bde ba mi nyung 'gyur/_/gzhon nu byang chub sems dpa' sems dpa' chen po stong pa nyid la gnas pa'i phan yon ni 'di bcu ste/_bcu gang zhe na/_'di lta ste/_sangs rgyas kyi spyod pa la gnas pa dang mi gnas par 
[\[92b\]]
[\[92b.1\]]bsam gtan byed pa dang /_skye ba la mi smon pa dang tshul khrims la mchog tu mi 'dzin pa dang 'phags pa la mi skur ba dang mi 'gal bar gnas pa dang dngos po mi dmigs pa dang dben par gyur pa dang /_sangs rgyas la skur pa mi 'debs pa dang /_dam pa'i chos 'dzin pa ste/_gzhon 
[\[92b.2\]]nu bcu po 'di dag ni byang chub sems dpa' sems dpa' chen po stong pa nyid la gnas pa'i phan yon no/_/de la 'di skad ces bya ste/_/mi dbang gnas pa gang yin pa/_/sangs rgyas kun gyi spyod yul te/_/des ni rnal 'byor gnas par byed/_/de la srog rnams dmigs pa 
[\[92b.3\]]med/_/'jig rten kun la mi gnas shing /_/'phags pa'i bsam gtan mi gtong ste/_/chos kyi rang bzhin mthong nas ni/_/skye ba la yang smon mi byed/_/tshul khrims mchog tu mi 'dzin cing /_/tshul khrims la yang gnas mi byed/_/zag pa med pa'i lam gzhan 
[\[92b.4\]]la/_/cung zad skur par de mi byed/_/'gal ba med par de gnas shing /_/rtsod pa dag kyang yong med de/_/rnal 'byor dngos po mi dmigs shing /_/rtag tu dben par gnas par byed/_/de ni srog gi don phyir yang /_/sangs rgyas skur pa mi 'debs te/_/stong pa nyid 
[\[92b.5\]]la des gyur cing /_/lus kyi mngon sum 'jigs pa med/_/'jig rten mgon po thams cad kyi/_/sangs rgyas byang chub bsam mi khyab/_/gus par byas nas chos 'dzin te/_/sangs rgyas chos la nem nur med/_/gang dag mu stegs mang po'i sa ma yin/_/skyes bu khyu 
[\[92b.6\]]mchog gi ni gnas pa de/_/gang la srog med gang zag sems can med/_/de la byang chub sems dpa' gnas par byed/_/de la gnas pa nam yang yod ma yin/_/mi gnas par ni bsam gtan bde ba sten/_/chos la sems can bdag med rnam rig pas/_/skye bar yang ni 'du 
[\[92b.7\]]shes yong mi 'byung /_/chos rnams kyi ni rang bzhin rnam par rig_/tshul khrims la yang cung zad gnas pa med/_/tshul khrims kyis ni dag par yengs mi sems/_/sangs rgyas dag la rtag tu dad par byed/_/thams cad rang bzhin stong par rnam bsgoms pas/_/de la 
[\[93a\]]
[\[93a.1\]]'gal ba nam yang 'byung mi 'gyur/_/de bzhin gshegs pa'i dam chos bzung nas ni/_/'dren pa dag la nam yang mi skur to/_/gzhon nu byang chub sems dpa' sems dpa' chen po nang du yang dag par 'jog la mngon par brtson pa'i phan yon ni 'di bcu ste/_bcu gang 
[\[93a.2\]]zhe na/_'di lta ste/_sems rnyog pa med pa dang /_bag yod par gnas pa dang /_sangs rgyas rjes su dran pa dang /_spyod pa la dad pa dang ye shes la nem nur med pa dang sangs rgyas la byas pa gzo ba dang chos mi spong ba dang shin tu bsdams par gnas pa dang dul ba'i sa rjes su thob pa dang 
[\[93a.3\]]so so yang dag par rig pa bzhi mngon sum du byed pa ste/_gzhon nu bcu po 'di dag ni byang chub sems dpa' sems dpa' chen po nang du yang dag par 'jog la mngon par brtson pa'i phan yon no/_/de la 'di skad ces bya ste/_de yi sems ni rnyog pa med/_/bag med thams cad rnam 
[\[93a.4\]]spangs te/_/bag yod la yang gnas byed cing /_/yang dag 'jog la spyod yul ba/_/'jig rten mgon gyi spyod thos nas/_/sangs rgyas la ni dad par byed/_/sangs rgyas ye shes bsam mi khyab/_/ye shes rnal 'byor the tshom med/_/sangs rgyas rnams la byas pa gzo/_/sangs 
[\[93a.5\]]rgyas chos la the tshom med/_/shin tu bsdams shing gnas byed de/_/dul ba'i sa la rab tu gnas/_/yang dag rig pa des thob ste/_/rnyed dang bkur sti spangs nas su/_/gcig pu nags khrod mos par byed/_/yang dag 'jog la spyod yul ba/_/de yi sems ni rnyog pa med par 
[\[93a.6\]]'gyur/_/bag med pa yang thams cad yongs spangs te/_/bdag nyid chen po rtag tu bag yod 'gyur/_/ting 'dzin brtson pa'i phan yon 'di dag go/_/rkang gnyis gtso bo sangs rgyas dran nas ni/_/de yi spyod pa bla na med la dad/_/de bzhin gshegs pa'i mkhyen la the tshom med/_/
[\[93a.7\]]bsam gtan brtson pa'i phan yon 'di dag go/_/sangs rgyas dag la rtag tu byas pa gzo/_/de ni srog gi phyir yang chos mi spong /_/thams cad dus su shin tu bsdams par gnas/_/ting 'dzin brtson pa'i phan yon 'di dag go/_/shin tu dul ba'i sa ni rjes thob cing /_/
[\[93b\]]
[\[93b.1\]]yang dag rig pa myur du mngon sum byed/_/tshig gi rgyun mi 'chad cing spobs par ldan/_/mdo sde bye ba khrag khrig ston par byed/_/sangs rgyas byang chub myur du de 'dzin te/_/'dren pa dag gis bstan pa yongs su srung /_/des ni pha rol rgol ba kun bcom ste/_/sangs rgyas kyi yang byang chub 
[\[93b.2\]]rgyas par byed/_/byang chub sems dpa' de ni shi 'phos nas/_/bde ba can gyi 'jig rten khams su 'gro/_/tshe dpag med las chos bzang mchog thos nas/_/skye ba med pa'i chos la bzod pa 'thob//_//'phags pa ting nge 'dzin gyi rgyal po'i mdo/_bam po dgu pa/_gzhon nu 
[\[93b.3\]]byang chub sems dpa' sems dpa' chen po dgon par gnas pa lhur byed pa dag gi phan yon ni 'di bcu ste/_bcu gang zhe na/_'di lta ste/_bya ba nyung bar gnas pa dang 'du 'dzi ring ba nas kyang ring du spong ba dang de la rtsod pa med par 'gyur ba dang /_gnod pa med par gnas pa dang zag pa 'phel bar 
[\[93b.4\]]mi byed pa dang rtsod pa'i gzhir mi byed pa dang shin tu zhi bar spyod pa dang shin tu bsdams par gnas pa dang thar pa dang 'thun pa'i sems kyi rgyud du 'gyur ba dang /_myur du rnam par grol ba mngon sum du byed pa ste/_gzhon nu bcu po 'di dag ni byang chub sems dpa' sems dpa' chen po dgon par 
[\[93b.5\]]gnas pa lhur byed pa'i phan yon no/_/de la 'di skad ces bya ste/_rtag tu bya ba nyung bar 'gyur/_/'du 'dzi dag kyang ring du spong /_/nags khrod gcig pu gnas pa ni/_/rtsod pa dag kyang de la med/_/gnod pa med pa'i sems kyis ni/_/zag pa rnam par 'phel mi byed/_/de la rtsod gzhi mi 
[\[93b.6\]]'byung ste/_/dgon par gnas pa'i yon tan 'di/_/lus dang ngag yid rab bsdams te/_/de ni nye bar zhi bar spyod/_/thar pa dang ni 'thun gyur cing /_/rnam par grol ba myur du rig_/rnal 'byor pa ni rtag tu bya ba nyung /_/'du 'dzi mang po'i nyes pa kun spangs te/_/rnal 'byor 
[\[93b.7\]]pa dag nam yang rtsod mi byed/_/dgon par gnas pa'i phan yon 'di dag go/_/nam zhig de ni 'dus byas skyo gyur cing /_/'jig rten du ni gang la'ang 'dod pa med/_/zag pa dag kyang 'phel bar mi byed pa/_/nags khrod gnas pa de yi phan yon yin/_/de la rtsod gzhi nam yang mi 
[\[94a\]]
[\[94a.1\]]'byung ste/_/rtag tu zhi la dga' zhing dben par spyod/_/lus dang ngag dang yid kyang bsdams pa ste/_/dgon par gnas pa de la yon tan mang /_/de ni thar pa dang yang 'thun gyur te/_/nags khrod gnas shing rnam grol de sten pas/_/rnam grol zhi ba myur du des rtogs 'gyur/_/
[\[94a.2\]]'di kun dgon par gnas pa'i yon tan yin/_/gzhon nu byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i phan yon ni 'di bcu ste/_bcu gang zhe na/_'di lta ste/_de shes kyi khe 'dod pa ma yin pa dang /_de snyan pa 'dod pa 
[\[94a.3\]]ma yin pa dang /_de rnyed pa dang bkur sti 'dod pa ma yin pa dang /_de 'phags pa'i rigs bzhi la gnas pa dang /_de tshul 'chos pa dang kha gsag_/med par 'gyur ba dang /_de bdag la mi stod gzhan la mi smod pa dang /_de rjes su chags pa dang khong khro ba spangs pas gzhan gyi khyim du spyod pa dang /_
[\[94a.4\]]zang zing med par chos kyi sbyin pa sbyin par byed pa dang de sbyangs pa'i yon tan yo byad bsnyungs pa la gnas shing chos bstan pa gzung bar 'gyur ba yin te/_gzhon nu bcu po 'di dag ni byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i 
[\[94a.5\]]phan yon no/_/de la 'di skad ces bya ste/_sbyangs pa dag la gang gnas pa/_/shes kyi khe yang mi 'dod cing /_/snyan pa la yang mi smon te/_/rnyed dang ma rnyed mtshungs pa'i yid/_/sbyangs pa dag la gang gnas pa/_/'phags pa'i rigs ni mi gtong zhing /_/tshul 'chos pa dang kha gsag 
[\[94a.6\]]rnams/_/thams cad ring du rnam par spong /_/bdag nyid la ni mi stod cing /_/gzhan dag la yang smod mi byed/_/khong khro rjes su chags med cing /_/zang zing med par chos ston te/_/de yi tshig kyang gzung bar 'gyur/_/bsod snyoms yon tan 'di dag go/_/shes kyi khe dang snyan dang 
[\[94a.7\]]rnyed mi tshol/_/'phags pa'i rigs bzhi la ni gnas 'gyur te/_/mkhas pa tshul 'chos kha gsag med pa yin/_/sbyangs la brtson pa'i yon tan 'di 'dra'o/_/bdag la mi stod gzhan la mi smod cing /_/rtsub por smras kyang 'khrug par yong mi 'gyur/_/bsngags pa thos kyang dga' 
[\[94b\]]
[\[94b.1\]]ba mi skyed de/_/de ni bsod snyoms dag gis mgu bar 'gyur/_/chos kyi sbyin pa zang zing med par sbyin/_/de ni rnyed dang bkur sti mi tshol te/_/de yis bshad pa dag kyang gzung bar 'gyur/_/sbyangs par brtson pa'i phan yon 'di dag yin/_/gzhon nu de lta bu'i chos kyi yon tan la gnas pa'i 
[\[94b.2\]]byang chub sems dpa' sems dpa' chen po dgon pa la gnas pa ni sangs rgyas kyi gter rnyed par 'gyur/_chos kyi gter rnyed par 'gyur/_ye shes kyi gter rnyed par 'gyur/_sngon gyi mtha' dang phyi ma'i mtha' dang da ltar byung ba shes pa'i gter rnyed par 'gyur ro/_/gzhon nu ji ltar na byang chub 
[\[94b.3\]]sems dpa' sems dpa' chen po sangs rgyas kyi gter rnyed par 'gyur zhe na/_gzhon nu 'di la byang chub sems dpa' sems dpa' chen po dben pa na spyod cing dgon par gnas nas mngon par shes pa lnga 'thob ste/_lnga gang zhe na/_'di lta ste/_lha'i mig dang lha'i rna ba dang pha rol gyi sems 
[\[94b.4\]]shes pa dang sngon gyi gnas rjes su dran pa dang rdzu 'phrul gyi yul te/_gzhon nu mngon par shes pa 'di lnga thob par 'gyur ro/_/de mi'i las 'das pa'i lha'i mig gis shar phyogs kyi sangs rgyas bcom ldan 'das grangs med dpag tu med pa rnams mthong ngo /_/de bzhin du lho dang nub dang byang phyogs kyi sangs 
[\[94b.5\]]rgyas bcom ldan 'das grangs med dpag tu med pa rnams mthong ste/_de sangs rgyas mthong ba dang mi 'bral bar 'gyur ro/_/gzhon nu de ltar na byang chub sems dpa' sems dpa' chen po sangs rgyas kyi gter rnyed pa yin no/_/gzhon nu ji ltar na byang chub sems dpa' sems dpa' chen 
[\[94b.6\]]po chos kyi gter rnyed pa yin zhe na/_sangs rgyas bcom ldan 'das de dag phyogs bcu na chos ci ston pa de yang byang chub sems dpa' sems dpa' chen pos lha'i rna ba'i khams kyis thos te/_de chos nyan pa dang mi 'bral bar 'gyur ro/_/gzhon nu de ltar na byang chub sems dpa' sems 
[\[94b.7\]]dpa' chen po chos kyi gter rnyed pa yin no/_/gzhon nu ji ltar na byang chub sems dpa' sems dpa' chen po ye shes kyi gter rnyed pa yin zhe na/_gzhon nu byang chub sems dpa' sems dpa' chen po ye shes de dang ldan pas chos thams cad 'dzin te/_kun bzung nas mi brjed cing 
[\[95a\]]
[\[95a.1\]]sems can rnams la chos ston te/_gang gi don gang yin pa de yang rab tu shes so/_/gzhon nu de ltar na byang chub sems dpa' sems dpa' chen po ye shes kyi gter rnyed pa yin no/_/gzhon nu ji ltar na byang chub sems dpa' sems dpa' chen po sngon gyi mtha' dang phyi ma'i mtha' 
[\[95a.2\]]dang /_da ltar byung ba shes pa'i gter rnyed pa yin zhe na/_de mngon par shes pas 'das pa dang ma 'ongs pa dang da ltar byung ba'i sems can thams cad kyi sems dang /_spyod pa shes pa la 'jug ste/_gzhon nu de ltar na byang chub sems dpa' sems dpa' chen po sngon gyi mtha' dang /_phyi 
[\[95a.3\]]ma'i mtha' dang da ltar byung ba shes pa'i gter rnyed pa yin no/_/gzhon nu mdor na byang chub sems dpa' sems dpa' chen po de lta bu'i chos la gnas pa ni sangs rgyas kyi chos thams cad thob par 'gyur te/_de nyan thos dang rang sangs rgyas thams cad kyi sa yang ma yin na pha rol rgol ba 
[\[95a.4\]]thams cad lta ci smos/_de la 'di skad ces bya ste/_mkhas pa rtag tu dgon gnas te/_/sangs rgyas gter dang chos kyi gter/_/ye shes gter dang sngon mtha'i gter/_/mngon shes lnga yang myur du 'thob/_/phan yon bcu'i le'u ste nyi shu dgu pa'o//_//de nas yang 
[\[95a.5\]]bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na lha'i 'khor los sgyur ba'i rgyal srid kyi bde ba yang spangs te rab tu byung ngo zhes gzhon nu khyod kyis de ltar bslab par bya'o/_/gzhon nu rab tu byung nas kyang sbyangs pa'i yon tan yo byad bsnyungs pa la 
[\[95a.6\]]gnas shing dben par gnas pa dang /_bzod pa dang des pa phun sum tshogs par bya'o/_/gzhon nu mgo dang gos la me 'bar ba bzhin du brtson 'grus brtsams te chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/_gzung bar bya/_kun 
[\[95a.7\]]chub par bya/_bcang bar bya/_bklag par bya/_rab tu gdon par bya/_lung mnod cing kha ton du bya/_nyon mongs pa med pa'i bsgom pas bsgom par bya/_mang du bya/_gzhan la yang rgya cher yang dag par rab tu bstan par bya'o/_/gzhon nu bse ru lta bur gyur pas 
[\[95b\]]
[\[95b.1\]]gnyis su med par dgon pa dang nags 'dab tu rtag tu gnas par bya'o/_/gzhon nu bdag nyid yongs su gtong bas kyang sems can de dag gi don bya'o/_/de nas bcom ldan 'das kyis de'i tshe don de nyid brjod pa'i phyir/_zla 'od gzhon nur gyur pa la sngon byung ba'i le'u 'di tshigs su 
[\[95b.2\]]bcad pa'i dbyangs kyis yang dag par rab tu bstan to/_/'das pa'i bskal pa brgya mang rab dran te/_/grags pa mtha' yas 'dren pa gang byung ba/_/lha mi klu yi tshogs kyis mchod pa ste/_/mtshan ni gzi brjid tshogs rgyal rgyal ba yin/_/dge slong bye ba phrag bcu drug mngon shes/_/
[\[95b.3\]]yang dag rig dang dbang gi pha rol phyin/_/sbyangs tshul yo byad bsnyungs pa zhi ba'i yid/_/de yi dus na de yi tshogs rnams byung /_/grong khyer bye ba brgya phrag bdun cu drug_/dpag tshad lnga yi tshad dang mnyam pa ste/_/rin chen sna bdun bye brag 'phags pa'i mchog_/de tshe 'dzam bu'i gling 'dir 
[\[95b.4\]]byung bar gyur/_/de tshe grong mchog dam pa de kun kyang /_/skyed mos tshal brgya mang pos rab tu brgyan/_/skyed mos tshal kun stug pa'i sprin bzhin du/_/me tog 'bras bus brgyan cing shing rnams rgyas/_/bza' shing rigs kyang sna tshogs mdzes pa dag_/la ku a mra dzam bu pa nas dkrigs/_/
[\[95b.5\]]kar ni tsam pa pur na brgya yis kyang /_/skyed mos tshal mchog de dag rab tu brgyan/_/n+ya gro d+ha las bya mang sgra 'byin te/_/khu byug ka la ping ka rma bya brgya/_/shang shang te'u dang ku nal sgra 'byin pa/_/bya tshogs mang po de tshe snyan par sgrog_/ngang pa'i rgyal po ngang skya 'dra ba dang /_/
[\[95b.6\]]bung ba ku nal sgra dbyangs mchog sgrog ste/_/yan lag bkra zhing tshon che kha dog 'bar/_/shin tu yid 'ong sgra 'jam dga' ba 'byin/_/de'i dus bya mang de dag 'dus gyur te/_/ka la ping ka rma bya ne tso dang /_/khu byug ri skegs bya rnams sna tshogs pa/_/bya mang de dag sna tshogs 
[\[95b.7\]]sgra yang 'byin/_/skyed mos tshal brgya dag na de dag gnas/_/btang bzung mya ngan 'tshang dang bar sha ka/_/a ti mug ta me tog 'dab ma dang /_/pad ma ud pal ku mud pad ma dkar/_/pad ma 'dab stong brgya yis rab tu brgyan/_/me tog de dag rdzing bu mdzes par byed/_/dri zhim 
[\[96a\]]
[\[96a.1\]]spos mchog dam pas so sor brgyan/_/rdzing bu sdug cing shin tu mdzes par gyur/_/de tshe 'dzam bu'i gling 'dir rgyal po ni/_/mi dbang brtan pas byin zhes bya ba byung /_/de yi bu yang brgya phrag lnga yod de/_/byad bzhin bzang zhing shin tu blta na sdug_/de tshe rgyal srid 
[\[96a.2\]]zhi zhing bde bar gyur/_/gtse ba med cing dbyangs dga' rnal du bab/_/'dzam bu'i gling yang me tog mang pos brgyan/_/lha yi gnas dang mtshungs shing bye brag med/_/de tshe sdig med stobs bcu ldan pa yi/_/rgyal ba de ni ting 'dzin mchog 'di 'chad/_/srid pa'i 'gro ba rmi lam lta bu ste/_/
[\[96a.3\]]'di la su yang mi skye 'chi ba med/_/sems can ming dang srog kyang mi rnyed de/_/chos 'di rnams ni rmi lam chu shing 'dra/_/sgyu ma lta bu nam mkha'i glog 'dra ste/_/chu yi zla ba 'dra zhing smig rgyu bzhin/_/mi gang 'jig rten 'dir yang shi nas ni/_/'jig rten gzhan du 'pho zhing 'gro med 
[\[96a.4\]]kyang /_/las byas rnams ni nam yang med mi 'gyur/_/'khor ba na yang dkar gnag 'bras bu smin/_/rtag pa ma yin chad par mi 'gyur te/_/las bsags med cing gnas pa dag kyang med/_/de yang byas nas reg par mi 'gyur min/_/gzhan gyis byas pa tshor bar 'gyur ba'ang 
[\[96a.5\]]med/_/'pho ba med cing phyir yang 'ong ba med/_/thams cad yod pa'ang ma yin med pa'ang min/_/'di na lta gnas 'jug pa dag pa min/_/sems can spyod pa rab zhi 'jug pa med/_/bde gshegs spyod yul rgyal ba'i yon tan ni/_/skye med zhi ba mtshan ma med pa'i gnas/_/stobs 
[\[96a.6\]]dang gzungs rnams dang ni stobs bcu'i stobs/_/'di ni sangs rgyas khyu mchog gyur pa'i mchog_/dkar po'i chos mchog yon tan bsags pa ste/_/yon tan ye shes gzungs dang stobs rnams dang /_/rdzu 'phrul rnam par 'phrul pa bya ba'i mchog_/mngon shes mchog lnga 'thob pa 
[\[96a.7\]]dam pa'i tshul/_/'dir ni rang bzhin gang na'ang shes pa med/_/'gro dang 'jug med mkhas pa'i chos kyi 'gros/_/chos kyi dbyings ni gar yang mi 'gro ste/_/de 'dra'i 'gro ba 'gro med chos kyi 'gros/_/dbyangs kyi tshogs med ngo bo nyid kyi 'gros/_/'gro ba'i rang bzhin gang du'ang 
[\[96b\]]
[\[96b.1\]]mi gnas te/_/mi gnas mi rten rang bzhin 'jug pa ni/_/rgyal ba'i spyod yul rdul bral zhi ba'i gnas/_/zhi ba rab zhi nye bar zhi ba'i 'gros/_/'gro ba de ni gar yang mi gnas te/_/rtag tu dngos po'i rang bzhin rjes su song /_/mkhas shing mi g.yo mthong dka' shin tu gnas/_/de ni 
[\[96b.2\]]mi g.yo bdag nyid gnas pa ste/_/mi gnas ma 'ongs rang bzhin gnas pa yin/_/rang bzhin gnas pa bshad par mi nus te/_/de ni stong pa mi g.yo chos kyi gnas/_/dbyangs kyis bshad kyang dbyangs kyi 'jug pa med/_/dbyangs kyi rang bzhin 'jug pa chos kyi 'gros/_/dbyangs 
[\[96b.3\]]kyi tshogs gnas gang na'ang yod ma yin/_/de ltar rang bzhin 'jug pa chos kyi 'gros/_/'gros kyi sgrar gsungs sems can 'gro ba med/_/chos kyi rang bzhin mkhas don 'gro ba ste/_/dbyangs kyang brjod de sems can 'gro ba med/_/dbyangs rnams mi rnyed sems can 'gro ba 
[\[96b.4\]]med/_/mtha' dang mtha' med ma yin dbus 'gro med/_/yod med ma yin phyogs su 'gro ba med/_/rang bzhin 'gro ba ci 'dra shes pa ni/_/rgyal ba mchog gi bstan pa 'di dag mnyam/_/rdul bral rnam par dag pa don dam gnas/_/zhi zhing rab zhi rdul med rdul bral ba/_/
[\[96b.5\]]rtog dang rlom sems med pa rab zhi gnas/_/rgyal ba thugs rje'i mchog ldan ston par mdzad/_/'di la yi ge spyod pa yod ma yin/_/'gro ba yangs shing yangs don 'gro ba ste/_/sangs rgyas dag gis bsnyen cing rgyal bas bstod/_/snang ba'i chos kyi tshul ni 'jug pa phra/_/
[\[96b.6\]]de la gnas nas bde gshegs mtshungs med pa/_/chos kyi gter ni rdul bral yangs pa dang /_/rin chen chos rnams rdul bral don dam stong /_/zhi ba'i don la 'jug pa ston par mdzad/_/rkang gnyis gtso bos ting 'dzin 'di bshad pa/_/rgyal po brten byin gyis ni de tshe thos/_/
[\[96b.7\]]de ni bye ba khrag khrig brgyad cu dang /_/rgyal ba snying rje can drung rtag tu 'ongs/_/rgyal ba stobs ldan gus pa rab bskyed de/_/zhabs la mi yi bdag po phyag 'tshal nas/_/de tshe stobs bcu ldan pa'i spyan sngar 'dug_/rab tu dga' zhing sor bcu thal mo sbyar/_/de yi spyod 
[\[97a\]]
[\[97a.1\]]pa yongs su dag rig nas/_/dbang po dag la dbang gi pha rol phyin/_/mi mchog rgyal ba mos pa mkhyen pa yis/_/de la ting 'dzin dam pa 'di bshad do/_/rgyal po de ni don dam 'di thos tshe/_/'phags pa'i dga' ba mtshungs med skyes nas su/_/gling bzhi dag kyang thams 
[\[97a.2\]]cad rnams spangs te/_/'dod pa bor nas khyim nas mngon par byung /_/rgyal bar 'gyur zhes byang chub don du yang /_/nam tshe rgyal pos sa bor rab byung tshe/_/'dzam bu'i rgyal mtshan 'di yi mi kun kyang /_/'dod pa'i yon tan rnam spangs rab tu byung /_/de tshe stobs bcu'i yon 
[\[97a.3\]]tan rgya che ste/_/brtson yid dge slong ma dang dge slong mang /_/de tshe ma rmos ma btab rtsi 'khrungs te/_/lha rnams kyang ni g.yog dang bsnyen bkur byed/_/ngur smrig chos gos gsum dag byung bar gyur/_/dra ba mnyam zhing drub legs dpe med la/_/dri ma med cing rdul bral gser 
[\[97a.4\]]brgyan pa/_/sangs rgyas yon tan bsod nams stobs las byung /_/gzhon nu ltos shig rgyal mchog de yang ni/_/sa rnams thams cad rnam spangs rab byung na/_/zad pa'i dus na sems can mang po dag_/shin tu longs spyod chung yang khyim mi gtong /_/shing sgrog dang ni bcing 
[\[97a.5\]]ba chad pa mang /_/gshe zhing spyo ba sdug bsngal mi dga' dang /_/bla ma yi chad pa mang po bzod par byed/_/longs spyod chung rab khyim na bza' ba med/_/shin tu tshe yang thung la nor yang med/_/rab tu bag chung bsod nams stobs kyang med/_/mi mkhas bzo yi gnas 
[\[97a.6\]]kyang mi shes te/_/dbul por gyur cing khyim na nor yang med/_/dri ma ma dag gzhan gyi bud med chags/_/phrag dog byed cing shin tu btsam pa med/_/nyon mongs chos ldan tshul la mi gnas kyang /_/nged ni sangs rgyas nyid du 'gyur zhes smra/_/gsug gis slu zhing bab 
[\[97a.7\]]chol byed pa dag_/nga ni phyug po 'jig rten chos nor sbyin/_/gnod pa byed cing tshul 'chos sgyu ma dag_/nged ni sangs rgyas nyid du 'gyur zhes smra/_/gzhan dag bsad cing bcing dang gtse la dga'/_/tshul khrims 'chal pa ma rungs zhe sdang yid/_/byas pa mi gzo dbyen 
[\[97b\]]
[\[97b.1\]]byed 'tshe bar gnas/_/btsun pa byang chub spyod pa ston ces smras/_/gang las des ni byang chub spyod thos pa/_/de nyid la ni khong khro rab bskyed nas/_/mkhas pas 'khrul pa'i tshig 'ga' thos na yang /_/de la mi snyan brgya dag sgrog par byed/_/gzhon nu nga yi tshig 'di thos nas ni/_/
[\[97b.2\]]de dag dang ni sten par ma byed cig_/byang chub dam pa reg par 'dod na ni/_/rmi lam du yang de la yid ma rton/_/sbyangs tshul bsnyungs pa yon tan du ma rjod/_/yon tan bskal pa mang po brgyar bshad kyang /_/de yi yon tan dag la mi gnas na/_/byang chub zhi ba mchog ni 
[\[97b.3\]]rtogs mi 'gyur/_/khor mor yang ni dge zhing 'jam par gyis/_/tshul khrims dag cing rtag tu dang ba'i yid/_/khor mor tshul khrims yongs su dag par gyis/_/ring por mi thogs ting 'dzin mchog thob 'gyur/_/nga rgyal ma byed tha ba ma skyed par/_/rtag tu yid ni yongs su 
[\[97b.4\]]dag par gyis/_/nga rgyal rgyags dang 'chab pa kun spongs la/_/ting 'dzin mchog 'di rab tu thob par gyis/_/rtag tu yon tan las ni rgyal ba dran/_/gser mchog mdog 'dra shin tu 'od mdzad pa/_/mtshan mo gnam la skar mas gang ba ltar/_/thub pa'i sku ni mtshan gyis 
[\[97b.5\]]yongs su rgyas/_/'chag cing 'dug dang 'greng zhing nyal ba na/_/mi gang thub pa'i zla ba dran byed pa/_/de yi mdun na rtag tu ston pa bzhugs/_/de ni rgya cher mya ngan 'das par 'gyur/_/gdugs dang rgyal mtshan bla re ba dan mchog_/phye ma byug pa mang po kun thogs la/_/rtag tu 
[\[97b.6\]]bde bar gshegs la mchod pa gyis/_/ring por mi thogs ting 'dzin mchog 'di 'thob/_/spos mchog phreng ba me tog bdug pa dang /_/rol mo sil snyan mang po rab thogs la/_/rgyal ba'i mchod rten dag la mchod pa gyis/_/ring por mi thogs ting 'dzin mchog 'di thob/_/
[\[97b.7\]]glu gar bzang po sna tshogs mang po dang /_/yid gtsang bzhad gad rol mo bzang po dang /_/rtag par mar me'i phreng sdug bzang po yis/_/mtshungs pa med la mchod bzang rab tu gyis/_/'khar rnga dang ni sgra snyan rdza rnga brgya/_/rnga dang gling bu'i sgra mchog sna tshogs dang /_/
[\[98a\]]
[\[98a.1\]]sgra snyan rol mo'i yon tan sna tshogs kyis/_/dang ba'i yid ldan 'dren pa mchod par gyis/_/sangs rgyas sku gzugs shin tu mdzes pa dag_/rin chen byi dor legs par byas pa yang /_/blta na sdug cing shin tu bzang po gyis/_/ring por mi thogs ting 'dzin 
[\[98a.2\]]mchog 'di 'thob/_/de bzhin gser dag dang ni dngul dag dang /_/tsan dan gyi ni sku gzugs bzang po dag_/mdzes shing shin tu blta na sdug pa gyis/_/ring por mi thogs ting 'dzin mchog 'di 'thob/_/'ji ba dang ni de bzhin rdo ba dang /_/shing dang ri mor bris pa'i sku gzugs 
[\[98a.3\]]dag_/mdzes shing shin tu blta na sdug pa gyis/_/ring por mi thogs ting 'dzin mchog 'di 'thob/_/rtag tu nags khrod dben par bsnyen par gyis/_/grong dang grong khyer dga' ba rnam spongs la/_/bse ru lta bur gnyis su med par gyis/_/ring por mi thogs ting 'dzin mchog 
[\[98a.4\]]'di 'thob/_/nga ni chos rje khyod ni nga yi bu/_/nga yi ting 'dzin spyod pa rjes su slobs/_/nga ni de tshe phyogs su grags pa yi/_/mi dbang brtan pas byin zhes bya bar gyur/_/ting 'dzin zhi ba mchog 'di tshol ba'i phyir/_/ngas sngon sangs rgyas mtha' yas mchod byas pa/_/rtag par ngas 
[\[98a.5\]]ni tshul khrims rnam dag bsrungs/_/nga yis stobs bcu dag la ri mor byas/_/ting 'dzin zhi ba mchog 'di tshol ba'i phyir/_/ngas sngon bu dang chung ma yongs btang ste/_/mgo dang rkang lag mig mchog bzang po byin/_/zhum pa'i sems su nam yang yongs ma byas/_/ting 'dzin 
[\[98a.6\]]zhi ba mchog 'di tshol ba'i phyir/_/nor 'bru bran pho bran mo brgya mang dang /_/rin chen mang po ngas ni yongs btang ste/_/slong ba mang po shin tu tshim par byas/_/ting 'dzin zhi ba mchog 'di tshol ba'i phyir/_/ngas sngon gser dang mu tig shel mang dang /_/dung dang man shel dang ni 
[\[98a.7\]]bai dUr+ya/_/nor bu gzugs gtsang byi ru 'bru rnams btang /_/ting 'dzin zhi ba mchog 'di tshol ba'i phyir/_/ngas ni rnam pa sna tshogs rgyan rnams dang /_/mu tig phreng mchog de bzhin seng ge can/_/rin chen dra ba bzang zhing mang ba btang /_/ting 'dzin zhi ba mchog 'di tshol 
[\[98b\]]
[\[98b.1\]]ba'i phyir/_/ngas sngon gos mchog phra mo bye ba dag_/yongs su gtsang ba ka shi du kul mchog_/gser gyis spras pa mang po yongs su btang /_/ting 'dzin zhi ba mchog 'di tshol ba'i phyir/_/rta dang bal glang shing rta sna tshogs dang /_/bu dang chung ma rab sdug ngas btang ste/_/
[\[98b.2\]]yid mi bde ba nam yang ma byung ngo /_/ting 'dzin zhi ba mchog 'di tshol ba'i phyir/_/tshol bas sdug bsngal nyon mongs gyur pa yi/_/shin tu dbul ba'i mi dag ngas mthong nas/_/de dag ngas ni dbul ba med par byas/_/ting 'dzin zhi ba mchog 'di tshol ba'i phyir/_/rta dang bal 
[\[98b.3\]]glang shing rta khrag khrig dag_/nor bu rin chen brgyan pa'i dra bas g.yogs/_/ngas sngon slong ba dag la sbyin par byas/_/ting 'dzin zhi ba mchog 'di tshol ba'i phyir/_/ngas sngon skyed mos tshal ni mang po dag_/bye ba khrag khrig legs par brgyan byas te/_/yid kyang dga' zhing snying 
[\[98b.4\]]rje bskyed nas byin/_/ting 'dzin zhi ba mchog 'di tshol ba'i phyir/_/grong dang grong khyer yul 'khor grong 'dab kyang /_/ngas sngon legs par brgyan nas yongs su btang /_/byin nas rtag tu dga' ba myang bar byas/_/ting 'dzin zhi ba mchog 'di tshol ba'i phyir/_/rin chen phung po 
[\[98b.5\]]ri rab mnyam pa dang /_/de bzhin gos dang rgyan rnams mang po yang /_/ngas sngon slong ba dag la sbyin pa byas/_/ting 'dzin zhi ba mchog 'di tshol ba'i phyir/_/shin tu dbul ba ngas ni phyug por byas/_/rab tu nyon mongs gyur pa ngas bskyabs te/_/sdug bsngal gtses pa mang 
[\[98b.6\]]po bde bar byas/_/nga ni sa steng dbang phyug gyur pa'i tshe/_/skye bo'i tshogs rnams sdug bsngal mthong nas ni/_/snying rje bskyed nas bde bar gyur cig ces/_/de dag la ni nga yis rgyal srid btang /_/gzhon nu ngas ni ngo mtshar byas pa dang /_/bskal pa brgya mang dka' ba ci spyad 
[\[98b.7\]]pa/_/ngas ni bskal pa bye ba khrag khrig tu/_/de dag bshad kyang zad par mi nus so/_/ting 'dzin zhi ba mchog 'di tshol ba'i phyir/_/ngas ni ngo mtshar dka' ba spyad pa ni/_/bde bar gshegs pa'i spyod la ma dad pa/_/mi rnams sems ni myos shing bslad par 'gyur/_/gzhon nu khyod 
[\[99a\]]
[\[99a.1\]]la shin tu bsgo bar bya/_/dad par gyis shig nga la mi bden med/_/bde gshegs [{]brdzun [,]rdzun [}]gyi tshig ni mi gsung ste/_/thugs rje rgyal ba rtag tu bden par gsung /_/ji ltar ting 'dzin mchog kyang 'thob 'gyur zhing /_/sems can khrag khrig sdug bsngal thar bya zhes/_/
[\[99a.2\]]bskal pa mang por spyod pa 'di dag dang /_/gzhan yang ngas ni rnam pa mang po sbyangs/_/skad cig gang la ting 'dzin 'di yang ni/_/nga yis rab tu thob par gyur pa'i tshe/_/ting 'dzin dam pa ye shes chen po'i lam/_/ngas thob sangs rgyas khrag khrig mang po mthong /_/rdzu 'phrul 
[\[99a.3\]]dag kyang mtha' yas ngas thob ste/_/zhing brgya dag tu rnam par sprul pas 'gro/_/song nas ngas ni snying rje ldan pa la/_/dri ba bye ba khrag khrig mang po dris/_/bde gshegs dag gis nga la ci bstan pa/_/de tshe dri ba bye ba khrag khrig bzung /_/nga yis ma lus thams cad bzung byas te/_/
[\[99a.4\]]tshig gcig tsam yang nga la nyams pa med/_/dri ba bye ba khrag khrig mang po yi/_/yang dag pa yi tshul de ngas thos nas/_/rdul bral zhi ba'i gnas de ngas bshad de/_/sems can mang po ye shes lam la bkod/_/ngas ni ting 'dzin 'di la gnas nas su/_/bskal pa brgyar 
[\[99a.5\]]yang yang dag tshul bslabs te/_/ngas sngon sems can bye ba khrag khrig rnams/_/rdul dang bral ba'i lam mchog dam par bkod/_/gang gis sngon gyi bde bar gshegs pa dag_/rdul dang bral ba'i tshul 'di ston pa rnams/_/ma mthong bas ni don dam stong pa yi/_/ting 'dzin 
[\[99a.6\]]mchog la dad par mi nus so/_/mi gang dad cing mkhas la cho ga shes/_/yang dag tshul zab tshul rnams thos pa ni/_/de dag mi skrag dngang bar mi 'gyur te/_/thos nas rtag tu yid kyang rangs par 'gyur/_/de dang de dag byang chub 'di 'dzin te/_/de dag rjes su skyes pa'i nga yi bu/_/
[\[99a.7\]]de dag u dum bA ra'i me tog 'dra/_/de phyir bskal pa brgyar yang ngas spyad do/_/ting 'dzin mchog 'di mi gang 'dzin pa ni/_/de dag log par ltung ba'i 'jigs pa med/_/rtag tu mi khom brgyad dang de bral te/_/sangs rgyas khrag khrig shin tu mang po mthong /_/gang gi lag na 
[\[99b\]]
[\[99b.1\]]ting 'dzin mchog yod pa/_/rgyal ba byams pa grags pa mtha' yas bzhin/_/sems can rnams kyi don mang byed 'gyur zhes/_/blo gros mtha' yas de ni ngas lung bstan/_/ting 'dzin mchog 'di mi gang 'dzin pa ni/_/de dag dran dang ldan zhing blo gros ldan/_/rtogs ldan ye shes 
[\[99b.2\]]'phags pa thos pa 'dzin/_/de yi spobs pa dag kyang rgya cher 'gyur/_/mi gang ting 'dzin mchog 'di 'dzin pa ni/_/lha rnams kyis kyang mchod par bya ba yin/_/mis kyang rtag tu phyag byar 'os pa ste/_/khor mor 'byung ba'i tshogs kyis mngon par srung /_/mi gang ting 'dzin mchog 'di 
[\[99b.3\]]'dzin pa ni/_/de dag me dang chur yang mi 'chi zhing /_/de la dug dang mtshon gyis mi tshugs te/_/dgra dag gis kyang brgal bar mi nus 'gyur/_/mi gang ting 'dzin mchog 'di 'dzin pa ni/_/de dag nags khrod gshong gnas rtag par yang /_/lha dag khor mor bsnyen bkur 
[\[99b.4\]]byed par 'gyur/_/gnod sbyin mang po de yi g.yog kyang byed/_/mi gang ting 'dzin mchog 'di 'dzin pa ni/_/ye shes dag kyang rgya mtsho 'dra bar 'gyur/_/thub pa'i yon tan brjod la thogs pa med/_/sangs rgyas yon tan yang dag rjod par byed/_/mi gang ting 'dzin mchog 'di 'dzin pa ni/_/
[\[99b.5\]]de yi thos pa mtha' yas mu med de/_/tshad rnyed mi 'gyur ji ltar nam mkha' bzhin/_/ye shes sgron ma 'dzin cing rab rib sel/_/mi gang ting 'dzin mchog 'di 'dzin pa ni/_/rtag par 'jam zhing rigs pa'i tshig smra ste/_/'khor gyi nang du dga' bar 'gyur ba ston/_/seng ge bzhin 
[\[99b.6\]]du de ni sgra rnams sgrog_/mi gang ting 'dzin mchog 'di 'dzin pa ni/_/de ni sman pa dpyad mkhan 'dra bar yang /_/mang po'i rten dang dpung gnyen skyabs su 'gyur/_/'jig rten dag na snang bar gyur cing spyod/_/mi gang ting 'dzin mchog 'di 'dzin pa ni/_/'khrig pa dag la yid 
[\[99b.7\]]kyang dga' mi byed/_/zhi gnas dga' zhing bsam gtan bde ba reg_/rab tu zhi ba'i dbyings su zhi bar smra/_/mi gang ting 'dzin mchog 'di 'dzin pa ni/_/de yid mtshan ma dag la mi dga' ste/_/mtshan ma mang po thams cad rnam par bshig_/mkhas pa rtag tu mnyam par 
[\[100a\]]
[\[100a.1\]]bzhag cing spyod/_/mi gang ting 'dzin mchog 'di 'dzin pa ni/_/de yi mig kyang tha mal ma yin 'thob/_/des ni rgyal ba mtha' yas mthong bar 'gyur/_/mtha' yas mig ldan de ni khyu mchog 'gyur/_/mi gang ting 'dzin mchog 'di 'dzin pa ni/_/khrung khrung sgra dbyangs 
[\[100a.2\]]'jam zhing mnyen dang ldan/_/ka la ping ka rnga yi dbyangs su 'gyur/_/glu dbyangs ldan zhing sgra skad 'jam par 'gyur/_/mi gang ting 'dzin mchog 'di 'dzin pa ni/_/sprin gyi 'brug sgra bsgrags pa'i skad rnams dang /_/ngang pa'i sgra dbyangs bzhin du 'jam par sgrog_/dbyangs kyi yan 
[\[100a.3\]]lag lnga brgyar ldan pa'i sgra/_/mi gang ting 'dzin mchog 'di 'dzin pa ni/_/bskal pa bye ba mang po khrag khrig tu/_/dbyangs kyi yan lag sna tshogs ldan pa yi/_/sgra dbyangs snyan pa bsam gyis mi khyab 'byung /_/mi gang ting 'dzin mchog 'di 'dzin pa ni/_/zas la yid kyang chags par 
[\[100a.4\]]mi 'gyur te/_/lhung bzed chos gos dag la dga' ma yin/_/'dod pa nyung zhing chog shes yo byad bsnyungs/_/mi gang ting 'dzin mchog 'di 'dzin pa ni/_/bdag nyid la yang stod par mi 'gyur zhing /_/gar yang gzhan la mi snyan mi rjod de/_/rtag tu bsam gtan dga' zhing phra ba'i 
[\[100a.5\]]sems/_/mi gang ting 'dzin mchog 'di 'dzin pa ni/_/rtag tu bdag nyid la yang rtog 'gyur te/_/gzhan gyi 'khrul pa dag ni de mi tshol/_/'jig rten kun dang de ni mi 'phrod med/_/mi gang ting 'dzin mchog 'di 'dzin pa ni/_/spyod pa yongs dag sems la nyon mongs med/_/rtag 
[\[100a.6\]]tu g.yo yang med cing 'drid pa med/_/khor mor 'jam zhing rnam par thar la dga'/_/mi gang ting 'dzin mchog 'di 'dzin pa ni/_/rtag tu gtong la shin tu mos par 'gyur/_/de ni ser sna'i sems la dga' mi byed/_/khor mor tshul khrims dang yang ldan par 'gyur/_/mi gang ting 
[\[100a.7\]]'dzin mchog 'di 'dzin pa ni/_/byad bzhin bzang zhing blta sdug mdzes pa ste/_/mdog kyang gser mchog 'dra bar snang bar byed/_/sum cu rtsa gnyis mtshan rnams 'chang bar 'gyur/_/mi gang ting 'dzin mchog 'di 'dzin pa ni/_/de dag rtag par rab tu mdzes par 'gyur/_/khor 
[\[100b\]]
[\[100b.1\]]mor rtog cing skye bo mang po la/_/phangs shing sdug ste lta bas mi ngoms 'gyur/_/mi gang ting 'dzin mchog 'di 'dzin pa ni/_/lha dang klu dang de bzhin gnod sbyin rnams/_/rtag tu yi rang dga' zhing mgu nas ni/_/grong du zhugs nas de yi bsngags pa smra/_/mi gang ting 'dzin mchog 'di 
[\[100b.2\]]'dzin pa ni/_/tshangs pa brgya byin dbang sgyur mang po dag_/rtag par de la rim gro rab tu byed/_/de yi yid kyang khengs par yong mi 'gyur/_/mi gang ting 'dzin mchog 'di 'dzin pa ni/_/de la ngan 'gro'i 'jigs pa mi 'byung ste/_/mi khom med cing log ltung 'jigs pa med/_/log 
[\[100b.3\]]ltung 'jigs pa kun las yongs su grol/_/mi gang ting 'dzin mchog 'di 'dzin pa ni/_/sangs rgyas chos mchog zhib mo thos nas kyang /_/de la nem nur yid gnyis mi 'byung ste/_/ye shes zab mo'i rjes su song ba yin/_/mi gang ting 'dzin mchog 'di 'dzin pa ni/_/phra ba'i chos 
[\[100b.4\]]rnams gang dag ci thos kyang /_/thams cad la ni dbang gi pha rol song /_/gtan tshigs zhib cing stobs dang ldan par 'gyur/_/mi gang ting 'dzin mchog 'di 'dzin pa ni/_/rgyal bas gsung ni de skad rab bshad de/_/rtag par bdag ni de ltar bya snyam na/_/gzungs ni bye brag 'phags 
[\[100b.5\]]pa mchog thob 'gyur/_/mi gang ting 'dzin mchog 'di 'dzin pa ni/_/nam tshe de yang 'chi ba'i dus byed pa/_/'od dpag med pa thugs rjer ldan pa ni/_/dge slong tshogs bcas de yi mdun na bzhugs/_/mi gang ting 'dzin mchog 'di 'dzin pa ni/_/de dag gzungs rnams rab 
[\[100b.6\]]tu thob par 'gyur/_/chos kyi gter la dbang ba'i pha rol phyin/_/spobs dang ldan zhing tshig kyang rgyun mi 'chad/_/mi gang ting 'dzin mchog 'di 'dzin pa ni/_/chos 'dzin de dag gang du song bar yang /_/'gro ba dag la kun tu snang bar 'gyur/_/shin tu spyod pa zhi zhing yid rab 
[\[100b.7\]]zhi/_/rab tu dga' dang dri med 'od byed dang /_/'od 'phro shin tu sbyang dka' mngon gyur dang /_/ring du song dang mi g.yo legs pa'i blo/_/chos sprin sa bcu po yang 'thob par 'gyur/_/tshe dang las dang yo byad mos pa dang /_/smon lam rdzu 'phrul skye ba'i stobs rnams dang /_/chos 
[\[101a\]]
[\[101a.1\]]dang sems dang de bzhin ye shes che/_/dbang bcu 'di dag dpa' bos thob par 'gyur/_/mi gang ting 'dzin mchog 'di 'dzin pa ni/_/mkhas pa chos kyi mdzod mchog rnam 'byed cing /_/chos kyi sku la dbang ba'i pha rol phyin/_/de ni 'gro ba kun gyi the tshom gcod/_/sems 
[\[101a.2\]]can thams cad bcom ldan snying rje can/_/srid pa'i mthar phyin bde gshegs gyur pa la/_/bskal pa mang po brgya 'am gang gA yi/_/bye ma snyed dam lhag par mchod byas pas/_/zad pa'i dus na mi gang la la yis/_/'dir yang ting nge 'dzin 'di thos nas su/_/yi rang zhes 
[\[101a.3\]]ni tshig gcig smras na yang /_/snga ma'i bsod nams phung pos char mi phod/_/gzhon nu su dag zhi ba'i spyod pa 'di/_/don dam stong pa ting nge 'dzin gyi mchog_/rab tu 'don dang de bzhin glegs bam byas/_/chos smra blo gros dam pa gnas pa yin/_/gzi brjid tshogs kyi rgyal 
[\[101a.4\]]po'i le'u ste sum cu pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po gang ci nas bdag sems can thams cad kyi sgra dang skad shes pa rtogs shing /_dbang po 
[\[101a.5\]]mchog dang mchog ma yin pa rnam par rig nas chos bstan to snyam pa'i byang chub sems dpa' sems dpa' chen po des gzhon nu chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/_gzung bar bya/_kun chub par bya/_bcang bar bya/_bklag par 
[\[101a.6\]]bya/_rab tu gdon par bya/_lung mnod cing kha ton du bya/_nyon mongs pa med pa'i bsgom pas bsgom par bya/_mang du bya/_gzhan la yang rgya cher rab tu bstan par bya'o/_/de nas yang bcom ldan 'das kyis de'i tshe tshigs su bcad pa 'di dag gsungs so/_/thar pa 'dod pa ting 
[\[101a.7\]]'dzin rdul bral 'di 'dzin na/_/des ni 'das pa'i 'dren pa tshad med rnams kyang mthong /_/sngon gyi srid par brtson byas 'jig rten mgon pos dris/_/byang chub sems dpa' dge ba'i rtsa ba mchog la gnas/_/thar pa 'dod pa ting 'dzin rdul bral 'di 'dzin na/_/lha dang mi yi bde ba 
[\[101b\]]
[\[101b.1\]]gya nom rnyed par 'gyur/_/lha dang mi yi mchod pa dam pa des 'thob ste/_/bsam gtan bde dang 'phags pa'i bde ba mchog kyang 'thob/_/thar pa 'dod pa ting 'dzin rdul bral 'di 'dzin na/_/bsngags pa rgya cher thos kyang de ni dga' mi 'gyur/_/mi snyan pa dag thos kyang zhum par mi 
[\[101b.2\]]'gyur te/_/'jig rten chos brgyad dag gis mi rgul ri bo bzhin/_/thar pa 'dod pa ting 'dzin rdul bral 'di 'dzin na/_/dge zhing mnyen par smra la 'jam pa'i tshig dang ldan/_/khro gnyer med cing rtag tu gsong por smra bar 'gyur/_/bzhin yang 'dzum zhing 'dren pa dag gi rjes su slob/_/
[\[101b.3\]]thar pa 'dod pa ting 'dzin rdul bral 'di 'dzin na/_/des shing 'grogs na bde la 'jam pa'i sems su 'gyur/_/rtag par rab tu dul zhing dul ba'i sa la gnas/_/'jam zhing dga' ba'i tshig smra shin tu bde bar zer/_/thar pa 'dod pa ting 'dzin rdul bral 'di 'dzin na/_/de ni gtam byed 
[\[101b.4\]]'gyur yang rtsod cing 'thab pa med/_/zhe sdang tha ba de dag ma lus rnam spangs te/_/rtag par rab tu dga' zhing des la mnyen pa yin/_/thar pa 'dod pa ting 'dzin rdul bral 'di 'dzin na/_/mkhas pa rtag tu gtong la mos par rab 'gyur te/_/shin tu sdug bsngal skye bo mthong nas kha zas 
[\[101b.5\]]sbyin/_/gtong la shin tu dga' zhing bdag nyid spyod mi dga'/_/thar pa 'dod pa ting 'dzin rdul bral 'di 'dzin na/_/lha yang brgya stong de la smon pa shin tu skyed/_/klu dang lha min gnod sbyin rtag tu g.yog byed de/_/nags dang nags 'dabs gnas pa de la srung bar byed/_/tshig ni 
[\[101b.6\]]thogs pa med cing tshangs pa'i sgra dbyangs te/_/ngang pa'i sgra skad mi'am ci yi glu yi dbyangs/_/dbyangs kyi yan lag lnga brgya dga' ba'i sgra skad de/_/sgra sgrags shin tu grags pa'i sgra yi mchog tu 'gyur/_/ji snyed zhing rnams de dag skyes bu la la yis/_/phra ba'i rdul du byas pa shes 
[\[101b.7\]]par nus kyang ni/_/ting 'dzin rdul bral mchog 'di mi gang 'dzin pa dag_/de yi dbyangs sgra de bas shin tu mang bar 'gyur/_/ting 'dzin rdul bral 'di yang mi gang 'dzin pa ni/_/dbang bcu 'thob cing sa yang brgyad dang gnyis 'thob ste/_/mkhas pas sangs rgyas chos rnams 
[\[102a\]]
[\[102a.1\]]bsam yas 'thob par 'gyur/_/bdud rnams thams cad btul nas byang chub dam pa rig_/phan yon gyi le'u ste sum cu rtsa gcig pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na 
[\[102a.2\]]byang chub sems dpa' sems dpa' chen po gang ji ltar chos thams cad kyi rang bzhin shes par bya snyam pa'i byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/_gzung bar bya/_kun chub par 
[\[102a.3\]]bya/_bcang bar bya/_bklag par bya/_rab tu gdon par bya/_lung mnod cing kha ton du bya/_nyon mongs pa med pa'i bsgom pas bsgom par bya/_mang du bya/_gzhan la yang yang dag par rab tu bstan par bya'o/_/de nas bcom ldan 'das kyis de'i tshe tshigs su bcad pa 'di dag gsungs 
[\[102a.4\]]so/_/chos kyi rang bzhin shin tu zhi ba gang shes pa/_/de la 'dod chags ldang ba med cing zhe sdang med/_/khyu mchog la ni nam yang gti mug ldang ba med/_/des ni nyon mongs ma lus thams cad spangs pa yin/_/chos kyi rang bzhin shin tu zhi ba gang shes pa/_/de ni bde 
[\[102a.5\]]gshegs thugs sras bslabs pa yong mi 'dor/_/dpa' bo bud med dbang du nam yang mi 'gro ste/_/de dang der ni bde gshegs bstan pa'i dga' ba myong /_/chos kyi rang bzhin tshul gyi rigs pa gang shes pa/_/de ni mkhas pa blo ldan ye shes cho ga shes/_/de dang de ni sangs rgyas 
[\[102a.6\]]mtha' yas mu med mthong /_/de ni gzugs dang ye shes mtha' yas rab tu shes/_/chos kyi rang bzhin shin tu zhi ba gang shes pa/_/de ni ring por mi thogs rkang gnyis gtso bor 'gyur/_/de dang de ni sman pa dpyad shes bde ba sbyin par 'gyur/_/de ni sdug bsngal zug rngu thams cad 
[\[102a.7\]]'byin par byed/_/chos kyi rang bzhin shin tu zhi ba gang shes pa/_/de ni sems can 'di dag sdug bsngal na rig nas/_/de ni rtag tu bdud rtsi dag gi rnga dag rdung /_/de dang de ni ring por mi thogs 'dren par 'gyur/_/de ni sman gyi tshul la mkhas pa sman pa'i mchog_/thams cad 
[\[102b\]]
[\[102b.1\]]nad kyi gzhi dang gang gis 'thar pa shes/_/de ni yang dag tshul la bslabs pa blo gros ldan/_/bslabs nas shin tu 'khyams pa'i sems can mang po 'grol/_/chos kyi rang bzhin shin tu zhi ba gang shes pa/_/de ni stong pa nyid kyi tshul mkhas blo gros dpa'/_/de ni 'jig rten rtag tu 
[\[102b.2\]]ma chags bsod snyoms za/_/de ni sems can mang po byang chub mchog la 'god/_/chos kyi rang bzhin shin tu zhi ba gang shes pa/_/de ni mi yi zla ba bzod pa'i stobs kyis 'phags/_/de ni rdo dang dbyug pas brdegs kyang mi khro ste/_/de ni lus dang yan lag bcad kyang 'khrug pa 
[\[102b.3\]]med/_/chos kyi rang bzhin shin tu zhi ba gang shes pa/_/de ni bzod pa'i stobs la gnas pa stobs ldan yin/_/de ni rab tu zhi ba'i bzod pa'i dngos mi gtong /_/de ni blo dpa' bzod pa'i stobs la rlom sems med/_/chos kyi rang bzhin shin tu zhi ba gang shes pa/_/de ni bdag 
[\[102b.4\]]bcad snyam du nams kyang sems mi 'gyur/_/de yis srid pa thams cad rnam bshig rtag tu stong /_/de yi 'du shes thams cad ma lus rab tu spangs/_/de dang de dag chos kyi rang bzhin dam pa ston/_/de dag ring por mi thogs bla med byang chub reg_/gang dag chos kyi rang bzhin 
[\[102b.5\]]spyod yul nges rtogs pa/_/de dag gis ni sbyin pa mtha' yas mu med byin/_/chos kyi rang bzhin shin tu zhi ba gang shes pa/_/de ni mdo sde bye ba mtha' yas 'chad par byed/_/de las lhag par gang gA'i klung gi bye ma snyed/_/bshad kyang de yi spobs pa'i rgyun ni 'chad pa med/_/
[\[102b.6\]]chos kyi rang bzhin shin tu zhi ba gang shes pa/_/de ni bskal pa bye ba khrag khrig stong du yang /_/ye shes dag ni rtag tu 'phags pa ri rab bzhin/_/chos rnams ston pa dag ni zad par yong mi 'gyur/_/chos kyi rang bzhin shin tu zhi ba gang shes pa/_/spobs pa yangs shing rgya che 
[\[102b.7\]]bsam gyis mi khyab 'gyur/_/byang chub dam pa rtag tu khor mor tshol ba na/_/mdo sde dag kyang bye ba mtha' yas rab tu 'chad/_/chos 'di thams cad dngos po med par gang shes pa/_/rkang gnyis gtso bos chos gang ji snyed bshad pa yang /_/de dag thams cad thos nas 
[\[103a\]]
[\[103a.1\]]yongs su rdzogs par 'dzin/_/de ni tshig gcig la yang the tshom 'byung mi 'gyur/_/chos kyi rang bzhin rtag tu stong par gang shes pa/_/de ni rtag tu bye brag 'phags shing gtong ldan 'gyur/_/sdug bsngal dag la bde ba sbyin pa'i sbyin bdag yin/_/sems can sdug 
[\[103a.2\]]bsngal mthong nas rin chen tshim par byed/_/chos kyi rang bzhin rtag tu stong par gang shes pa/_/de ni rtag tu 'dzam bu rgyal mtshan rgyal por 'gyur/_/dus kun du yang srog chags rnams la byams ldan te/_/rtag tu mtha' yas pa yi bde ba byed par 'gyur/_/chos kyi rang bzhin 
[\[103a.3\]]rtag tu stong par gang shes pa/_/dpa' bo bu dang bu mo bran dag gtong bar byed/_/mgo dang lag pa de bzhin rgyal srid yongs su gtong /_/khyu mchog de yi yid ni zhum par yong mi 'gyur/_/chos kyi rang bzhin rtag tu stong par gang shes pa/_/de yi lus dang yan lag gal te bcad 
[\[103a.4\]]gyur kyang /_/rmi lam na yang de yi yid la khong khro med/_/des ni 'dren pa rkang gnyis gtso bo mchod pa yin/_/chos kyi rang bzhin rtag tu stong par gang shes pa/_/des ni 'das pa'i 'dren pa thams cad mchod pa yin/_/de bzhin ma byon pa yi rkang gnyis gtso bo mchod/_/des ni 'dren 
[\[103a.5\]]pa bzhugs pa thams cad ri mor byas/_/gang dag mdo sde 'di thos zad pa'i dus la 'dzin/_/de ni mkhas pa bde bar gshegs pa'i mdzod 'chang yin/_/de ni gzungs mchog dag la rab tu gnas pa ste/_/de ni ring por mi thogs 'jig rten 'dren par 'gyur/_/gang gis mdo sde 
[\[103a.6\]]'di dag rab bshad mi brjed pa/_/mkhas pa de ni long bar nams kyang mi 'gyur te/_/bskal pa mang por yan lag ma tshang yong mi 'gyur/_/des ni mi khom brgyad po dag kyang rtag tu spangs/_/de ni ngan 'gror nam yang 'gro bar mi 'gyur te/_/rtag tu mtshan rnams 'chang zhing 
[\[103a.7\]]byad bzhin bzang por 'gyur/_/mngon shes lnga po de dag rtag par des bsgoms te/_/dpa' bo de ni rtag tu bde gshegs spyan sngar gnas/_/ye shes can de 'phrul pa mang po sprul byas nas/_/zhing rnams bye ba mang por 'dul ba'i don phyir gtong /_/sangs rgyas sprul pa mang 
[\[103b\]]
[\[103b.1\]]po gang gis mthong gyur pa/_/de yis sems can mang po byang chub mchog tu btsud/_/gang dag mdo sde 'di thos zad pa'i dus la 'dzin/_/de ni dran ldan blo gros ldan zhing shes rab can/_/de ni rtag tu mthu dang brtson 'grus stobs kyis brtan/_/gzi brjid chen po chos kyi pha rol phyin 
[\[103b.2\]]par 'gyur/_/zad pa'i dus la ting 'dzin zhi ba 'dzin pa ni/_/dpa' bo de yang tshangs pa'i gnas la shin tu gnas/_/de ni myur du sa yang brgyad dang gnyis dag 'thob/_/de ni myur zhing mgyogs par bdud rnams shin tu 'dul/_/gang gis mdo sde zhi ba 'di ni rtag bsgoms pa/_/
[\[103b.3\]]dbang dang ldan zhing mngon par 'phags pa stobs dang ldan/_/de ni sems can dam pa sems can don phyir brtson/_/de ni byang chub shing drung byang chub mchog rtogs 'gyur/_/gang gis chos 'di rnams ni stong par goms byas pa/_/de dag 'od zer bye ba stong rnams rtag tu 'gyed/_/
[\[103b.4\]]nyi ma'i dkyil 'khor dag kyang thams cad gzi med byas/_/dpa' bo de dag mi ring 'jig rten 'dren par 'gyur/_/ngas sngon spyod yul zhi ba 'di ni rab tu bsgoms/_/bskal pa mang po bye ba khrag khrig stong du yang /_/lam 'dir ngas ni nam yang brtson 'grus rgyun ma bcad/_/de tshe 
[\[103b.5\]]mar me mdzad kyis rgyal bar lung yang bstan/_/mdo sde 'di la khyed kyang nga yi rjes su slobs/_/tshul 'di zab cing dam pa'i don rnams bstan pa ste/_/'di la mu stegs log pa mang po 'di dag 'khyams/_/byang chub la ni smad byas ngan song 'jigs par ltung /_/bskal pa 
[\[103b.6\]]mang po bye ba khrag khrig stong du yang /_/de dag sdug bsngal mi bzad tsha ba der myong nas/_/bskal pa khrag khrig mang po dag ni 'das nas kyang /_/de ni de dag mi 'chi 'thob pa'i rgyur 'gyur ro/_/gang dag phyi dus 'jig la bde bar gshegs pa yi/_/mdo sde rab tu zhi ba 'di 
[\[103b.7\]]ni srung byed pa/_/de dag byang chub mchog rab 'di ni rnyed mi dka'/_/de dang de dag phyi dus chos 'dzin lung bstan yin/_/chos thams cad kyi rang bzhin nges par bstan pa'i le'u ste sum cu rtsa gnyis pa'o//_//'phags pa ting nge 'dzin gyi rgyal po'i mdo/_bam po bcu 
[\[104a\]]
[\[104a.1\]]pa/_de nas yang bcom ldan 'das kyis zla 'od gzhon nu gyur pa la bka' stsal pa/_gzhon nu de lta bas na byang chub sems dpa' sems dpa' chen po chos thams cad la mngon par shes pa chen po'i byi dor bya ba yongs su sbyang bar 'dod pas chos thams cad kyi rang bzhin 
[\[104a.2\]]mnyam pa nyid rnam par spros pa'i ting nge 'dzin 'di mnyan par bya/_gzung bar bya/_kun chub par bya/_bcang bar bya/_bklag par bya/_rab tu gdon par bya/_lung mnod cing kha ton du bya/_nyon mongs pa med pas bsgom par bya/_mang du bya/_gzhan la yang rgya cher yang dag par 
[\[104a.3\]]rab tu bstan par bya'o/_/gzhon nu chos thams cad la mngon par shes pa chen po'i byi dor bya ba gang zhe na/_'di lta ste/_chos thams cad la yongs su 'dzin pa med cing tshul khrims kyi phung po mchog tu mi 'dzin pa/_ting nge 'dzin gyi phung po rlom sems med pa/_shes rab kyi 
[\[104a.4\]]phung po rgyu ba med pa/_rnam par grol ba'i phung po dben par mthong ba/_rnam par grol ba'i ye shes mthong ba'i phung po yang dag pa ji lta ba bzhin du mthong ba ste/_byang chub sems dpa' sems dpa' chen po mngon par shes pa de dag dang ldan pas ting nge 'dzin gyi rnam par 'phrul pa 
[\[104a.5\]]thams cad kyis rnam par 'phrul zhing sems can rnams la chos ston pa 'di ni gzhon nu chos thams cad la mngon par shes pa chen po'i byi dor bya ba yin no/_/de nas de'i tshe bcom ldan 'das kyis chos thams cad la mngon par shes pa chen po'i byi dor bya ba bstan pa'i chos kyi rnam 
[\[104a.6\]]grangs 'di zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan to/_/mngon shes chen po yongs sbyangs pa/_/rtsod pa med par bstan pa ste/_/rtsod pa dag la gang spyod cing /_/'dzin par byed pa de mi thar/_/mngon shes de yi 
[\[104a.7\]]shes rab ste/_/sangs rgyas ye shes bsam mi khyab/_/'dzin pa la ni gang gnas pa/_/de la ye shes yong mi 'gyur/_/gang dag sgra yis bstan pa yi/_/chos rnams mang po bsam mi khyab/_/sgra de la yang gang chags pa/_/dgongs pa'i bshad pa mi shes so/_/
[\[104b\]]
[\[104b.1\]]ci la dgongs te bshad pa yi/_/dgongs pa dag ni mi shes pa/_/chos nyid la ni ma bslabs pas/_/chos ma yin pa chos su 'chad/_/'jig rten khams ni stong dag tu/_/ngas ni mdo sde gang bshad pa/_/tshig 'bru tha dad don gcig ste/_/thams cad brjod par nus ma 
[\[104b.2\]]yin/_/tshig gcig rnam par bsgoms na ni/_/de dag thams cad bsgoms par 'gyur/_/sangs rgyas ji snyed thams cad kyis/_/chos rnams mang po rab bshad pa/_/chos rnams thams cad stong pa nyid/_/mi gang don la mkhas pa dag_/tshig 'di bslabs par gyur pa la/_/
[\[104b.3\]]sangs rgyas chos rnams dkon ma yin/_/chos kun sangs rgyas chos yin te/_/chos nyid la yang gang bslabs pa/_/chos nyid rab tu shes pa ni/_/chos nyid dang yang 'gal mi byed/_/tshig kun kyang ni sangs rgyas tshig_/sgra kun dngos po med pa ste/_/phyogs bcu dag tu btsal na yang /_/sangs 
[\[104b.4\]]rgyas tshig ni mi rnyed do/_/tshig 'di sangs rgyas tshig yin te/_/phyogs bcu dag tu rab btsal kyang /_/bla med 'di ni mi rnyed do/_/ma rnyed rnyed par mi 'gyur ro/_/sangs rgyas tshig ni bla na med/_/ltag na med pa sangs rgyas tshig_/de la rdul tsam mi rnyed pas/_/de tshe bla na med ces brjod/_chos ni rdul tsam mi skye ste/_/
[\[104b.5\]]rdul tsam sgrar ni bshad pa yin/_/rdul tsam rnyed par ma gyur kyang /_/'jig rten du ni sgra yis bshad/_/chos rnams rnyed med rnyed pa ste/_/rnyed pa la yang rnyed pa med/_/de ltar chos rnams gang shes pa/_/byang chub dam pa rtogs par 'gyur/_/byang chub bla med nges rtogs nas/_/chos kyi 'khor lo 
[\[104b.6\]]rab tu bskor/_/chos kyi 'khor lo rab bskor nas/_/sangs rgyas chos rnams ston par byed/_/sangs rgyas ye shes bla med ni/_/byang chub sems dpa' rtogs par byed/_/sangs rgyas ye shes rtogs byed pas/_/sangs rgyas zhes kyang de phyir brjod/_/dngos med smon pa med 
[\[104b.7\]]pa dang /_/mtshan ma med dang stong pa nyid/_/rnam thar sgo ni 'di dag gis/_/sgo dag sangs rgyas rab tu ston/_/mig dang rna ba sna dag dang /_/lce dang lus dang de bzhin yid/_/de dag rang bzhin stong par ni/_/sangs rgyas dag gis rab tu bshad/_/de lta bu yi chos rnams 
[\[105a\]]
[\[105a.1\]]kyi/_/rang bzhin dag ni sus shes pa/_/chos kyi mtshan nyid shes pas na/_/de ni rtsod par mi byed do/_/'di ni byang chub sems dpa' dag_/dpa' bo skyob pa'i spyod yul te/_/chos rnams stong par shes pa ni/_/de dag nam yang nem nur med/_/chos kyi rang bzhin 
[\[105a.2\]]shes pas na/_/de phyir sangs rgyas zhes bya ste/_/sems can bsam gyis mi khyab cing /_/dpag tu med pa byang chub 'dul/_/sangs rgyas sgras ni gang byas pa/_/tshul khrims sgras kyang de byas te/_/sangs rgyas sgra dang tshul khrims sgra/_/de dag gnyi ga mtshan nyid gcig_/'jig 
[\[105a.3\]]rten sgra dag brjod pa ni/_/rab dang 'bring dang tha ma rnams/_/mnyam par gzhag pa'i sgra gcig la/_/sangs rgyas sgras ni bstan pa yin/_/sangs rgyas sgra ni yul mi gnas/_/phyogs la'ang gnas pa ma yin rjod/_/skyes dang 'gags pa ma yin te/_/de bzhin gcig dang 
[\[105a.4\]]tha dad min/_/de dag gsar ram rnying ma yin/_/de dag la ni rlom sems med/_/ser po ma yin sngon po min/_/dkar po ma yin dmar po min/_/brjod du med cing gzung med par/_/de ltar dbyangs kyis bstan mod kyi/_/de ni dbyangs kyi sa ma yin/_/thub pa dag gi cho 
[\[105a.5\]]'phrul 'di/_/sangs rgyas mya ngan 'das pa yi/_/sangs rgyas sku gzugs snang gyur te/_/de gnas yid la byas pa na/_/cho 'phrul rnams kyang de yis mthong /_/gang gis mya ngan 'das reg pa/_/sems can de ni mi rnyed de/_/de bzhin chos rnams rab bstan cing /_/sems 
[\[105a.6\]]can mang po grol bar byas/_/ji ltar nyi ma zla ba dag_/khar ba'i snod du snang ba yang /_/rang gi gzugs ni mi 'pho ltar/_/chos kyi mtshan nyid de 'dra'o/_/chos rnams mig yor lta bur yang /_/gang gis ngo bo nyid shes pa/_/de dag gzugs kyi lus su ni/_/sangs rgyas 
[\[105a.7\]]sku la mi blta'o/_/chos 'di lus gzugs med pa ste/_/'di la lus gzugs gang yang med/_/chos gang lus gzugs med pa ni/_/de ni sangs rgyas sku lus so/_/su dag chos kyi skur lta ba/_/de dag gis ni 'dren pa mthong /_/rdzogs pa'i sangs rgyas 
[\[105b\]]
[\[105b.1\]]chos kyi sku/_/de ni rdzogs pa'i sangs rgyas mthong /_/rten cing so sor bstan pa ste/_/so so ma yin so sor bshad/_/dge sbyong nyid ni su 'dod pa/_/'jug pa 'di ni rig par gyis/_/gang dag bdag gis thob snyam pa/_/de phyir ma thob pa zhes bya/_/gang gis dge sbyong nyid 
[\[105b.2\]]ma thob/_/de phyir dge sbyong zhes kyang bya/_/su dag bslabs par ma gyur pa/_/zab mo'i chos 'di ga la smra/_/de dag zab mo'i ming du yang /_/yongs su brjod par mi nus so/_/phung po lnga ni dngos med de/_/med pa las ni 'di dag byung /_/su yi phung po byung ba yang /_/de la slong bar 
[\[105b.3\]]byed pa med/_/phung po'i mtshan nyid gang yin pa/_/chos kun de yi mtshan nyid yin/_/de yi mtshan nyid yod bshad de/_/mtshan nyid kyang ni yod ma yin/_/ji ltar bar snang nam mkha' bzhin/_/chos kyi mtshan nyid de 'dra bar/_/sngon gyi mtha' dang phyi ma'i mtha'/_/da ltar byung ba'ang 
[\[105b.4\]]mthong bar 'gyur/_/nam mkha' gzung ba med par bshad/_/de la gzung ba mi rnyed de/_/chos kyi rang bzhin 'di nyid yin/_/gzung ba med pa nam mkha' 'dra/_/de lta bur ni chos bstan te/_/de la gang yang mthong ba med/_/su dag chos 'di mi mthong ba/_/de yi chos 
[\[105b.5\]]rnams bsam mi khyab/_/chos 'di rnams ni rang bzhin med/_/'di dag rang bzhin mi rnyed de/_/sangs rgyas byang chub su brtson pa/_/rnal 'byor pa yi spyod yul 'di/_/de lta bur ni sus shes pa/_/de ni chos la mi chags te/_/chos rnams la yang mi chags pas/_/
[\[105b.6\]]chos kyi 'du shes rab tu rtogs/_/byang chub sems dpa' skyob pa yis/_/chos rnams thams cad rnam par bshig_/chos kyi 'du shes rnam bshig nas/_/sangs rgyas chos la rlom sems med/_/mtha' de rlom sems ma byas pa/_/brtags nas mthar ni bshad pa ste/_/
[\[105b.7\]]de ltar mtha' ni sus shes pa/_/bskal pa bye bar rlom sems med/_/byis pas sngon gyi mtha' brtags pas/_/'khor ba rnams su 'khor 'gyur te/_/phyogs bcu dag tu btsal na yang /_/de yi gnas ni mi rnyed do/_/'khor ba stong par rig nas ni/_/rgyal ba'i thugs 
[\[106a\]]
[\[106a.1\]]sras chags mi 'gyur/_/byang chub don phyir spyod mod kyi/_/de dag spyod pa mi rnyed do/_/nam mkha' la ni bya rjes bzhin/_/de dag rnyed par mi 'gyur te/_/de 'dra'i rang bzhin byang chub de/_/byang chub sems dpas rtogs par 'gyur/_/sgyu ma byed pa rab bslabs 
[\[106a.2\]]pa/_/sgyu ma dag ni ston pa ltar/_/rnam pa sna tshogs gzugs rnams kyang /_/gzugs ni dmigs par mi 'gyur ro/_/rnyed dang mi rnyed rlom sems med/_/rnyed pa la yang rnyed med de/_/ye shes de ni sgyu ma 'dra/_/sgyu ma de la gnas pa min/_/de bzhin chos rnams stong pa la/_/
[\[106a.3\]]byis pa'i blo yis rnam brtags nas/_/rnam par rtog la spyod pa dag_/'gro ba drug tu gzhol bar 'gyur/_/phung po skye rga nyer 'gro ste/_/de dag skye ba zad mi 'gyur/_/skye zhing 'chi ba'i phung po rnams/_/de dag sdug bsngal mtha' yas so/_/skye zhing 'khor ba sdug bsngal 
[\[106a.4\]]te/_/byis pa'i blo yis brtags pas na/_/de dag rtog pa mi zad de/_/de dag bskal pa bye bar 'khor/_/mi sbyor ba dang rab sbyor dang /_/las kyi sbyor la gang gnas dang /_/las rnams len pa gang dga' ba/_/de dag las las mi 'thar ro/_/las kyi chu bos khyer ba de/_/
[\[106a.5\]]las ni rtag tu zad mi 'gyur/_/bdud kyi phyogs la gang gnas pa/_/yang dang yang ni 'chi bar 'gyur/_/bdud kyis zil non shes rab 'chal/_/nyon mongs pa yi las rnams kyis/_/skye ba de dang de dag tu/_/skye zhing 'chi ba myong bar 'gyur/_/so so'i skye bo long ba yi/_/
[\[106a.6\]]byis pa de dag 'chi bar 'gyur/_/de dag btag cing rnam par gzhom/_/de dag 'gro ba mi bzad 'gyur/_/byis pa'i blo can mtshon cha yis/_/gcig la gcig ni gsod pa byed/_/de lta bur ni sbyor ba dag_/de dag sbyor ba rab tu 'phel/_/nga'i bu nga yi nor snyam du/_/
[\[106a.7\]]byis pa'i blo yis rab brtags te/_/med pa'i chos rnams brtags pas na/_/'khor ba dag ni phyir zhing 'phel/_/'khor ba dag ni 'phel byed cing /_/so so'i skye bo de dag 'khor/_/so so tha dad 'gro bas na/_/so so'i skye bor brjod pa yin/_/sangs rgyas bstan pa 
[\[106b\]]
[\[106b.1\]]bor nas ni/_/chos rnams mang po rab tu 'chad/_/bdud kyi dbang du song bas na/_/de dag thar pa rnyed mi 'gyur/_/'dod pa'i phyir ni byis pa rnams/_/bud med rul la sten byed de/_/'gro ba rul bar 'gro 'gyur zhing /_/des ni ngan 'gror ltung bar 'gyur/_/'jigs pa chen 
[\[106b.2\]]po'i zhags pa ni/_/bud med zhags pa mi bzad pas/_/sangs rgyas rnams kyis 'dod pa dang /_/bud med bsten pa'ang ma bsngags so/_/lam 'di byang chub mi 'gyur bas/_/bud med rnams la ma rton par/_/sbrul gdug shin tu khro bo ltar/_/mkhas pas de ni rnam par 
[\[106b.3\]]spong /_/sangs rgyas kun gyis bstan pa yi/_/byang chub lam la sgom par byed/_/lam de goms par bsgoms byas na/_/bla med sangs rgyas 'grub par 'gyur/_/de dag bla na med 'gyur te/_/'jig rten gyi ni mchod rten 'gyur/_/bla na med pa'i ye shes kyis/_/sangs 
[\[106b.4\]]rgyas bla na med par 'gyur/_/gso sbyong dag la snyen byed cing /_/tshul khrims phung por yang dag 'dzud/_/sems can bye ba bsam mi khyab/_/byang chub tu yang yang dag 'dzud/_/de dag sems can rnams kyi ni/_/bsam yas dpag med don byed de/_/dpa' bo shes rab 
[\[106b.5\]]chen po de/_/bdud rtsi yi ni rnga yang rdung /_/bdud kyi gnas rnams g.yo byed cing /_/bdud kyi ris kyang g.yo bar byas/_/bdud rnams bye ba bsam mi khyab/_/byang chub la ni yang dag 'dzud/_/pha rol rgol ba tshar gcod cing /_/mu stegs can ni pham par byed/_/ri dang 
[\[106b.6\]]rgya mtshor bcas pa yi/_/sa yang rab tu g.yo bar byed/_/khyu mchog gyur pa du ma yis/_/lus kyi rnam par 'phrul byed cing /_/shes rab chen po de dag ni/_/cho 'phrul bsam gyis mi khyab ston/_/zhing rnams bye ba g.yo byed de/_/gang gA yi ni bye ma snyed/_/de dag 
[\[106b.7\]]bdud rnams pham byas nas/_/sangs rgyas grags pa chen por 'gyur/_/de dag zhing rnams sprul byed de/_/rin po che yis rnam par brgyan/_/me tog 'bras bu phun sum tshogs/_/dri dang ldan zhing yid du 'ong /_/khang pa dang ni gzhal med khang /_/khang pa brtsegs 
[\[107a\]]
[\[107a.1\]]pa pu shur bcas/_/dpa' bo de dag sprul pa byed/_/rdzing bu yid du 'ong ba dag_/yan lag brgyad ldan chu yis gang /_/dang zhing bsil la rnyog pa med/_/de las chu ni sus 'thungs pa/_/srid pa gsum yang spong bar 'gyur/_/bla na med pa'i chu 'thungs nas/_/
[\[107a.2\]]de dag phyir yang mi ldog 'gyur/_/bla na med pa'i ye shes kyis/_/sangs rgyas bla na med par 'gyur/_/bla med zhi ba'i 'jug par ni/_/'gro bar shin tu rig par gyis/_/'jug pa 'di ni mi shes pas/_/dmigs pa can dag shin tu brlag_/su dag de la rten gyur cing /_/de dag 
[\[107a.3\]]skal mnyam sems can de/_/mnar med par ni de 'gro ste/_/mi bzad pa ni chen por ltung /_/de yi sdug bsngal drag po ni/_/brjod par nus pa ma yin te/_/byang chub sems dpa' skyob pa dang /_/ngas ni de dag rab tu shes/_/'di 'dra'i zab mo mthong dka' yi/_/chos la su 
[\[107a.4\]]dag nem nur byed/_/su dag dmigs la gnas pa yi/_/byis pa dag gi sa ma yin/_/bla med sangs rgyas zhing du ni/_/gang gis de dag 'gro 'gyur ba/_/gzugs ston pa ni du ma yi/_/bkod pa dag ni sprul par byed/_/sangs rgyas zhing ni ji snyed kyi/_/gzugs 'grub phun 
[\[107a.5\]]sum tshogs yod pa/_/de dag thams cad 'dir yang ni/_/byang chub sems dpa' 'phrul che ston/_/chos chen gyi ni go bgos te/_/dpa' chen stobs kyang che ba dag_/stong pa'i don chen rdo rje yis/_/gdab pa dag kyang de dag 'debs/_/'od zer bye ba phrag stong dag_/gang 
[\[107a.6\]]gA yi ni bye ma snyed/_/de yi lus las 'byung bar 'gyur/_/des ni 'jig rten rab tu snang /_/de dag bud med mi chags te/_/de dag yid 'byung mi byed la/_/bud med 'du shes rang bzhin gyis/_/'du shes de dag rnam par bshig_/dpa' bo de dag gar gnas pa/_/
[\[107a.7\]]sangs rgyas zhing de mi stong ste/_/de dag la ni sdig can bdud/_/bar chad byed par ga la 'gyur/_/lta ba dag la de gnas pas/_/sangs rgyas mang po mnyes ma byas/_/gnod sems kyis ni nyer brtan cing /_/'dod dang chags la rab tu gnas/_/lta la gnas pa de dag kun/_/
[\[107b\]]
[\[107b.1\]]bdud yin par ni rig par bya/_/de la sdig can bdud rnams kyang /_/bar chad byed par mi 'jug go/_/sangs rgyas ye shes bsam mi khyab/_/ye shes de ltar sus shes pa/_/'du shes thams cad rnam bshig nas/_/'du shes dag pa mi ldog gnas/_/sngon gyi mtha' dang 
[\[107b.2\]]phyi ma'i mtha'/_/da ltar mtha' yang mthong bar 'gyur/_/de ltar chos rnams bstan mod kyi/_/de la [{]chung zad [,]cung zad [}]bstan pa med/_/ye shes kyis kyang shes pa med/_/mi shes pas kyang zhum mi 'gyur/_/ye shes mi shes rnam brtags nas/_/sangs rgyas ye shes brjod pa 
[\[107b.3\]]yin/_/rnam rig tshig dang brda rnams ni/_/byang chub sems dpas rab tu shes/_/de ni sems can don rnams kyang /_/dpag med bsam yas byed par 'gyur/_/'du shes kun tu shes pa'i phyir/_/'dzin par yang ni de bstan te/_/'du shes de ni mi 'dzin pa/_/dben pa'i 
[\[107b.4\]]don du rab tu bstan/_/dben pa gang yin 'du shes te/_/'du shes gang yin bstan pa de/_/'du shes rang bzhin ye shes te/_/de ltar 'du shes med par 'gyur/_/'du shes 'di ni spang snyam du/_/gang gi 'du shes 'byung ba ni/_/'du shes spros la spyod pa ste/_/'du 
[\[107b.5\]]shes las ni de mi 'thar/_/su yi 'du shes 'di dag byung /_/su yis 'du shes 'di bskyed byas/_/sus ni 'du shes reg par byas/_/sus ni 'du shes bkag par gyur/_/gang gi 'du shes 'byung ba ni/_/sangs rgyas kyis kyang chos ma brnyes/_/'dir ni don de 
[\[107b.6\]]bsam par gyis/_/de nas 'du shes med par 'gyur/_/nam tshe 'du shes skyes pa na/_/su yi 'du shes yin zhes brjod/_/sems kyi rgyud kyi rnam thar yang /_/de la ji ltar rung bar 'gyur/_/gang tshe rnam thar reg pa na/_/bsam pa thams cad bsam pa med/_/gang tshe 
[\[107b.7\]]bsam pa bsam med pa/_/de tshe bsam du med par 'gyur/_/bsam pa'i sa la gnas nas ni/_/mthar gyis rnam par bsam byas te/_/bsam pa thams cad rnam spangs nas/_/de nas bsam du med par 'gyur/_/'di ni dkar chos rnam smin te/_/'du byed med 
[\[108a\]]
[\[108a.1\]]pas mthong bar 'gyur/_/sems can kun gyis rnam bsam pa/_/skad cig gcig la rab tu shes/_/sems can ci 'dra de bzhin bsam/_/bsam bzhin rgyal ba de 'dra ste/_/sangs rgyas bsam du med pa yis/_/bsam pa 'di ni rab tu bstan/_/gcig pu 
[\[108a.2\]]dben song gang sems pa/_/nam zhig sems pa med par 'gyur/_/bsam pa dag ni mi sems na/_/bsam pa thams cad med par 'gyur/_/shi 'phos dus byas shi ba'i tshe/_/gang gi bsam pa rab 'jug pa/_/bsam pa'i rjes su rnam shes 'brang /_/bsam las de ni mi thar to/_/
[\[108a.3\]]su dag bud med 'du shes gnas/_/de dag 'dod chags rab tu 'phel/_/'du shes dag ni rnam bshig na/_/'dod chags kyis ni gos mi 'gyur/_/bsam pa 'di ni bsam pa che/_/chos kyi bsam pa bla na med/_/chos kyi bsam pa 'di yis ni/_/yang dag bsam pa rab tu 'byung /_/tshul 
[\[108a.4\]]ma yin pa rnam bsams pas/_/bsam pa bsam yas mang po dag_/yun ring dus su rnam bsams kyang /_/bsam pa dag ni zad ma gyur/_/gang dag ming la sems pa yang /_/zad pa la ni ye shes med/_/sgra shes pa la zad pa med/_/zad pa'i chos nyid de yin no/_/sgra dang 
[\[108a.5\]]rnam rig tshig gi lam/_/zad pa'i sgrar ni bstan pa ste/_/chos de rnams ni bye brag med/_/shes bzhin zad pa de bzhin te/_/ma skyes shing ni ma 'gags pa/_/mtshan ma med cing mtshan nyid med/_/bskal pa bye bar bshad kyang ni/_/mtshan ma med par bstan pa yin/_/dngos 
[\[108a.6\]]po thams cad rnam bshig nas/_/dngos po med la rab gnas pa/_/dngos po gzhan du ma bstan te/_/dngos med pa yang gzhan mi bstan/_/dngos med sgrar ni rig byas te/_/dngos po med pa rab tu bstan/_/sangs rgyas dag ni kun gyis kyang /_/dngos po med pa bltar mi 
[\[108a.7\]]nus/_/dngos po kun gyi dngos po ni/_/dngos po med par de bstan te/_/de ltar dngos po rnam rig ni/_/dngos po med par 'gyur zhes bstan/_/dngos po med pa de yang ni/_/sus kyang nam du reg mi nus/_/dngos po med pa reg pa yis/_/kun rdzob tu ni de bstan to/_/
[\[108b\]]
[\[108b.1\]]'jig rten sangs rgyas bdag 'gyur snyam/_/de ltar gang gi blo 'gyur ba/_/srid pa'i sred pas yong mi gzir/_/mkhas pa byang chub rtogs par 'gyur/_/byang chub sems dpa' mnyam bzhag pa/_/chos ni gang la'ang smon mi byed/_/ci yang med cing dmigs pa med/_/de ni byang 
[\[108b.2\]]chub brjod pa yin/_/byang chub tu ni nges zhugs shes/_/mang du de skad smra mod kyi/_/'jug pa 'di ni mi shes pas/_/de dag sangs rgyas byang chub ring /_/'du byed thams cad stong par ni/_/sgra yis chos rnams rab tu bshad/_/sgra yi rang bzhin gang yin pa/_/zab cing phra ste 
[\[108b.3\]]mthong bar dka'/_/mngon shes che la mdo sde 'di/_/nges par bstan zhes bya ba yin/_/byang chub sems dpa'i don phyir ni/_/sangs rgyas rnams kyis bstan mdzad do/_/kun nas nyon mongs ji snyed pa/_/gnyen po thams cad de yis bcom/_/mngon par shes la rab gnas shing /_/
[\[108b.4\]]de dag rdzu 'phrul shin tu bsgoms/_/bsams nas shes la de gnas te/_/shes pa de yang rnam par bshig_/bsam gyis mi khyab dpag med kyi/_/ye shes thob pas ngoms pa med/_/ting nge 'dzin dang rdzu 'phrul phyir/_/de dag mngon par 'du byed med/_/dpa' bo'i rnam 
[\[108b.5\]]smin de yin te/_/dus kun du yang mnyam par bzhag_/rnam smin skyes pa'i rdzu 'phrul gyis/_/zhing ni bye bar de 'gro ste/_/'jig rten sgron ma mthong ba ni/_/gang gA dag gi bye ma snyed/_/de dag 'chi 'pho skye ba yang /_/sems gzhan du ni sgyur bar byed/_/sems la dbang 
[\[108b.6\]]yang thob pas na/_/de dag lus ni 'od gsal lo/_/sangs rgyas dag gi nyan thos gang /_/bsgoms pa'i rdzu 'phrul gnas pa ni/_/'du byed med pa'i rdzu 'phrul la/_/de dag bcu drug char mi phod/_/lha rnams kyis kyang de dag gi/_/bsam pa shes par mi nus te/_/'jig 
[\[108b.7\]]rten gyi ni mgon po dang /_/de dag mtshungs gnas ma gtogs so/_/de dag spyi cer mi 'gyur te/_/mgo la skra dkar mi 'byung zhing /_/rags pa'i rga ba mi 'byung ste/_/de bzhin sdug bsngal 'chi ba med/_/the tshom yid gnyis mi 'byung ste/_/de dag la ni nem nur med/_/
[\[109a\]]
[\[109a.1\]]mdo sde bye ba brgya rnams ni/_/nyin mtshan du yang de dag tshol/_/ji snyed kun nas nyon mongs kyi/_/bag la nyal ni rab tu spangs/_/de dag sems can thams cad la/_/rtag tu mnyam pa'i sems su 'gyur/_/ting 'dzin bye ba khrag khrig rnams/_/phyogs bcu dag 
[\[109a.2\]]tu nges par ston/_/dris pa bye ba stong rnams kyang /_/mi gnas par ni lung ston to/_/pho dang mor ni 'du shes dang /_/'du shes thams cad rnam par bshig_/dngos med 'du shes gnas nas ni/_/yang dag nges par ston par byed/_/yongs su dag pa'i ye shes kyis/_/ji bzhin 
[\[109a.3\]]du ni chos ston to/_/chos rnams yang dag bstan la brtson/_/ting 'dzin ye shes spyod yul ldan/_/de yi ting 'dzin spyod pa yang /_/dngos po dag la mi gnas te/_/de yi tshig kyang don med min/_/chos bstan pa yang 'bras bu yod/_/mdo sde 'di la su dga' ba/_/des ni mir 
[\[109a.4\]]'gyur legs par 'thob/_/mi khom thams cad rab tu spangs/_/sangs rgyas kun la byas pa gzo/_/gang gis rin chen mdo 'di las/_/tshig bzhi'i tshigs bcad bzung ba yang /_/des ni 'khor ba gang bor ba/_/bskal pa bsam gyis mi khyab bo/_/mdo sde 'di la su dga' ba/_/
[\[109a.5\]]de dag sangs rgyas kun gyis gzigs/_/de ni sangs rgyas ri mor byas/_/myur du byang chub thob par 'gyur/_/mdo sde 'di la su dga' ba/_/de dag chos rnams thams cad la/_/the tshom dang ni nem nur med/_/de dag mya ngan 'das dang nye/_/bya rgod phung por de bzhin gshegs/_/
[\[109a.6\]]dpa' bo chen po de yis mthong /_/thams cad sangs rgyas lung bstan te/_/rgyal ba byams pa mthong bar 'gyur/_/sangs rgyas byams pa mthong nas ni/_/bzod pa bzang po thob par 'gyur/_/gang su zad pa'i dus la yang /_/mdo sde 'di la rab gnas pa/_/de dag yang dag 
[\[109a.7\]]mtha' la gnas/_/yang dag mtha' ni bsam mi khyab/_/bsam gyis mi khyab mtha' la ni/_/de dag nem nur yod ma yin/_/rdul phran tsam yang rnam pa kun/_/de dag la yang the tshom med/_/rdul tsam rab tu spangs pa ni/_/de dag byang chub rnyed mi dka'/_/zad dus shin 
[\[109b\]]
[\[109b.1\]]tu 'jigs pa la/_/dka' ba dag ni spyad byas te/_/mdo sde rin chen 'di bslabs na/_/spobs pa dag kyang mi zad 'gyur/_/mdo sde 'di ni rab bton na/_/sangs rgyas rnams kyi mdzod bsrungs te/_/'di ni sangs rgyas kun mchod pa/_/chos kyi mchod pa bsam mi khyab/_/
[\[109b.2\]]ma rungs zad pa'i dus la ni/_/mdo sde 'di dag gang 'dzin pa/_/de dag ye shes rnyed mi dka'/_/sangs rgyas ye shes bsam mi khyab/_/gang gis sngon gyi sangs rgyas las/_/mdo sde 'di dag bzung ba ni/_/de dag lus la 'chang gyur te/_/zad pa'i dus la rab tu 'don/_/sangs 
[\[109b.3\]]rgyas zhing ni bye bar yang /_/'jig rten mgon po'i spyan sngar yang /_/shAkya seng ge'i spyod pa rnams/_/de dag sgrar yang sgrog par 'gyur/_/de dag sangs rgyas spyan sngar ni/_/rtag tu seng ge'i sgra sgrog ste/_/mtha' yas pa yi spobs pa yis/_/sangs rgyas byang chub 'di yang 
[\[109b.4\]]smra/_/zad dus 'jigs pa chen po'i tshe/_/byang chub 'di ni gang srung ba/_/bu ram shing gi rigs skyes rnams/_/sangs rgyas rnams kyis lung bstan yin/_/de dag gzugs ni phun sum tshogs/_/mtshan rnams kyis kyang rnam par brgyan/_/sangs rgyas bye bar phyag 'tshal 
[\[109b.5\]]du/_/rnam par 'phrul pas 'gro bar 'gyur/_/sgyu ma yi ni me tog dag_/gser gyi mdog 'drar snang ba dang /_/bai dUr+ya dang shel dag dang /_/dngul gyi yang ni me tog rnams/_/rin chen rigs rnams thams cad kyang /_/de yi lag nas 'byung bar 'gyur/_/byang chub lam 
[\[109b.6\]]rnams tshol ba'i phyir/_/de dag sangs rgyas rnams la 'thor/_/mchod pa rnam pa sna tshogs dang /_/rol mo sgrub pa phun sum tshogs/_/gang gA yi ni bye ma snyed/_/ba spu'i khung nas 'byung bar 'gyur/_/sems can bye ba bsam mi khyab/_/gang dag sgra 'di thos pa ni/_/sangs 
[\[109b.7\]]rgyas ye shes bla med las/_/de dag phyir yang mi ldog 'gyur/_/sangs rgyas bye ba de dag gi/_/bsngags pa bsam gyis mi khyab brjod/_/bsam gyis mi khyab zhing rnams su/_/de dag sgra yang thos par 'gyur/_/gang gis sgra de thos pa ni/_/de dag 'du shes 'gags 
[\[110a\]]
[\[110a.1\]]par 'gyur/_/'du shes dag ni 'gags nas su/_/sangs rgyas mtha' yas mthong bar 'gyur/_/de 'dra ba yi ye shes kyis/_/byang chub spyod pa spyad nas ni/_/sems can kun gyi don byas nas/_/don byed pa yi rgyal bar 'gyur/_/gang gis ting 'dzin bzung 
[\[110a.2\]]ba yi/_/mkhas pas 'dir ni gang 'thob pa/_/yon tan phan yon 'di dag ste/_/gzhan yang dpag tu med par 'gyur/_/bud med kyis kyang mdo sde 'di/_/thos nas tshigs bcad gcig bzung na/_/bud med dngos po rnam bsgyur nas/_/chos smra ba yang de 'gyur ro/_/de ni 
[\[110a.3\]]phyis kyang bud med kyi/_/dngos po 'dzin par mi 'gyur te/_/mtshan rnams kyis ni legs brgyan cing /_/rtag tu byad bzhin bzang por 'gyur/_/mdo sde mchog rab 'di yi ni/_/yon tan dag kyang mchog bshad pa/_/de la de dag thams cad 'byung /_/byang chub nyid kyang myur 
[\[110a.4\]]du 'thob/_/sangs rgyas kun gyi spyod yul te/_/mdo sde 'di ni bzung nas su/_/de dag skye ba thams cad du/_/rtag tu 'jigs pa med par 'gyur/_/ting 'dzin zhi ba bshad pa ni/_/byang chub sems dpa' skyed pa ste/_/byang chub rtogs par su 'dod pa/_/mdo sde 'di 
[\[110a.5\]]ni brjod par gyis/_/de dag thub dbang bsnyen pa ste/_/sangs rgyas byang chub nye bar 'gyur/_/de dag ring por mi thogs par/_/mnyam gzhag zhi ba'i sa 'di thob/_/byang chub sems dpa' dpa' bo dag_/byang chub de la rtag gnas nas/_/sangs rgyas dag ni bye ba rnams/_/
[\[110a.6\]]gang gA'i bye snyed mthong bar 'gyur/_/ting 'dzin rdul bral zhi ba 'di ni des thob nas/_/sa bdag 'khor los sgyur ba'i rgyal por de 'gyur te/_/sangs rgyas rdul bral shin tu sems zhi rnams mthong nas/_/'jig rten mgon po de dag tshigs bcad brgyas stod 'gyur/_/shin 
[\[110a.7\]]tu grags pa chen po lha dang mi yi mchog_/'dren pa dag la mchod pa mtshungs med des byas te/_/des ni rgyal srid mchil ma bzhin du yongs spangs nas/_/gtsang zhing rnam par dag pas tshangs pa'i spyad pa spyod/_/de ni thub pa mchog gi bstan la rab byung nas/_/ting 
[\[110b\]]
[\[110b.1\]]'dzin rdul bral zhi ba 'di yang rab thob ste/_/de yang tshig dge dag kyang shin tu 'jam gyur nas/_/blo ldan byin gyis brlabs kyis mdo sde bye ba 'chad/_/stong pa mtshan med mchog tu gya nom zhi ba'i mchog_/rab tu zhi chos spyad pa zhib cing thogs pa med/_/shin tu zhi ba rtag tu rdul bral 
[\[110b.2\]]rang bzhin stong /_/ting 'dzin 'di thob skye bo mang la rab tu ston/_/blo ni rtag tu zab cing blo yang mtha' yas te/_/blo yang rgya che dpag tu med pa'i don ldan blo/_/zab cing zhi ba'i ting nge 'dzin 'di thob nas ni/_/'jig rten thams cad du yang snang ba thob par 'gyur/_/rdul dang bral 
[\[110b.3\]]ba'i ting 'dzin zhi ba 'di rnyed na/_/de ni tshangs par spyod pa rtag tu gtsang bar 'gyur/_/dri nga med cing rtag tu kun nas nyon mongs med/_/sems can bye ba gzhan yang de la 'god par 'gyur/_/rdul dang bral ba'i ting 'dzin zhi ba 'di bzung na/_/shes rab shin tu rno zhing shes rab 
[\[110b.4\]]mchog tu 'gyur/_/de thos rgya mtshor 'gyur zhing rtag tu blo mtha' yas/_/ngag dge blo gros mkhas shing cho ga shes par 'gyur/_/rdul dang bral ba'i ting 'dzin zhi ba 'di bzung na/_/las kyi gnas dang de bzhin bzo yi gnas rnams dang /_/sman gyi gnas rnams dang ni de bzhin rtsi yi 
[\[110b.5\]]gnas/_/brtan pa de ni thams cad kyi yang pha rol phyin/_/rdul dang bral ba'i ting 'dzin zhi ba 'di bzung na/_/snyan dngags bstan bcos bzhad gad rol mo dang /_/glu dang gar la shin tu mkhas shing pha rol phyin/_/'jig rten na yang rtag tu slob dpon 'gyur ba yin/_/rdul 
[\[110b.6\]]dang bral ba'i ting 'dzin zhi ba 'di bzung na/_/byang chub spyod pa zhi ba dam pa mchog spyod cing /_/de ni rtag par g.yog dang rab tu ldan par 'gyur/_/phyogs kyang rtag tu mi phyed 'thun zhing 'tsham par 'gyur/_/rdul dang bral ba'i ting 'dzin zhi ba 'di bzung na/_/mkhas pas 
[\[110b.7\]]de la mya ngan dag gi zug rngu dang /_/mkhas pa'i sems la nam yang gnod pa mi 'byung ste/_/thams cad dus su rtag par nad kyang med par 'gyur/_/rdul dang bral ba'i ting 'dzin zhi ba 'di bzung na/_/lus kyi nad dang de bzhin sems kyi nad rnams dang /_/so yi nad dang 
[\[111a\]]
[\[111a.1\]]de bzhin mgo yi nad rnams kyang /_/'tsho ba'i 'jig rten dag na de la nad mi 'byung /_/rdul dang bral ba'i ting 'dzin zhi ba 'di bzung na/_/mi yi 'jig rten nad rnams mang po ci yod pa/_/lus kyi nad dang de bzhin sems kyi nad rnams dang /_/de la nad kyang de dag rtag 
[\[111a.2\]]tu yong mi 'byung /_/rdul dang bral ba'i ting 'dzin zhi ba 'di bzung na/_/sems la kun nas nyon mongs pa ni gang yod dang /_/lus la yang ni nad kyi rnam pa gang yod pa/_/kun nas nyon mongs mang po de dag de la med/_/rdul dang bral ba'i ting 'dzin zhi ba 'di bzung na/_/bar snang 
[\[111a.3\]]nam mkha' dag la gos pa med pa ltar/_/rnam par dag cing rgya che rab tu 'od gsal te/_/de bzhin de yi sems kyang rnam par dag par 'gyur/_/rdul dang bral ba'i ting 'dzin zhi ba 'di bzung na/_/zla ba'i 'od dang de bzhin nyi ma'i 'od rnams ni/_/dag cing gzung du med la rab 
[\[111a.4\]]tu 'od gsal ba/_/de bzhin de yi sems kyang shin tu 'od gsal 'gyur/_/ji ltar tshon rtsi thogs nas bar snang nam mkha' la/_/rnam pa mang po du ma'i gzugs rnams bri bar dka'/_/de bzhin rdul bral zhi ba'i ting 'dzin 'di bsgoms na/_/de yi sems la ri mor bri ba sla 
[\[111a.5\]]ma yin/_/rlung ni ji ltar phyogs bzhi dag nas langs pa dang /_/thogs pa med par phyogs rnams kun tu 'gro bar 'gyur/_/de yi sems kyi rgyud kyang rlung dang 'drar 'gyur te/_/de ni 'jig rten dag na thogs med ma chags 'gro/_/rlung langs pa ni rgya mos gzung du rung yang 
[\[111a.6\]]srid/_/rlung ni zhags pa dag gis bcing bar nus gyur kyang /_/rdul dang bral ba zhi ba'i ting 'dzin 'di bsgoms na/_/de yi sems ni rab tu shes par sla ma yin/_/gzugs brnyan dag ni chu yi nang du gzung bar rung /_/'bru mar gang ba'i snod dang chu yi nang du 'byung /_/
[\[111a.7\]]de bzhin rdul bral zhi ba'i ting 'dzin 'di bsgoms na/_/de yi sems ni rab tu shes par sla ma yin/_/sprin las 'brug zer glog gi 'khri shing byung ba dag_/mi dag gi ni lag pas gzung bar nus gyur kyang /_/rdul dang bral ba zhi ba'i ting 'dzin 'di thob na/_/de yi 
[\[111b\]]
[\[111b.1\]]sems kyi tshad ni shes par sla ma yin/_/phyogs bcu'i sangs rgyas zhing na sems can ci yod pa/_/sems can de dag gi ni sgra skad gzung nus kyang /_/byang chub sems dpa' nam zhig ting 'dzin 'di thob na/_/de yi sems kyi mtha' ni shes par sla ma yin/_/des ni rdul 
[\[111b.2\]]bral zhi ba'i ting 'dzin 'di thob nas/_/kun nas nyon mongs med cing gos pa med par 'gyur/_/nam zhig des ni ting 'dzin zhi ba thob pa'i tshe/_/phyir yang sred pa gsum la nam yang chags mi byed/_/nam zhig rdul dang bral ba'i ting 'dzin 'di thob na/_/'dod pa dag la mi sred 
[\[111b.3\]]gzugs la mi sred de/_/bud med dag la mi sred sems kyang 'khrul pa med/_/zhi zhing rab tu zhi ba gos pa med par 'gyur/_/nam zhig rdul dang bral ba'i ting 'dzin 'di thob na/_/bu la mi sred bu mo dag la'ang sred mi 'gyur/_/chung ma dag la'ang mi sred g.yog la'ang sred pa med/_/rab 
[\[111b.4\]]tu zhi bar spyod cing gos pa med par 'gyur/_/gser la mi sred nor rnams la yang sred med de/_/mtho ris mi sred rin chen rdzas la chags mi 'gyur/_/sems kyang shin tu rnam par dag cing mi rtog pa/_/'di ni ting nge 'dzin rnams thob pa'i bye brag yin/_/rgyal srid 'dod phyir 
[\[111b.5\]]tshangs par spyod pa de mi spyod/_/mkhas pa mtho ris sred pas rtag tu sbyin mi byed/_/byang chub sems dpa' byang chub 'dod pas sbyin byed de/_/'di ni ting nge 'dzin dag thob pa'i bye brag go/_/rgyal po'i srid phyir dka' thub brtul zhugs mi spyod do/_/srid pa gsum du dbang phyug 'dod 
[\[111b.6\]]pa'i phyir ma yin/_/skye bo mang la phan phyir byang chub sred pa yis/_/de ni rdul dang bral ba'i ting 'dzin 'di sgrub bo/_/glu la mi sred gar la'ang sred pa ma yin te/_/spos la mi sred btung ba dag la'ang sred ma yin/_/zas la'ang mi sred gos la yang ni sred mi 'gyur/_/'di 
[\[111b.7\]]ni ting nge 'dzin dag thob pa'i bye brag yin/_/mig la mi sred rna ba la yang sred ma yin/_/sna la mi sred lce la sred pa ma yin zhing /_/lus la mi sred sems la yang ni sred mi 'gyur/_/'di ni ting nge 'dzin dag thob pa'i bye brag yin/_/khyim la mi sred dgon par sred pa ma yin 
[\[112a\]]
[\[112a.1\]]te/_/gtsug lag khang la mi sred grong la'ang sred mi 'gyur/_/yul 'khor mi sred grong khyer la yang mi sred de/_/'di ni ting nge 'dzin dag thob pa'i bye brag yin/_/sbyin la mi sred tshul khrims dag la sred mi 'gyur/_/bzod la mi sred brtson 'grus la yang sred ma 
[\[112a.2\]]yin/_/bsam gtan mi sred shes rab la yang mi sred de/_/'di ni ting nge 'dzin dag thob pa'i bye brag yin/_/sems can la yang mi sred srog la mi sred cing /_/sangs rgyas dag la mi sred chos la sred mi byed/_/dge 'dun mi sred byang chub la yang sred mi 'gyur/_/'di ni ting 
[\[112a.3\]]nge 'dzin dag thob pa'i bye brag yin/_/yod la mi sred med pa la yang sred ma yin/_/dbus la mi sred mtha' la'ang sred par mi 'gyur zhing /_/kun la mi sred sred pa med pa'ang ma yin te/_/'di ni ting nge 'dzin dag thob pa'i bye brag yin/_/rdul dang bral ba'i ting 'dzin zhi ba 'di thob 
[\[112a.4\]]na/_/de la 'dod chags nam yang gnod pa mi skyed de/_/su dag bud med sred pa de ni sems 'khrul 'gyur/_/'di ltar des ni 'dod chags rang bzhin yongs su shes/_/rdul dang bral ba zhi ba'i ting 'dzin 'di thob na/_/de la nam yang zhe sdang gnod pa mi skyed de/_/mkhas pas 
[\[112a.5\]]'di ltar gnod sems rab tu bshig pa'i phyir/_/byams par byed cing zhe sdang thams cad shin tu bcom/_/de la nam yang gti mug gnod pa mi skyed de/_/shes rab kyis ni gti mug ma rig nges par bsal/_/ye shes rab rib med pa dpag tu med pa thob/_/ting 'dzin thob 
[\[112a.6\]]pa'i yon tan 'di dag dpag tu med/_/mi gtsang bas ni 'dod chags rtag tu tshar bcad de/_/byams pa yis kyang zhe sdang khor mor ma lus bcom/_/shes rab kyis ni gti mug nyon mongs dra ba bsal/_/ting 'dzin thob pa 'jig rten kun na rab tu mdzes/_/de la nam yang 
[\[112a.7\]]gnyid ni gnod pa mi bskyed de/_/des ni nye ba'i nyon mongs rnam mang rnam par bshig_/de ni gos pa med cing shin tu bral bar 'gyur/_/ting 'dzin thob pa'i yon tan 'di dag dpag tu med/_/byang chub sems dpa' gang dag ting 'dzin 'di 'dzin pa/_/de la nam yang 
[\[112b\]]
[\[112b.1\]]chags pa gnod par mi 'gyur te/_/'di ltar de ni dus kun tu yang gtong la dga'/_/bdog pa thams cad gtong zhing bde ba sbyin par 'gyur/_/byang chub sems dpa' gang dag ting 'dzin 'di 'dzin pa/_/de ni dpe med pa yi mthu dang ldan par 'gyur/_/de ni rtag par stobs dang rjes 
[\[112b.2\]]su ldan 'gyur te/_/'jig rten na ni de dang mnyam pa su yang med/_/nam tshe 'jig rten du yang 'khor los sgyur ba yin/_/mi yi rgyal por de 'gyur 'dzam bu'i gling du 'ongs/_/de tshe skye bo mang pos shin tu mchod par 'gyur/_/khyad par thob pas rab rib med cing shes rab mchog_/
[\[112b.3\]]su dag gtso bor gyur cing rigs che rin chen mchog_/longs spyod che zhing g.yog bran mang la dbang yang che/_/gang la rta dang bal glang shing rta bzhon mchog yod/_/gser dang nor bu rin chen 'gron bu rab tu mang /_/sangs rgyas ye shes dam pa 'di la su dad pa/_/de dag 'dzam 
[\[112b.4\]]gling rin chen rigs zhes bya ba yin/_/de ni rin chen rigs mchog de ru skyes nas kyang /_/gnyen bshes shin tu mang po'i tshogs kyi don kyang byed/_/'dzam bu'i gling 'di dag na ma dad gang yod pa/_/de dag bag yod pas ni dad pa skyed par byed/_/sems can tshogs rnams 
[\[112b.5\]]byang chub sems la gang bkod pa/_/de dag sangs rgyas rang byung rgyal ba mchog tu 'gyur/_/de dag mtshungs pa med pa'i byang chub mchog thob nas/_/sangs rgyas zhing du mtshungs med 'khor lo rab tu bskor/_/de tshe chos kyi 'khor lo 'di ni sus shes pa/_/de dag ma lus mi skye'i 
[\[112b.6\]]chos la gnas par 'gyur/_/byang chub sems dpa' de dag shin tu mang byed de/_/de dag rtag tu sems can rnams kyis mchod par 'gyur/_/de dag dus kun du yang mtshungs med don byed de/_/de dag sems can mig ni rab rib med par byed/_/byang chub sems dpa' gang dag 
[\[112b.7\]]rab dga' byams pa'i sems/_/gos pa med pa de dag de tshe sangs rgyas 'gyur/_/de tshe byang chub sems dpa' de dag gar gnas pa/_/sems can dag gi don kyang tshad med byed par 'gyur/_/tshangs spyod mtshungs med tshul khrims rnam dag rab tu bsrung /_/bskal pa mtha' 
[\[113a\]]
[\[113a.1\]]yas mang por ting 'dzin sgom par byed/_/rtag tu bsam gtan rnam par thar la shin tu nges/_/de tshe byang chub sems dpa' de dag sangs rgyas sras/_/de dag rdzu 'phrul rkang pa rtag tu snyen byed cing /_/zhing rnams mtha' yas rnam pa mang por de song nas/_/bde bar 
[\[113a.2\]]gshegs pas rab tu bshad pa'i chos nyan te/_/gzungs la rab tu gnas pas thams cad 'dzin par byed/_/byang chub sems dpa' gang dag gzungs la gnas pa ni/_/mdo sde dpag tu med pa mtha' yas rab tu ston/_/byang chub sems dpa' gang dag gzungs la gnas 
[\[113a.3\]]pa ni/_/sems can dag gi don kyang dpag tu med pa byed/_/sems can 'chi 'pho skye ba dang /_/'gro ba dang ni 'ong ba shes/_/des ni ci 'dra'i las byas pa/_/rnam par smin pa de 'drar 'gyur/_/las rnams 'pho bar 'gyur ba yang /_/rdul tsam yang ni mi rnyed do/_/byang chub 
[\[113a.4\]]sems dpa' grags chen ni/_/de dag gi yang de shes so/_/stong pa bdag nyid chen po yi/_/gnas pa dag gi dam pa yin/_/sems can bye ba bsam yas kyang /_/theg pa che la rab tu 'god/_/de la ston par byed pa na/_/sems can 'du shes mi 'jug ste/_/chos 
[\[113a.5\]]rnams 'jug pa med par ni/_/byang chub sems dpa' rab tu ston/_/chos rnams rab tu ston pa na/_/dmigs pa dag ni mi 'byung ste/_/ye shes brtan la rab gnas shing /_/stong pa nyid la gnas par 'gyur/_/ston pa kun gyi gnas pa yi/_/ting 'dzin 'di ni bstan 
[\[113a.6\]]byas nas/_/bud med 'du shes rang bzhin gyis/_/de la 'du shes mi 'byung ngo /_/bud med 'du shes rnam bshig nas/_/byang chub snying por 'dug par 'gyur/_/byang chub snying por 'dug nas ni/_/bdud kyi 'du shes rnam par ldog_/mkhas pa des ni bdud rnams 
[\[113a.7\]]dang /_/bdud kyi sde yang mi mthong ste/_/bdud kyi bu mo gsum po yang /_/des ni mthong bar mi 'gyur ro/_/byang chub snying por 'dug nas ni/_/'du shes thams cad rab tu spong /_/'du shes thams cad rab spangs nas/_/sa 'di thams cad g.yos par gyur/_/
[\[113b\]]
[\[113b.1\]]ri rab rgya mtshor bcas pa dag_/phyogs bcu na yang ci yod g.yos/_/phyogs bcu dag na sems can rnams/_/kun gyis de ni mi shes so/_/sa dag rab tu g.yos pa 'di/_/byang chub sems dpa'i rdzu 'phrul yin/_/byang chub dam pa 'tshang rgya ba/_/de tshe sa yang lan drug g.yos/_/'dus 
[\[113b.2\]]byas chos ni ji snyed dang /_/chos gang 'dus ma byas pa yang /_/chos de thams cad rab rtogs te/_/chos kyi sgrar ni bstan pa yin/_/'di la rtogs byed gang yang med/_/seng ge'i sgra ni 'byung mod kyi/_/'byung ba dag kyang rnam rig nas/_/'od byed sangs rgyas nyid du 'gyur/_/rten 
[\[113b.3\]]cing chos rnams 'byung bar 'gyur/_/rten cing chos rnams rab tu skye/_/chos rnams kyi ni rten pa yang /_/mkhas pa de dag thams cad shes/_/chos kun gyi ni cho ga shes/_/stong nyid rtogs par khong du chud/_/de dag 'gro ba rab shes te/_/chos kun rtogs par khong du chud/_/
[\[113b.4\]]de yi 'gro ba btsal na yang /_/byang chub sems dpas mi rnyed de/_/'di ltar sangs rgyas thams cad kyi/_/'gro ba bsam yas de yis rig_/'gro ba thams cad shes pa gang /_/de ni 'gro ba der 'gro ste/_/dam chos mtshan nyid rig pas na/_/ngan song thams cad chad pa yin/_/
[\[113b.5\]]dam chos mtshan nyid rig nas ni/_/zhing rnams thams cad rnam par lta/_/zhing kun la yang rnam bltas nas/_/byang chub snying por 'dug par 'gyur/_/byang chub snying por 'dug nas su/_/seng ge yi ni sgra sgrog ste/_/de bzhin zhing rnams bye ba snyed/_/bsam yas dpag 
[\[113b.6\]]med grags par byed/_/zhing de rnams kyang g.yo byed cing /_/sangs rgyas dpa' bo grags chen dag_/sems can ji ltar 'dul ba bzhin/_/sems can kha lo sgyur zhing 'dul/_/byang chub dam pa reg nas ni/_/byang chub snying po de las langs/_/dpag med bsam 
[\[113b.7\]]gyis mi khyab pa/_/sems can 'dul ba'ang rnam par 'dul/_/de nas rdzogs pa'i sangs rgyas ni/_/sangs rgyas sprul pa mtha' yas sprul/_/zhing rnams bye ba stong du yang /_/sangs rgyas sprul pa 'gro bar 'gyur/_/sems can bye ba bsam yas rnams/_/byang chub 
[\[114a\]]
[\[114a.1\]]mchog la rab tu 'god/_/srog chags kun la phan pa'i phyir/_/chos kyi mchog kyang ston par byed/_/ye shes chen po de 'dra ste/_/sangs rgyas ye shes bsam mi khyab/_/de phyir 'dun pa rab skyed cig_/byang chub 'dun pa bla na med/_/sangs rgyas dang ni 
[\[114a.2\]]chos rnams dang /_/'dus pa'i dam pa dge 'dun la/_/byang chub sems dpa' dpa' bo rnams/_/byang chub mchog tshol gus pa skyed/_/zhum pa med pa'i sems kyis kyang /_/g.yel ba med par ri mo gyis/_/de nas 'od byed sangs rgyas su/_/ring por mi thogs 'gro bar 
[\[114a.3\]]'gyur/_/byang chub sems dpa' gang dag kyang /_/zhing rnams stong nas lhags pa rnams/_/'jig rten sgron ma rab mthong ste/_/chos kyis mchog kyang 'chad par mdzad/_/dpa' bo chen po 'dren pa la/_/rin chen chen pos 'thor bar byed/_/man dA ra ba'i me tog dag_/
[\[114a.4\]]byang chub phyir ni 'thor bar byed/_/bla na med pa'i sangs rgyas zhing /_/zhing 'di rab tu brgyan par byed/_/phyogs dang phyogs ni kun tu yang /_/rin po che yi dra bas g.yogs/_/ba dan dag kyang gdags byas shing /_/rgyal mtshan bye ba mngon par bsgreng /_/du ma yi ni rgyan rnams 
[\[114a.5\]]kyis/_/zhing 'di shin tu legs par brgyan/_/khang pa brtsegs pa byed par 'gyur/_/rin chen kun gyis rnam par spras/_/khang pa pu shu stegs bu dag_/yid du 'ong ba grangs med rnams/_/gzhal med khang dang zla gam dang /_/skar khung de bzhin bya rgya bres/_/rin chen 
[\[114a.6\]]sna tshogs brgyan pa yi/_/bdug pa'i snod du bdug pa bdugs/_/bdug pa dag ni bdugs pa yis/_/sangs rgyas zhing 'di rab tu gang /_/de yi dri ni yid 'ong ba/_/zhing yang bye ba stong du ldang /_/de dag kun tu khyab byas nas/_/spos kyi char yang rab tu 'bebs/_/gang 
[\[114a.7\]]gis dri de bsnams pa yang /_/de dag sangs rgyas 'dren par 'gyur/_/de dag 'dod chags zug rngu spangs/_/zhe sdang sred pa yong med de/_/rgya mo chen po rnam par dral/_/mun pa kun kyang med par 'gyur/_/der ni rdzu 'phrul thob gyur te/_/dbang stobs byang chub yan 
[\[114b\]]
[\[114b.1\]]lag dang /_/bsam gtan thar pa rnam par reg_/de dag sbyin par 'os par 'gyur/_/stan yang yid du 'ong ba rnams/_/bye ba phrag lnga rab bshams te/_/rin chen dra bas brgyan pa yi/_/gos rnams bye ba rab tu bting /_/de la dpa' bo grags pa che/_/byang chub sems 
[\[114b.2\]]dpa' de dag 'dug_/mtshan dang de bzhin dpe byad kyis/_/de dag shin tu rnam par 'bar/_/sangs rgyas zhing 'di thams cad kyang /_/rin chen shing gis legs brgyan te/_/yan lag brgyad ldan chus gang ba/_/rdzing bu dag ni rnam par sprul/_/rdzing bu'i 'gram na gnas pa 
[\[114b.3\]]rnams/_/de dag de las chu 'thungs nas/_/thams cad sred pa bsal nas ni/_/'jig rten gyi yang mchod rten 'gyur/_/tha dad pa yi zhing nas kyang /_/byang chub sems dpa' lhags pa rnams/_/shAkya seng ge skyob pa yi/_/sangs rgyas bsngags pa rjod par byed/_/sgra de 
[\[114b.4\]]su dag thos pa ni/_/de dag 'jig rten 'dren par 'gyur/_/phan yon bsam gyis mi khyab pa/_/mdo sde 'di ni ngas rab bshad/_/pad ma bye ba bsam mi khyab/_/'dab ma dag ni gser las byas/_/snying po sbrul gyi snying po ste/_/der ni de dag rab tu sprul/_/yal ga 
[\[114b.5\]]dag kyang bai dUr+ya/_/khog pa dag ni shel yin te/_/ze ba dpal gyi snying po can/_/der ni mdzes pa rnams kyang sprul/_/de dag dri yang bsam mi khyab/_/rgyun mi 'chad par 'byung ba yis/_/zhing rnams bye ba kun tu gang /_/pad mo'i dri ni bsam mi khyab/_/yid du 'ong bar 'byung 
[\[114b.6\]]ba yi/_/dri de su yis bsnams pa yang /_/de dag rab tu sems dga' zhing /_/nad rnams thams cad zhi bar 'gyur/_/'dod chags zhe sdang gti mug rnams/_/ma lus par ni zad 'gyur te/_/de dag nyes pa gsum zad nas/_/sangs rgyas bde ba sbyin par 'gyur/_/de 
[\[114b.7\]]dag las ni sgra 'byung ste/_/sangs rgyas sgra ni bsam mi khyab/_/dam pa'i chos dang dge 'dun sgra/_/rnam pa kun ni 'byung bar 'gyur/_/stong pa nyid dang mtshan med dang /_/smon pa med pa'i sgra 'byung ste/_/de thos sems can bye ba mang /_/phyir mi ldog par rab tu 
[\[115a\]]
[\[115a.1\]]'gyur/_/sgra de dag ni byung ba yang /_/zhing rnams bye bar 'gro bar 'gyur/_/sems can bye ba bsam yas rnams/_/sangs rgyas ye shes 'god par byed/_/rma bya ka la ping ka dang /_/shang shang te'u dang bya rnams kyang /_/de dag rab tu sgra 'byin pa/_/sangs rgyas 
[\[115a.2\]]sgra ni bla na med/_/ku nal ri skegs khrung khrung dang /_/khu byug dang ni bya rnams te/_/de dag sgra ni 'byin pa yang /_/bsam gyis mi khyab chos sgra 'byin/_/ne tso ngang pa ka ran da/_/ngur pa dang ni sa ra sa/_/de dag sgra rnams 'byin pa ni/_/bla med dge 'dun sgra yang 'byin/_/lha dag gi 
[\[115a.3\]]dang mi yi ni/_/bya rnams ji snyed gang yod pa/_/dkon mchog gsum gyi bsngags pa rnams/_/de dag kun tu sgra yang 'byin/_/rin po che yi shing rnams ni/_/bye brag 'phags shing blta na sdug_/yid 'ong nor bu'i shing rnams kyang /_/zhing 'di nyid du rnam par sprul/_/shing 'di kun 
[\[115a.4\]]la rgyan rnams kyi/_/chun po thams cad rab tu 'phyang /_/sangs rgyas dag gi mthu yis ni/_/zhing 'di nyid du mngon par sprul/_/zhing 'di na ni mi snang ba/_/de lta bu yi bkod pa ni/_/zhing kun na yang yong med de/_/de tshe shin tu bye brag 'phags/_/gong ma bzhin du 'di dag rnams/_/
[\[115a.5\]]shAkya seng ge skyob pas bshad/_/byang chub sems dpa' grags chen rnams/_/ye shes de la nem nur med/_/gang gi mtha' 'di rtogs pa ni/_/de dag 'jug pa bsam yas te/_/ye shes kyis ni rnam par 'phel/_/'bab chu dag gis rgya mtsho bzhin/_/de dag la yang mtha' 
[\[115a.6\]]mi rnyed/_/rgya mtsho dag ni 'thung ba bzhin/_/byang chub sems dpa' rnams kyi tshul/_/bsam gyis mi khyab 'di dag bshad/_/dpa' bo mtha' 'dir gnas pa yi/_/byang chub sems dpa' grags ldan rnams/_/dbyangs kyi yan lag rnam 'byin pa/_/gang gA yi ni bye ma 
[\[115a.7\]]snyed/_/de bas dbyangs kyang bsam yas te/_/byang chub sems dpa' rlom sems med/_/rlom sems rab tu spangs pa na/_/byang chub tu yang nye bar 'gyur/_/de dag srog gi phyir yang ni/_/tshul khrims 'dral bar mi byed de/_/byang chub sems dpa' dka' thub 
[\[115b\]]
[\[115b.1\]]brtan/_/de ni mi 'dral spyod par byed/_/'dod pa yi ni 'du shes kyis/_/de kun phyir yang mi 'dral te/_/'du shes thams cad spangs pa la/_/ting 'dzin dag ni dpag tu med/_/mnyam par bzhag pas de spyod de/_/ting 'dzin la yang chags pa med/_/chags pa med cing bag 
[\[115b.2\]]yod pas/_/de ni 'jig rten chags mi byed/_/'jig rten khams ni 'das nas kyang /_/bde ba can du de 'gro ste/_/der song nas ni de yis kyang /_/sangs rgyas 'od dpag med pa mthong /_/byang chub sems dpa' dpa' bo gang /_/mtshan rnams kyis ni legs par brgyan/_/
[\[115b.3\]]mngon shes lnga ldan shes rab che/_/gzungs rnams spyod yul gyur pa dag_/zhing rnams bye bar rab 'gro zhing /_/sangs rgyas zhabs la phyag kyang 'tshal/_/sangs rgyas zhing ni bsam yas su/_/snang bar byed cing 'gro bar 'gyur/_/skyon rnams thams cad rab spangs shing /_/nyon 
[\[115b.4\]]mongs thams cad rnam par sbyangs/_/nyon mongs thams cad rgyun bcad de/_/rgyal bar skye ba gcig gis gnas/_/zhing de nas ni mi rnams kyang /_/ngan song du yang mi 'gro ste/_/zhing der ngan song thams cad kyang /_/ma lus par ni chad par 'gyur/_/skyob pa 'od ni dpag 
[\[115b.5\]]med pa/_/'jig rten mgon pos bshad pa ste/_/de la nem nur ma byed cig_/bde ba can du 'gro bar 'gyur/_/mdo sde rin chen 'di yi bsngags pa rnams/_/bud med gang thos sems kyang dad 'gyur ba/_/skyes bu mkhas pa mchog tu myur 'gyur te/_/rdzu 'phrul gyis ni zhing stong bye 
[\[115b.6\]]bar 'gro/_/mchod pa tshad med rnam mang ji snyed pa/_/zhing ni bye ba khrag khrig gtams snyed du/_/skyes bu mchog la mchod pa de byas pas/_/byams pa'i sems la grangs dang char mi phod/_/tshul khrims ting 'dzin rtag tu bsnyen byas te/_/bsam gtan rnam thar de bzhin tshad 
[\[115b.7\]]med dang /_/stong pa mtshan med rtag tu bsnyen byas na/_/ring por mi thogs 'jig rten bde gshegs 'gyur/_/byang chub sems dpa' tshul khrims tshogs gnas pa/_/des ni nga la mchod pa rab mchog byas/_/zad dus tha mar byang chub sems gnas pa/_/des ni sangs rgyas 
[\[116a\]]
[\[116a.1\]]thams cad rtag tu mchod/_/zad dus mi bzad pa la byang chub sems dpa' gang /_/bde bar gshegs pas bstan pa'i chos mchog 'di srung ba/_/de dag nga yi sras te phyi dus chos skyong ba/_/de dag sangs rgyas bye ba stong gis yongs su gtad/_/mdo sde 'dzin pa'i phan yon 
[\[116a.2\]]gyi le'u ste sum cu rtsa gsum pa'o//_//'phags pa ting nge 'dzin gyi rgyal po'i mdo/_bam po bcu gcig pa/_de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub sems dpa' sems dpa' chen po ting nge 'dzin 'di 'dod pa 
[\[116a.3\]]dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mtshan ma med pa la gnas te de bzhin gshegs pa bzhugs pa'am/_yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya 
[\[116a.4\]]ba la mngon par brtson par bya'o/_/gzhon nu byang chub sems dpa' sems dpa' chen po des sems can thams cad la dmigs pa'i sems bskyed pas ting nge 'dzin 'di 'dod pa dang /_/myur du bla na med pa yang dag par rdzogs pa'i byang chub mngon par rdzogs par 'tshang rgya bar 
[\[116a.5\]]'dod pas mtshan ma med pa la gnas shing las kyi rnam par smin pa la mi re bas rang gi lus dang srog gis kyang de bzhin gshegs pa bzhugs pa'am/_/yongs su mya ngan las 'das pa dag gi mchod rten la mchod pa mngon par 'du bya ba rgya cher bya'o/_/chos thams cad kyi rang 
[\[116a.6\]]bzhin mnyam pa nyid rnam par spros pa'i ting nge 'dzin 'di yang skad gsang mtho zhing yid du 'ong ba dang /_bye brag tu 'phags pa'i tshig dang yi ge rgyun chags pas snying rje chen po la dmigs pa'i sems dang /_yid la byed pas gzhan la rgya cher rab tu bstan par bya'o/_/rab tu 
[\[116a.7\]]gdon par bya'o/_/bshad par bya'o/_/de ci'i phyir zhe na/_gzhon nu chos thams cad kyi rtsa ba dang gzhi ni chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di yin no/_/gzhon nu gang gi tshe byang chub sems dpa' sems dpa' chen po snying rje 
[\[116b\]]
[\[116b.1\]]chen po dang /_thabs kyis brtan pa'i brtson 'grus dang ldan pas de bzhin gshegs pa bzhugs pa'am/_yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya ba la brtson par gyur cing /_chos thams cad kyi rang bzhin mnyam pa nyid rnam 
[\[116b.2\]]par spros pa'i ting nge 'dzin gyi rgyal po 'di gzhan dag la yang rgya cher rab tu ston pa de'i tshe gzhon nu byang chub sems dpa' sems dpa' chen po de stong pa nyid dang /_mtshan ma med pa dang /_smon pa med pa'i rnam par thar pa'i sgo la gnas par 'gyur te/_de chos gang la yang mi dmigs so/_/
[\[116b.3\]]byang chub sems dpa' sems dpa' chen po mi dmigs pa'i ting nge 'dzin gyi rnal 'byor la gnas pa ni smon lam thams cad la gnas par 'gyur ro/_/gzhon nu byang chub sems dpa' sems dpa' chen po smon lam thams cad la gnas pa ni bdag dang sems can kun gyi smon lam thams cad 
[\[116b.4\]]yongs su rdzogs par byed de/_ting nge 'dzin 'di yang myur du thob cing /_myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/gzhon nu rnam grangs 'dis kyang 'di ltar rig par bya ste/_gzhon nu sngon byung ba 'das pa'i dus na bskal pa grangs med pa 
[\[116b.5\]]bas ches grangs med pa/_yangs pa/_tshad med pa/_bsam gyis mi khyab pa/_dpag tu med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[116b.6\]]bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das dbyangs byin zhes bya ba 'jig rten du byung ngo /_/gzhon nu de bzhin gshegs pa dgra bcom pa yang dag par rdzogs pa'i sangs rgyas dbyangs byin des sems can grangs med dpag tu med 
[\[116b.7\]]pa zag pa zad pa/_dgra bcom pa nyid la bkod de/_rab tu bkod cing yongs su mya ngan las 'das nas kyang sems can grangs med dpag tu med pa bla na med pa yang dag par rdzogs pa'i byang chub las phyir mi ldog par yang rab tu bkod nas yongs su mya ngan las 'das par gyur to/_/
[\[117a\]]
[\[117a.1\]]gzhon nu de'i tshe de'i dus na 'dzam bu'i gling na rgyal po dpal dbyangs zhes bya bas/_de bzhin gshegs pa yongs su mya ngan las 'das pa la mchod pa bya ba'i phyir mchod rten de bzhin gshegs pa'i ring bsrel gyi snying po can bye ba khrag khrig brgya stong phrag brgyad khri bzhi stong byas te/_mchod 
[\[117a.2\]]rten re re la yang mar me'i yon bye ba khrag khrig brgya stong phrag brgyad khri bzhi stong btsugs so/_/de bzhin du mchod rten re re la yang rol mo dang /_sil snyan dang /_me tog dang /_bdug pa dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan 
[\[117a.3\]]dang /_ba dan bye ba khrag khrig brgya stong phrag brgyad khri bzhi stong phul lo/_/gzhon nu 'di ltar rgyal po dpal dbyangs kyis mchod rten de bzhin gshegs pa'i ring bsrel gyi snying po can la mchod pa byas nas byang chub sems dpa' bye ba khrag khrig brgya stong phrag brgyad cu'i byang chub sems dpa' mang po 
[\[117a.4\]]bsogs nas byang chub sems dpa' sems dpa' chen po de dag thams cad la bde ba'i yo byad thams cad kyis mchod pa la brtson par gyur to/_/byang chub sems dpa' sems dpa' chen po de dag thams cad kyang chos smra ba yin te/_spobs pa rgyun mi 'chad pa/_ting nge 'dzin rab tu thob pa/_
[\[117a.5\]]chags pa med pa'i gzungs rab tu thob pa/_yang dag pa'i yon tan gyi chos ston pa/_yongs su dag pa'i chos ston pa/_byang chub sems dpa'i dbang dam pa'i pha rol tu phyin pa sha stag go/_/gzhon nu de'i tshe de'i dus na/_'khor de'i nang na byang chub sems dpa' sems dpa' chen po bde 
[\[117a.6\]]bas byin zhes bya ba yod de/_byis pa gzhon nu skra nag pa/_dang po'i lang tsho dang ldan pa/_na tshod dar la bab pa/_'dod pa la rnam par ma rtses shing /_/gzhon nur tshangs par spyad pa/_bsnyen par rdzogs nas lo gcig lon pa zhig yod do/_/gzhon nu de'i tshe de'i dus na rgyal po dpal 
[\[117a.7\]]dbyangs kyis byang chub sems dpa'i tshogs chen po de dag la gsol ba btab pa/_/'di lta ste/_pha rol tu phyin pa drug dang ldan pa yang dag par sdud pa/_byang chub sems dpa'i sde snod gzungs chen po dang /_thabs la mkhas pa dang /_dbang dang 'dul ba chags pa med pa mngon 
[\[117b\]]
[\[117b.1\]]par bsgrub pa'i phyir byang chub sems dpa' sems dpa' chen po de dag la gsol ba btab nas/_de'i nub mo mchod rten de bzhin gshegs pa'i ring bsrel gyi snying po can rnams kyi mdun du mar me'i yon bye ba khrag khrig brgya stong dag rab tu 'bar bar byas te/_khyams kyi dkyil 'khor yang 
[\[117b.2\]]phyag dar byas shing chag chag btab nas rab tu byug pa byas/_me tog mngon par bkram zhing /_mal stan sna tshogs bting ste/_rgyal po dpal dbyangs de btsun mo'i 'khor dang bcas/_grong dang yul mi 'khor dang bcas/_grong mir bcas pa khyim gyi nang nas byung ste/_rol mo dang sil 
[\[117b.3\]]snyan dang /_pheg rdob pa dang /_me tog dang /_bdug pa dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan rnams thogs nas mchod rten de bzhin gshegs pa'i ring bsrel gyi snying po can rnams la 
[\[117b.4\]]mchod pa byas nas chos mnyan pa'i phyir btsun mo'i 'khor dang bcas te khang thog tu dong ngo /_/lha dang mi'i 'khor kyang chos nyan pa'i phyir mang du tshogs te byang chub sems dpa' bde bas byin gyis de dag mthong ba dang /_mar me'i yon du phul ba bye ba khrag khrig brgya stong mang po dag rab tu 
[\[117b.5\]]'bar bar byas pas de'i 'od kyis gcig tu khyab ste/_lha dang mi'i skye bo mang po rnams chos nyan par tshogs par rig nas de 'di snyam du sems te/_bdag ni theg pa chen po la zhugs pa yin na/_da bdag ting nge 'dzin 'di 'dod pa'i phyir de bzhin gshegs pa la mchod pa zhig bya ste/_de 
[\[117b.6\]]bzhin gshegs pa la mchod pa ji lta bus lha dang mi dang lha ma yin du bcas pa'i 'jig rten ngo mtshar du 'gyur ba dang /_yi rangs pa dang /_dga' ba dang /_mgu ba dang /_yid bde ba skye bar 'gyur zhing /_chos kyi snang ba thob pa dang /_rgyal po dpal dbyangs kyis de bzhin 
[\[117b.7\]]gshegs pa la mchod pa byas pa thams cad dang ldan pa 'di'ang zil gyis mnan te/_rgyal po dpal dbyangs btsun mo'i 'khor dang zhabs 'bring bar bcas pa yang ngo mtshar du gyur cing yi rangs pa dang /_rab tu dga' ba dang /_mgu ba dang /_yid bde ba skye bar 'gyur bar mchod 
[\[118a\]]
[\[118a.1\]]par bya'o snyam mo/_/de nas byang chub sems dpa' sems dpa' chen po bde bas byin de ltar sems dga' zhing yid bde ba skyes te/_chos nyan pa'i skye bo'i tshogs chen po 'dus par rig nas de'i nub mo de bzhin gshegs pa'i mchod rten gyi mdun du 'dug nas lag pa g.yas pa ras 
[\[118a.2\]]kyis dkris te 'bru mar gyi nang du bcug go/_/'bru mar gyi nang du bcug nas 'bar bar byas so/_/de nas byang chub sems dpa' sems dpa' chen po bde bas byin lhag pa'i bsam pa la zhugs pa/_lhag pa'i bsam pas bla na med pa yang dag par rdzogs pa'i byang chub tu zhugs shing /_byang 
[\[118a.3\]]chub yongs su tshol ba'i lag pa g.yas pa de ltar 'bar yang sems dang bzhin gyi mdog 'gyur ba med do/_/gzhon nu de nas byang chub sems dpa' sems dpa' chen po bde bas byin gyi lag pa g.yas pa bsregs nas rab tu 'bar zhing mer gyur te/_me lce gcig tu 'bar bar gyur ma thag 
[\[118a.4\]]tu de'i tshe sa chen po 'di yang rab tu g.yos par gyur to/_/de'i lag pa g.yas pa 'bar bar byas pa'i 'od des mar me yon du phul ba bye ba khrag khrig brgya stong phrag du ma rnams mog mog por byas par gyur te/_phyogs thams cad du'ang snang ba chen po byung ngo /_/'od des phyogs thams cad snang 
[\[118a.5\]]bar gyur te/_kun tu khyab par gyur pa dang /_de dga' zhing yid bde ba skyes nas chos thams cad kyi rang bzhin mnyam pa nyid rnam par spros pa'i ting nge 'dzin 'di'ang skad 'jam zhing yid du 'ong ba dang tshig bye brag tu 'phags pa dang /_tshig dang yi ge rgyun chags pas 'khor de dag thams cad la 
[\[118a.6\]]rgya cher go bar byed cing yang dag par rab tu bstan to/_/der sum cu rtsa gsum ris kyi lha khri nyis stong chos nyan par 'dus pa de dag dga' zhing yid bde ba skyes nas lha'i mchod pa sna tshogs byed par gyur to/_/lha'i bu mo rnams kyang lha'i rol mo dag byed do/_/rgyal po dpal dbyangs 
[\[118a.7\]]khang pa'i steng na 'dug pa bdag gi mi mang pos bskor cing mdun du bdar te/_btsun mo'i 'khor gyi nang na 'dug pa/_gso sbyong yan lag brgyad dang ldan pa yang dag par bzung bas byang chub sems dpa' sems dpa' chen po bde bas byin gyi lag pa 'bar bar byas te/_'od de 
[\[118b\]]
[\[118b.1\]]dag thams cad zil gyis mnan cing lha'i 'od mi'i las 'das pas snang bar byas pa mthong nas de 'di snyam du sems so/_/'di ni byang chub sems dpa' sems dpa' chen po mngon par shes pa chen po thob pa yin no zhes byang chub sems dpa' sems dpa' chen po bde bas byin la shin tu 
[\[118b.2\]]dga' ba dang /_dad pa dang gus pa nye bar bzhag ste/_ri mor bcas shing dge ba'i rtsa ba dang /_bsod nams kyi phung po chen pos brtan pas btsun mo'i 'khor brgyad cu dang lhan cig khang pa'i steng de nas bdag nyid mchongs te byang chub sems dpa' sems dpa' chen po bde bas byin 
[\[118b.3\]]blta ba dang rab tu dga' bar bya ba'i phyir mchongs te song ngo /_/de gus pa las byung ba'i dge ba'i rtsa bas tshe de nyid la 'khor dang bcas pa/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po rnams kyis yongs su 
[\[118b.4\]]bzung ba thob bo/_/de lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dag gis yongs su bzung bas rgyal po dpal dbyangs kyang 'khor dang bcas pa khru stong phrag brgyar tshang ba'i khang pa'i steng nas mchongs na 
[\[118b.5\]]de'i lus la gnod pa'am/_sems la gnod pa'am/_sems zhum par gyur pa med do/_/de nas rgyal po dpal dbyangs lag pa gnyis bsgreng ste/_skye bo'i tshogs chen po dang lhan cig 'di ltar byang chub sems dpa' sems dpa' chen po bde bas byin gyi lag pa bsregs shing 
[\[118b.6\]]rab tu 'bar ba mthong nas skad chen po phyung ste cho nges btab bo/_/de nas rgyal po de skye bo'i tshogs chen po dang lhan cig ngu zhing mchi ma phyung nas byang chub sems dpa' sems dpa' chen po bde bas byin gyi mdun du 'dug go/_/gzhon nu byang chub sems dpa' sems dpa' chen po bde bas byin 
[\[118b.7\]]gyis rgyal po dpal dbyangs mthong ste/_mthong nas de la smras pa/_ci'i slad du rgyal po chen po khyod skye bo'i tshogs chen po 'di dag dang bdag gi mdun na bzhugs shing skad chen po phyung ste/_cho nges btab nas bshums shing mchi ma 'byin pa mdzad/_de skad ces smras pa dang /_rgyal po 
[\[119a\]]
[\[119a.1\]]dpal dbyangs kyis byang chub sems dpa' sems dpa' chen po bde bas byin la tshigs su bcad pa'i dbyangs kyis smras pa/_shes rab chen po bde bas byin/_/chos smra ba ni mkhas pa yi/_/yan lag ma tshang rig nas ni/_/skye bo 'di dag de phyir du/_/gzi brjid 
[\[119a.2\]]phung pos 'phags pa yi/_/'di lta bu yi gzugs 'di yang /_/lag pa nyams par shes nas ni/_/bdag kyang shin tu sdug bsngal lo/_/khyod kyi lag pa 'bar byas pa/_/de yi 'od ni phyogs bcur btang /_/khyod las byung ba'i lha rdzas kyis/_/mar me 'di dag mi gsal byas/_/
[\[119a.3\]]sa 'di rab tu g.yos gyur te/_/khyod kyi sems ni zhum pa med/_/de nas bdag gi sems skyes pa/_/mkhas pa tha mal ma yin snyam/_/bdag ni btsun mo'i 'khor bcas pa/_/khru ni stong phrag brgya pa yi/_/khang pa'i steng nas mchongs gyur na/_/bdag gi lus la gnod pa med/_/legs 
[\[119a.4\]]so ye shes ngo mtshar khyod/_/legs so sems kyang bla na med/_/brtson 'grus rab brtsams legs pa ste/_/bsam pa che ba legs pa yin/_/gang gi lag pa 'bar byas kyang /_/khyod la nam yang g.yo ba med/_/dga' zhing rangs pa skyes nas su/_/phyir yang chos ni rab tu 'chad/_/
[\[119a.5\]]ji ltar zla ba nya ba dang /_/nam mkha'i dkyil na nyi ma bzhin/_/ri rab ri yi rgyal po ltar/_/grogs po de ltar shin tu mdzes/_/bdag kyang de bzhin mkhas pa yi/_/smon lam yongs su rdzogs par bgyi/_/lus la phangs pa rab spangs te/_/bdag gis srog chags don rnams 
[\[119a.6\]]bgyid/_/chos kyi dga' bas rangs gyur te/_/bdag gi dga' ba bsam mi khyab/_/'di ltar yan lag ma tshang ba/_/des ni rab tu sdug bsngal lo/_/lha dang klu yi mchod pa yis/_/bde bas byin gyis rgyal po la/_/mtha' yas pa yi spobs pa yis/_/tshigs su bcad pa 
[\[119a.7\]]'di dag smras/_/gang la lag pa med pa yang /_/de ni yan lag ma tshang min/_/su la tshul khrims med pa dag_/de ni yan lag ma tshang yin/_/rus pa yi ni lus 'di yis/_/bsam gyis mi khyab sbyin pa'i gnas/_/'jig rten kun gyi mchod pa'i rten/_/de bzhin 
[\[119b\]]
[\[119b.1\]]gshegs pa bdag gis mchod/_/stong gsum dag ni mtha' yas pa/_/rin po che yis yongs bkang ste/_/sangs rgyas ye shes tshol ba'i phyir/_/'jig rten mgon la rab tu sbyin/_/'jig rten pa yi mchod yod kyang /_/su dag chos rnams stong rig nas/_/lus dang srog kyang gtong ba 
[\[119b.2\]]yi/_/mchod pa de dag bsam mi khyab/_/bden pa'i tshig ni brjod par bgyi/_/rgyal po chen po bdag la gson/_/skye bo'i tshogs 'di thams cad kyang /_/tshigs bcad 'di yi don rig bgyi/_/bden pa gang gis sangs rgyas su/_/'jig rten mchod rten bdag 'gyur na/_/bden pa 
[\[119b.3\]]de yis sa 'di yang /_/rnam pa drug tu g.yos gyur cig_/tshig 'di dag ni smras pa dang /_/sa yang rab tu g.yos par gyur/_/ngo mtshar gyur cing rmad byung ste/_/lha rnams bye ba rab tu dga'/_/lha dang mi dag dga' nas ni/_/byang chub tu yang sems bskyed de/_/dpag med bsam 
[\[119b.4\]]gyis mi khyab pa/_/theg pa mchog la gnas par gyur/_/dge slong bde bas byin pa yis/_/ji snyed kyi ni don byas pa/_/de ni mi zad bsam mi khyab/_/sangs rgyas dag gi ye shes 'jug_/bden pa gang gis chos de ni/_/lag pa zhes kyang bya med na/_/bden pa de yis sngon ltar 
[\[119b.5\]]bdag_/lag pa myur du byung bar shog_/bden pa gang gis chos de ni/_/bde bas byin pa yod ma yin/_/phyogs bcu rnams su btsal na yang /_/stong pa yin pas mi dmigs so/_/sgra gang 'byung bar 'gyur ba yang /_/de ni stong par rig par gyis/_/sgra ni brag ca lta bu ste/_/
[\[119b.6\]]chos rnams de ltar shes par gyis/_/nam zhig 'jigs pa med 'gyur zhing /_/stong pa rtogs par khong du chud/_/bden pa yi ni tshig de yis/_/'jig rten thams cad 'tshig mi 'gyur/_/srid gsum sems can ji snyed pa/_/lha rnams dang ni mi rnams kyang /_/thams cad 
[\[119b.7\]]mkhyen pa'i gzi brjid kyis/_/thams cad mnyam par bzhag par shog_/ji snyed lha dang mi dag gis/_/'tshe bar gyur pa ci yod pa/_/phyir mi ldog pa'i gzi brjid kyis/_/de dag thams cad zhi bar shog_/tshigs bcad 'di dag bshad pa dang /_/lag pa yang ni slar skyes te/_/
[\[120a\]]
[\[120a.1\]]bde bas byin pa de yi lus/_/mtshan rnams kyis ni rnam par brgyan/_/lha yang bye ba phrag stong rnams/_/bar snang la ni 'dug nas su/_/de tshe me tog man dA ras/_/dge slong de la 'thor bar byed/_/mi ma yin pa'i me tog gis/_/'dzam bu'i gling 'di gang bar gyur/_/
[\[120a.2\]]lha mo bye ba khrag khrig rnams/_/glu dbyangs rol mo rab tu byed/_/de tshe bde bas byin pa yis/_/sgra 'di dag ni phyung ba na/_/rnam 'phrul 'di ni sangs rgyas dag_/bye ba stong gis gzigs par 'gyur/_/rang rang gi ni zhing dag tu/_/dge slong pha dang dge slong ma/_/dge bsnyen ma dang dge 
[\[120a.3\]]bsnyen la/_/grags pa chen po go bar mdzad/_/dge slong bde bas byin pa de/_/mkhas shing stobs kyang che ba ste/_/sangs rgyas kyi ni ye shes phyir/_/des ni lag pa 'bar bar byas/_/de yis zhing rnams stong dag dang /_/gang gA yi ni bye ma snyed/_/mar me des ni snang byas te/_/sreg 
[\[120a.4\]]pa'i bskal pa byung ba bzhin/_/me tog dang ni phye ma yis/_/zhing rnams thams cad gang bar gyur/_/sa gzhi dag nas yan chad du/_/pus nub tsam du gang bar gyur/_/rin chen me tog thams cad kyis/_/sangs rgyas zhing ni gang bar gyur/_/bde bas byin la mchod pa'i 
[\[120a.5\]]phyir/_/klu rnams mu tig char pa 'bebs/_/rin chen bkod pa thams cad kyis/_/zhing 'di rab tu brgyan par gyur/_/bde bas byin la mchod pa'i phyir/_/mu tig rin chen shin tu bkram/_/lha dang klu dang gnod sbyin dang /_/mi 'am ci dang lto 'phyer bcas/_/gang gA yi ni bye ma snyed/_/
[\[120a.6\]]byang chub mchog la zhugs par gyur/_/bya rgod spungs pa'i ri la yang /_/sangs rgyas shAkya seng ge ni/_/dge slong dag gi dge 'dun mdun/_/rgyal ba seng ge'i sgra sgrog pa/_/bskal pa bye ba stong du ni/_/byang chub spyad pa spyod pa na/_/nga ni bde bas byin par gyur/_/ma pham pa ni 
[\[120a.7\]]dpal dbyangs yin/_/dge slong bde bas byin pa ni/_/mthong ma thag tu de yi tshe/_/bud med dag kyang mtha' yas pa/_/bud med dngos po rnam par log_/mi dbang gis ni lung bstan te/_/de dag phyir yang ldog pa med/_/'jig rten kun gyi 'dren pa ste/_/rang 'byung 'gyur zhes 
[\[120b\]]
[\[120b.1\]]lung yang bstan/_/sbyangs pa'i yon tan bstan pa yi/_/mkhas pas mdo sde 'di thos nas/_/lus la phangs par ma byed par/_/chos 'di rjes su bslab par gyis/_/bde bas byin gyi le'u ste sum cu rtsa bzhi pa'o//_//de nas yang bcom ldan 'das kyis zla 'od gzhon nur 
[\[120b.2\]]gyur pa la bka' stsal pa/_gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas dge ba'i rtsa ba rnams la nye bar gnas na chos kyi sbyin pa'am zang zing 
[\[120b.3\]]gi sbyin pa la brtson par bya'o/_/byang chub sems dpa' sems dpa' chen po des sbyin pa de yang bsngo ba bzhis yongs su bsngo bar bya'o/_/bzhi gang zhe na/_'di lta ste/_thabs la mkhas pa gang gis sangs rgyas bcom ldan 'das de dag bla na med pa yang dag par rdzogs pa'i byang chub mngon par 
[\[120b.4\]]rdzogs par sangs rgyas pa'i thabs mkhas pa de dag thob par 'gyur bar sbyin pa 'di'i dge ba'i rtsa ba bskyed par bya'o zhes bya ba 'di ni bsngo ba dang po'o/_/dge ba'i bshes gnyen gang dag las thabs mkhas pa thos shing 'dzin par 'gyur ba dang /_kun chub par bya ba dang 'chang ba dang klog par 'gyur ba 
[\[120b.5\]]dang /_gang gis bla na med pa yang dag par rdzogs pa'i byang chub mngon par rdzogs par 'tshang rgya ba'i dge ba'i bshes gnyen de dag dang bdag rtag tu 'grogs par gyur cig ces de ltar sbyin pa'i dge ba'i rtsa ba bskyed par bya'o zhes bya ba 'di ni bsngo ba gnyis pa'o/_/longs spyod thob pa gang 'jig 
[\[120b.6\]]rten thams cad 'tsho bar 'gyur ba'i longs spyod thob pa de dag dang bdag phrad par gyur cig ces de ltar sbyin pa'i dge ba'i rtsa ba des bskyed par bya'o zhes bya ba 'di ni bsngo ba gsum pa'o/_/bdag gi lus grub pas sems can rnams la chos kyi phan gdags pa dang /_zang zing gi phan gdags 
[\[120b.7\]]pa dang phan gdags pa gnyis kyis phan 'dogs par 'gyur ba'i bdag gi lus grub par gyur cig ces sbyin pa'i dge ba'i rtsa ba bskyed par bya'o zhes bya ba 'di ni bsngo ba bzhi pa ste/_gzhon nu byang chub sems dpa' sems dpa' chen pos bsngo ba 'di bzhis dge ba'i rtsa ba rnams bsngo bar bya'o/_/
[\[121a\]]
[\[121a.1\]]gzhan yang gzhon nu byang chub sems dpa' sems dpa' chen po rab tu byung ba yang rung khyim pa yang rung ste/_ting nge 'dzin 'di 'dod pa dang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas byang chub sems dpa' sems dpa' chen po dag 
[\[121a.2\]]la g.yo med pas bsten par bya/_bsnyen par bya/_rim gro bya'o/_/de la g.yo med pa de ni ting nge 'dzin 'di 'dzin pa'i dge slong byang chub sems dpa' sems dpa' chen po gang na bar gyur cing nad mi bzad pas btab par gyur pa la rang gi sha dang khrag gis kyang dge slong de na ba de las bslang bar 
[\[121a.3\]]spro bar bya'o/_/gzhon nu byang chub sems dpa' sems dpa' chen po lhag pa'i bsam pa phun sum tshogs pa ting nge 'dzin 'di 'dod pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas g.yo ba med cing 'jigs pa med pas rang gi sha 
[\[121a.4\]]dang khrag kyang yongs su btang ste/_dge slong chos smra ba na ba las bslang bar bya'o/_/gzhon nu rnam grangs des 'di ltar rig par bya ste/_gzhon nu sngon byung ba 'das pa'i dus na bskal pa grangs med pa bas kyang ches grangs med pa/_yangs pa/_tshad med pa/_bsam gyis mi khyab pa/_
[\[121a.5\]]dpag tu med pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas 
[\[121a.6\]]bcom ldan 'das smon lam bsam gyis mi khyab pa/_khyad par du 'phags pa'i rgyal po zhes bya ba 'jig rten du byung ste/_gzhon nu smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de gang gi 
[\[121a.7\]]nyin par bla na med pa yang dag par rdzogs pa'i byang chub mngon par rdzogs par sangs rgyas pa de'i nyi ma ma 'das par sangs rgyas kyi 'phrul pa grangs med dpag tu med pa mngon par sprul nas sems can tshad med pa 'dul ba byas te/_zag pa zad pa dgra bcom pa nyid la bkod nas sems 
[\[121b\]]
[\[121b.1\]]can tshad med pa yang bla na med pa yang dag par rdzogs pa'i byang chub las phyir mi ldog pa la bkod nas nyi ma de ma 'das par yongs su mya ngan las 'das so/_/bcom ldan 'das yongs su mya ngan las 'das pa de'i dam pa'i chos lo bye ba khrag khrig brgya stong du gnas par gyur to/_/gzhon nu bcom 
[\[121b.2\]]ldan 'das smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi bstan pa nub pa'i dus kyi tshe lnga brgya tha mar gyur pa na dge slong dmigs pa'i lta ba can mang po byung ste/_de dag 'di lta bu'i mdo sde la mi sred 
[\[121b.3\]]mi mos shing phyir zlog par byed/_spong bar byed de/_mdo sde 'di lta bu 'dzin pa'i dge slong dag la yang gnod par byed cing srog kyang gcod par byed de/_rnyed pa dang bkur sti la chags pa de dag gis mdo sde 'di lta bu 'dzin pa'i dge slong stong srog bcad par gyur to/_/gzhon nu de'i tshe de'i dus 
[\[121b.4\]]na rgyal po ye shes kyi stobs zhes bya ba 'dzam bu'i gling la dbang ba/_dam pa'i chos yongs su 'dzin pa/_sngon gyi smon lam phun sum tshogs pa zhig byung ste/_gzhon nu yang de'i tshe de'i dus na 'dzam bu'i gling 'dir dge slong yang dag blo gros zhes bya ba ting nge 'dzin 'di 'dzin pa/_chos smra 
[\[121b.5\]]ba rgyal po de'i pho brang du 'gro zhing /_dge ba'i bshes gnyen byed pa/_phan par 'dod pa/_snying brtse ba don du 'dod pa zhig byung ste/_rgyal po de yang de la rgyun mi chad par blta bas mi ngoms te rtag tu 'dod par gyur to/_/de yang bstan pa dang chos kyi gtam bya ba dang nye bar 'gro ba dang /_
[\[121b.6\]]bsnyen bkur bya ba dang yongs su dri ba dang /_gzung ba dang tshig gis go bar byed nus shing dge slong chos smra ba de/_sems can dag gi g.yo ba dang spyod lam dang mos pa dang khams dang bag chags la mkhas te/_sems can rnams kyi dbang po dang stobs dang brtson 'grus kyi rim pa shes shing 
[\[121b.7\]]khams dang bag chags la yang mkhas/_bden pa dang mtshams sbyar ba la yang mkhas/_mtshams dbral ba dang tshig gi lan gtan la dbab pa la yang mkhas/_spobs pa zab cing sems can thams cad 'dul ba'i cho ga la yang mkhas/_gsong por smra zhing bzhin la khro gnyer med pa/_
[\[122a\]]
[\[122a.1\]]sems chen por gyur pa la gnas pa/_snying rje chen po la brtson pa/_pha rol rgol ba thams cad kyis zil gyis ma non pa yin no/_/gzhon nu de'i tshe de'i dus na rgyal po ye shes kyi stobs kyi bu mo skyes nas lo bcu drug lon pa/_byad bzhin bzang zhing mdzes la blta na sdug pa/_
[\[122a.2\]]kha dog bzang zhing rgyas pa'i mchog dang ldan pa ye shes ldan zhes bya ba zhig byung ste/_de'i slob dpon ni dge slong yang dag blo gros zhes bya ba yin te/_dge ba'i chos rnams la yang dag par ston pa/_yang dag par gzengs stod pa/_yang dag par rab tu dga' bar byed pa/_yang 
[\[122a.3\]]dag par 'dzin du 'jug pa yin no/_/gzhon nu de'i tshe de'i dus na dge slong chos smra ba de'i brla gnyis la 'brum bu me dbal nag po chen po gso dka' zhing sman dkon pa zhig byung ste/_na ba de sman pa dag gis spangs par gyur to/_/de nas rgyal po ye shes kyi stobs btsun mo'i 'khor 
[\[122a.4\]]dang bcas pa sras dang sras mo dang zhabs 'bring bar bcas pa dge slong de na bar rig nas rab tu ngu zhing mchi ma byung ngo /_/bud med brgyad khrir bcas pa dang grong dang grong khyer gyi mi rnams su bcas pa dang yul 'khor ba dang grong 'dab pa dang yul gyi mi dang rtsis pa dang blon po dang blon po chen po dang 
[\[122a.5\]]sgo ba dang 'khor rnams su bcas pa de dag thams cad kyang dge slong de na bar thos nas rab tu ngu zhing mchi ma 'byin te/_dge slong 'di 'chi ba'i dus byed par gyur ta re zhes skad 'dzer to/_/gzhon nu de'i tshe de'i dus na rgyal po ye shes stobs la lha mo sngon snag gi gnyen mtshams su gyur pa 
[\[122a.6\]]zhig yod de/_de rgyal po de'i phyi bzhin 'brang bas rmi lam du bstan pa/_rgyal po chen po gal te dge slong 'di la mi'i sha dang khrag sar pa ma rul pas 'brum bu me dbal nag po 'di la byugs te/_mi'i sha sar pa ma rul pa las ro sna tshogs su g.yos byas te byin na dge slong 'di 
[\[122a.7\]]nad 'di las 'tsho bar 'gyur ro zhes zer ro/_/de nas rgyal po ye shes kyi stobs mtshan mo de 'das pa dang gnyid kyis log pa las sad de btsun mo'i 'khor gyi nang du 'ongs nas rmi lam gyi rnam pa de dag btsun mo'i 'khor rnams la bzlas te/_nga'i rmi lam 'di lta bu zhig mthong ngo 
[\[122b\]]
[\[122b.1\]]zhes bzlas nas go bar byas na/_gzhon nu de ltar bud med kyi khyim de dang rgyal po'i pho brang de nas dge slong de la rtsi de sbyin par su yang spro ba med do/_/rgyal po'i bu mo ye shes ldan yang rmi lam de lta bu zhig rmis nas sad pa dang btsun mo'i 'khor gyi nang du song ste/_rmi lam gyi rnam pa de 
[\[122b.2\]]dag ma dang zhabs 'bring ba rnams la gtam byas kyang dge slong de la rtsi de sbyin par su yang spro ba med do/_/de nas rgyal po'i sras mo ye shes ldan de dga' zhing mgu yi rangs shing rab tu dga' ba dang mos pa dang yid bde ba skyes nas 'di lta bur brtson par byas te/_'di ltar bdag gis rtsi 
[\[122b.3\]]'di dag bdag gi lus las bcad de ji skad bstan pa bzhin du khrag sar pa dang sha sar pa sbyin par bya'o/_/rgyal po'i pho brang na bdag ni thams cad kyi nang na gzhon zhing chung ste/_lus dang ngag dang yid kyi las kyang kun nas nyon mongs pa ma yin la/_kun nas nyon mongs pa med pa'i ye shes 
[\[122b.4\]]btsal bar 'dod pas chos smra ba kun nas nyon mongs pa med pa la bdag gi lus kyi sha dang khrag phul te/_dge slong 'di ci nas nad 'di las sos par bya'o snyam mo/_/de nas rgyal po'i bu mo ye shes ldan de rang gi gnas su song nas mtshon rnon po thogs te chos la zhugs pa'i yid kyis 
[\[122b.5\]]bdag gi brla las sha bcad nas/_ro sna tshogs dang ldan pa gya nom par g.yos byas nas/_khrag kyang thogs te 'phags pa de'i drung du song nas rgyal po ye shes stobs kyi mdun du 'dug ste/_khrag gis 'brum bu me dbal nag po de byugs nas/_g.yos legs par byas pa'i zas de 
[\[122b.6\]]dge slong de zar bcug ste/_'drangs par byed cing legs par bstabs so/_/de nas dge slong de mi shes ma rig ma dogs pas zas de zos so/_/zas de zos ma thag tu dge slong de'i na tsha thams cad med par gyur te nad de thams cad kyang sos so/_/de yongs su gdung ba dang bral zhing bde ba 
[\[122b.7\]]dang ldan pas de lta de lta bur chos bstan te/_btsun mo'i 'khor de dang grong pa dang yul mi dang yul 'khor ba 'dus pa de dag las srog chags khri nyis stong bla na med pa yang dag par rdzogs pa'i byang chub tu sems skyes so/_/de nas rgyal po ye shes stobs kyis bdag gi bu mo la tshigs 
[\[123a\]]
[\[123a.1\]]su bcad pa 'di dag smras so/_/bu mo khyod kyis khrag 'di ga las rnyed/_/mi yi sha 'di dag kyang gang nas blangs/_/bu mo khyod kyis kha zas 'di byas pas/_/chos smra 'di yang 'di ltar bde bar gyur/_/sna tshogs bro dang ldan pa'i g.yos byas pa/_/bsad pa yin nam 
[\[123a.2\]]de ste shi ba rnyed/_/bu mo khyod kyis khrag 'di ga las rnyed/_/des ni sdig pa'i nad las 'di thar byas/_/bu mo des ni pha yi tshig thos nas/_/bu mo ye shes ldan gyis 'di skad smras/_/zhum sems med par tshig kyang rab smras te/_/bdag ni ci mchi yab khyod gsan du gsol/_/lha 
[\[123a.3\]]yis bstan pa'i rmi lam dag_/bdag gis mthong bar gyur to yab/_/sa yi bdag po bdag la gson/_/yang dag don ni mkhyen par mdzod/_/lha des bdag la 'di skad ston/_/mi yi sha dang khrag rnams ni/_/dge slong 'di la sus byin na/_/sdig pa'i nad las thar bar 'gyur/_/
[\[123a.4\]]bdag ni mal nas langs nas su/_/btsun mo'i 'khor du mchis nas ni/_/bdag gis de tshe rmi lam rnams/_/ma yi gtso la bzlas shing smras/_/bran mo rnams la bdag gis bsgo/_/'di lta bu dag su byed nus/_/mi yi khrag dang sha rnams ni/_/khu bar btsos pa 
[\[123a.5\]]g.yos byas te/_/zas su rab tu sbyin bya zhing /_/khrag dag gis kyang byugs nas su/_/me dbal nag po 'di las kyang /_/dge slong ji ltar thar bar bya/_/cho ga myur du ma byas na/_/rtsi sman dag ni ma byas pas/_/dge slong 'di ni nad 'di yis/_/myur du 'chi ba'i dus 
[\[123a.6\]]byed 'gyur/_/rang gi sha dang khrag gtong ba/_/srid pa gsum na sems can gang /_/mkhas pa su zhig 'di mthong nas/_/lus la yang ni gnas par byed/_/btsun mo'i 'khor du bdag gis go bar bgyis/_/bud med gcig kyang sbyin zhes mi mchi nas/_/bdag la dge 
[\[123a.7\]]slong de phangs bdag phangs kyang /_/byang chub phyir ni bdag gis sha khrag btang /_/byang chub zhi ba mya ngan med tshol ba/_/de dag lus la mos shing rten pa min/_/bdag nyid la yang rdul tsam phangs pa med/_/bdag nyid btang yang yid ni mi dga' med/_/btsun mo'i 'khor 
[\[123b\]]
[\[123b.1\]]rnams de thos nas/_/thams cad rmugs pa bzhin du gyur/_/bya ba de dag sbyar bar ni/_/su yang spro bar ma gyur to/_/de nas bdag gi sems skyes pa/_/dge slong 'di ni zas byin te/_/bdag gi sha yang bcad nas ni/_/khrag rnams kyis kyang bsku bar bya/_/bdag gi 
[\[123b.2\]]brla las sha bcad de/_/sha rnams dang ni khrag blangs nas/_/sha yi sna gu bdag gis bskal/_/bro ba sna tshogs g.yos legs bgyis/_/dge slong na ba de la ni/_/mi sha yi ni kha zas dang /_/khrag rnams kyis kyang byug pa dag_/bdag gis yab kyi spyan sngar stsal/_/mi yi bdag 
[\[123b.3\]]po bdag gi tshig la gson/_/sa bdag mi sha dag ni ma rnyed nas/_/bdag gi brla las sha dag bcad nas su/_/de bsgrubs chos smra 'di la stsal pa lags/_/bdag gis bla med byang chub don phyir du/_/rang gi lus kyis don chen 'di dag bgyis/_/dge slong 'di yang thar 
[\[123b.4\]]bgyis mi bde med/_/bdag gi bsod nams dag ni tshad med bgyis/_/bu mo de la rgyal pos 'di skad smras/_/bu mo khyod kyis rtsir ni bya ba'i phyir/_/ji ltar lus las rang gi sha bcad na/_/khyod kyi lus la na tshar ma gyur tam/_/rgyal po'i bu mo blo ldan 'jigs med pas/_/de tshe 
[\[123b.5\]]smras pa rgyal po sa bdag gson/_/las kyi rnam smin bsam yas de 'dra bas/_/de dag gsan nas tshul bzhin mkhyen par mdzod/_/yab cig sdig pa'i las rnams bgyis pa yis/_/sems can sems dmyal mi bzad ltung gyur te/_/sha med gyur nas phyir yang sha dag skye/_/
[\[123b.6\]]las kyi 'bras bu bsam gyis mi khyab gzigs/_/sdig pa'i las kyis sha khrag med gyur cing /_/skad cig tu yang sha khrag 'byung 'gyur na/_/dge ba'i las dang mos pa de dag las/_/sha dang khrag rnams skye ba smos ci 'tshal/_/sha bcad bdag la na tsha ma mchis te/_/khrag 
[\[123b.7\]]phyung bdag la g.yo ba yong ma mchis/_/bdag gi sha rnams thams cad bcad na yang /_/chos kyi lus la rma dang skyon ma mchis/_/bdag gis chos la dga' ba mchog bskyed nas/_/rang gi brla las sha bcad rab tu stsal/_/rma dang sdug bsngal bdag la ma mchis te/_/bdag 
[\[124a\]]
[\[124a.1\]]gi lus kyang sngon gyi bzhin du gyur/_/'di 'dra ba yi chos smra 'di lta bu/_/brgya lam na yang 'dzam bu'i gling du 'byung /_/yab cig u dum bA ra'i me tog bzhin/_/bskal pa bye ba mang la res 'ga' gda'/_/ji ltar 'dzam bu'i chu bo gser 'bar ba/_/sems can lta bas 
[\[124a.2\]]ngoms par mi 'gyur te/_/de bzhin du ni chos smra de 'dra ba/_/lha dang mi dag mthong bas chog mi shes/_/skye bo skom pa dang ba'i chu 'thungs nas/_/skom pas gdungs pa skom pa med par 'gyur/_/de bzhin chos smra mkhas pa 'di dag kyang /_/chos kyi bdud rtsis srog chags sred pa 
[\[124a.3\]]sel/_/dge slong mi bzad na ba 'di la yang /_/sha dang khrag ni bdag gis rab tu btang /_/chos smra ba ni me dbal rab zhi ste/_/bdag gis sangs rgyas bsngags pa'i rim gro bgyis/_/mang du thos shing spyod dang ldan pa ste/_/ting 'dzin dam pa 'di ni 'dzin pa la/_/'di ltar bdag 
[\[124a.4\]]gis rang gi sha btang bas/_/chos 'di rnams kyang bdag gis thob par shog_/ji ltar spos rab dri zhim yid 'ong ba/_/dus 'brang dang ni tsan dan dmar po yi/_/dri dag phyogs bcu rnams su ldang ba ltar/_/chos smra de yi dri yang de bzhin no/_/ji ltar ri rab phyogs su rab snang 
[\[124a.5\]]zhing /_/kun nas mdzes pa mthong na dga' bar 'gyur/_/phyogs su rab tu snang zhing gsal bar bgyid/_/de bzhin chos smra 'di yang ri rab 'dra/_/ji ltar mchod rten la la zhig pa ni/_/skyes bu mkhas pas bcos shing slar bslang ste/_/mchod rten de la dad par bgyid pa ni/_/
[\[124a.6\]]de ltar bslang ba de yang de yi rgyu/_/de bzhin chos kyi mchod rten na ba yang /_/chos la gus par rang gi sha dang ni/_/khrag gis byug pa dag gis thar bar bgyis/_/'dzam bu'i gling du bdag gis mar me bltam/_/dge slong 'di ni 'chi ba'i dus bgyis na/_/'dzam bu'i gling du 
[\[124a.7\]]ting 'dzin sgra yang ni/_/sems can rnams la rtag tu nub par 'gyur/_/'di gsos pas ni ting 'dzin rnams kyang 'thob/_/dge slong 'di ni 'jig rten kun gyi skyabs/_/'jig rten ldongs pa dag la mig sbyin pa/_/'dod chags dang ni zhe sdang gti mug la/_/sman 
[\[124b\]]
[\[124b.1\]]pa'i rgyal po chen po gso bar bgyid/_/chen por gyur par rtag tu sems gnas te/_/de yi spyod pa dag ni tshad mi rnyed/_/nges pa'i don dang tshig la shin tu bslabs/_/pha rol rgol ba kun gyis zil mi non/_/chos smra ba la rim gro mchog bgyis pas/_/bskal pa bye ba phrag ni stong du 
[\[124b.2\]]yang /_/bdag la phyir yang log ltung 'jigs ma mchis/_/bud med dngos por bdag ni phyis mi 'gyur/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na shin tu dka' ba spyad pa ngo mtshar rmad du byung ba'i byang chub sems dpa'i chos 
[\[124b.3\]]'di thos nas chos smra ba na ba la sman shin tu dkon pas rim gro bya ba la brtson zhing bdag gi sha dang khrag gis kyang rim gror byas te/_tha na sor mo gcig tsam sbyin pas kyang 'gro ba'i chos kyi mchod rten la rim gror bya'o/_/de nas de'i tshe bcom ldan 'das kyis zla 'od gzhon nur gyur pa la sngon byung 
[\[124b.4\]]ba'i gtam nges par bstan pa 'di rgya cher tshigs su bcad pa'i dbyangs kyis yang dag par rab tu bstan to/_/gang gis gang gA'i bye snyed sangs rgyas zhing /_/rin chen bkang nas 'dren la phul ba bas/_/gang gis rkang pa'i sor mo gcig byin na/_/de bas bsod nams mchog 'di bye 
[\[124b.5\]]brag 'phags/_/bu mo de ni 'di nas shi 'phos nas/_/sangs rgyas bye ba stong dag mthong bar gyur/_/kun gyi bstan pa la yang rab byung nas/_/ting 'dzin zhi ba'i mchog 'di rab tu bzung /_/rkang gnyis gtso bo de dag thams cad ni/_/yongs su mya ngan 'das pa phyi dus na/_/de ni 
[\[124b.6\]]rtag par rab tu byung gyur te/_/bde gshegs sras mo kun nas nyon mongs med/_/mar me mdzad pa de bzhin gshegs pa yi/_/bstan pa la yang tshangs par spyod pa spyad/_/der yang bud med dngos po bsgyur nas su/_/de tshe de ni dge slong chos smrar gyur/_/rtag tu dam pa'i chos 
[\[124b.7\]]ni yongs 'dzin pa/_/mi dbang ye shes stobs ni byams pa yin/_/mar me mdzad ni chos smra der gyur te/_/de tshe nga ni rgyal po'i bu mor gyur/_/lha mo sngon gyi snag gi gnyen gyur pa/_/mi dbang ye shes stobs kyi phyir 'brang zhing /_/rgyal po'i rmi lam du yang ston pa ni/_/
[\[125a\]]
[\[125a.1\]]mi 'khrugs spyad pa spyod tshe der gyur to/_/ting 'dzin 'di ni rab tu 'dod pa'i phyir/_/g.yo sgyu thams cad yongs su spangs nas su/_/bdag gi sha dag dang ni khrag gis kyang /_/chos smra ba la ngas kyang rim gror byas/_/dge slong na ba na tshas gzir ba de/_/
[\[125a.2\]]gang dag mthong nas de tshe ngus pa yang /_/phyir mi ldog par de dag rab gyur te/_/log par ltung ba'i sar ni yong ma song /_/de dag rtag tu mig kyang na ba med/_/klad pa'i nad med rna ba'i nad med de/_/sna yi nad med lce yi nad kyang med/_/so yang na bar nams kyang ma gyur to/_/
[\[125a.3\]]dge slong na ba de tshe sus bsnyen pa/_/de dag rtag tu kun nas mdzes par gyur/_/sum cu rtsa gnyis bsod nams brgya pa'i mtshan/_/dpal dang gzi brjid dag gis lus kyang 'bar/_/de dag nga yi bstan la rab byung nas/_/rab tu 'jig dus byang chub dam pa 'di/_/de bzhin 
[\[125a.4\]]gshegs pa'i mdzod kyang bzung nas ni/_/sangs rgyas bye ba stong dag mthong bar 'gyur/_/byang chub mchog 'di legs par bzung nas su/_/rtag tu ri mo byas shing bcang byas na/_/de dag skye dgu'i don chen byas nas ni/_/mi yi gtso bo mi 'khrugs mthong bar 'gyur/_/
[\[125a.5\]]de dag spyod pa bla med 'di thos nas/_/dga' ba zang zing med pa 'phags pa 'thob/_/de dag bdag gi sngon spyad thos nas ni/_/sangs rgyas dag la mchod pa rgya cher byed/_/dge slong mkhas pa tshul khrims ldan mthong nas/_/g.yo med par ni rtag tu bsnyen par bya/_/zhe sdang 
[\[125a.6\]]tha ba dag kyang rnam spangs te/_/dge slong chos smra rtag tu bsnyen par gyis/_/gnod sems khro ba dag kyang rnam spangs la/_/nga yi sras po chos skyong mchod par gyis/_/bskal pa bye ba mang por long ba dang /_/log par ltung zhing sdug bsngal gyur ta re/_/gcig la gcig 
[\[125a.7\]]kyang gnod sems byas na ni/_/de la tshul khrims thos pa skyob mi nus/_/bsam gtan mi skyob dgon gnas skyob mi nus/_/sbyin pa mi skyob sangs rgyas mchod pa min/_/ye shes ldan gyi le'u ste sum cu rtsa lnga pa'o//_//de nas yang tshe dang ldan pa kun dga' bo stan 
[\[125b\]]
[\[125b.1\]]las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag 
[\[125b.2\]]la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/_/de'i phyir kun dga' 
[\[125b.3\]]bo bdag gi stan la 'dug la de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang dris pa de dang de lung bstan pas ngas khyod kyi sems rangs par bya'o/_/de skad ces bka' stsal pa dang /_tshe dang ldan pa kun dga' bos bcom ldan 
[\[125b.4\]]'das la 'di skad ces gsol to/_/zhus pa lung bstan pa'i slad du bcom ldan 'das bdag la skabs phye'o/_/bde bar gshegs pa bdag la skabs phye'o/_/de nas tshe dang ldan pa kun dga' bo bcom ldan 'das kyis gnang ba dang /_bcom ldan 'das kyi spyan sngar stan la 'dug 
[\[125b.5\]]nas bcom ldan 'das la 'di skad ces gsol to/_/bcom ldan 'das gang gi rgyu gang gi rkyen gyis byang chub sems dpa' sems dpa' chen po byang chub sems dpa'i spyad pa mtha' yas pa spyod pa dag lag pa bcad pa dang /_rkang pa bcad pa dang /_rna ba bcad pa dang /_sna 
[\[125b.6\]]bcad pa dang /_mig dbyung ba dang /_mgo bcad pa dang lus bcad pa dang yan lag bcad par gyur/_sdug bsngal rnam pa sna tshogs gzhan dag kyang myong bar gyur cing bla na med pa yang dag par rdzogs pa'i byang chub las kyang nyams par mi 'gyur ba'i rgyu gang lags rkyen gang lags/_
[\[125b.7\]]de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo bla na med pa yang dag par rdzogs pa'i byang chub 'di yang dag par sgrub pa na/_ngas sdug bsngal ji snyed myong bar gyur pa khyod kyis shes shing de dag dran na ci'i phyir de 
[\[126a\]]
[\[126a.1\]]bzhin gshegs pa la 'di yongs su 'dri bar sems/_kun dga' bo 'di lta ste dper na 'di la skyes bu la la zhig rkang pa nas spyi bo'i bar du 'bar bar gyur te/_rab tu 'bar zhing me lce gcig tu gyur pa de la skyes bu la la zhig der nye bar 'ongs te/_'di skad du kye skyes bu tshur 
[\[126a.2\]]shog_/lus la me 'bar ba ma zhi bar 'dod pa'i yon tan lnga dang phrad cing ldan par rtses shig_/dga' bar gyis shig_/yongs su spyod cig ces zer na/_kun dga' bo 'di ji snyam du sems/_skyes bu de lus la me 'bar ba ma zhi bar 'dod pa'i yon tan lnga dang phrad cing ldan par gyur 
[\[126a.3\]]te/_rtse ba dang /_dga' ba dang /_yongs su spyod par byed dam/_kun dga' bos gsol pa/_bcom ldan 'das de lta ma lags so/_/bcom ldan 'das kyis bka' stsal pa/_kun dga' bo yongs su brtag pa bzung ste/_skyes bu de lus la me 'bar ba ma zhi bar 'dod pa'i 
[\[126a.4\]]yon tan lnga dang phrad cing ldan par gyur te rtse ba dang dga' ba dang yongs su spyod pa byed du zin kyang de bzhin gshegs pa sngon byang chub sems dpa'i spyad pa spyod pa na sems can rnams ngan song gsum gyi sdug bsngal bar gyur cing dbul ba dag mthong nas yid bde ba'am sems dga' ba ma byung ngo /_/
[\[126a.5\]]kun dga' bo byang chub sems dpa' sems dpa' chen po gang dag sngon byang chub sems dpa'i spyad pa spyod pa na tshul khrims ma nyams pa dang tshul khrims ma zhig pa dang /_tshul khrims 'dren ma ma yin pa dang /_tshul khrims sra srer ma gyur pa dang /_tshul khrims ma 'bags pa dang tshul 
[\[126a.6\]]khrims ma g.yos pa dang tshul khrims ma blangs pa dang /_tshul khrims ma 'khrugs pa dang /_tshul khrims mi yang ba dang /_tshul khrims gzhan la ston pa ma yin pa dang /_tshul khrims mi slu ba dang /_tshul khrims drang ba dang /_tshul khrims dam bcas pa bzhin du byed pa dang /_
[\[126a.7\]]tshul khrims sems can rnams la phan 'dogs pa yin te/_de lta bu'i tshul khrims dang ldan par 'gyur ro/_/kun dga' bo byang chub sems dpa' sems dpa' chen po spyad pa mtha' yas pa spyod pa de dag ni lag pa bcad pas yongs su nyams par mi 'gyur/_rkang pa bcad pas yongs 
[\[126b\]]
[\[126b.1\]]su nyams par mi 'gyur/_rna ba bcad pa dang sna bcad pas yongs su nyams par mi 'gyur/_mig phyung ba dang mgo bcad pas yongs su nyams par mi 'gyur/_lus dang yan lag bcad pas yongs su nyams par mi 'gyur te/_sdug bsngal sna tshogs kyang mi myong la bla na med pa yang 
[\[126b.2\]]dag par rdzogs pa'i byang chub kyang myur du mngon par rdzogs par 'tshang rgya'o//_//'phags pa ting nge 'dzin gyi rgyal po'i mdo/_bam po bcu gnyis pa/_kun dga' bo rnam grangs 'dis kyang 'di ltar rig par bya ste/_kun dga' bo sngon byung ba 'das pa'i dus na 
[\[126b.3\]]bskal pa grangs med pa bas kyang ches grangs med pa/_tshad med pa/_bsam gyis mi khyab pa/_gzhal du med pa/_mtshungs pa med par gyur pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar 
[\[126b.4\]]gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang /_mi rnams kyi ston pa/_sangs rgyas bcom ldan 'das rin po che'i pad ma'i zla ba rnam par dag pa mngon par 'phags pa'i rgyal po zhes bya ba 'jig rten du byung ngo /_/yang de'i tshe 
[\[126b.5\]]de'i dus na rin po che'i pad ma'i zla ba rnam par dag pa mngon par 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi tshe'i tshad ni bskal pa bye ba khrag khrig phrag dgu bcu rtsa dgur gyur to/_/nyi ma thams cad la nyin re zhing yang sems can 
[\[126b.6\]]bye ba khrag khrig brgya stong phrag dgu bcu rtsa dgu dgu sangs rgyas kyi chos las phyir mi ldog pa la bkod do/_/rab tu bkod cing yongs su mya ngan las 'das nas sems can grangs med dpag tu med pa rnams zag pa zad pa dgra bcom pa nyid la bkod do/_/rab tu bkod cing yongs su 
[\[126b.7\]]mya ngan las 'das na sems can grangs med dpag tu med pa dag bla na med pa yang dag par rdzogs pa'i byang chub las phyir mi ldog pa la bkod de yongs su mya ngan las 'das par gyur to/_/kun dga' bo de'i tshe bcom ldan 'das rin po che'i pad ma'i zla ba rnam par dag pa mngon par 
[\[127a\]]
[\[127a.1\]]'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de yongs su mya ngan las 'das nas lnga brgya pa tha ma la dam pa'i chos nub par 'gyur ba'i dus kyi tshe dam pa'i chos rab tu 'jig par 'gyur ba na/_kun dga' bo rgyal po dpa' 
[\[127a.2\]]bas byin zhes bya ba zhig byung ste/_rgyal po dpa' bas byin de la btsun mo'i 'khor ni bud med brgyad khri bzhi stong yod do/_/bu ni stong yod do/_/bu mo ni lnga brgya yod do/_/de'i tshe de'i dus na rgyal po dpa' bas byin gyi rgyal po'i pho brang 'khor rin chen ldan zhes bya ba yangs shing rgya che la 
[\[127a.3\]]sgo bzhi yod pa/_stegs bu dang sgo khang dang rta babs dang skar khung dang pu shu dang khang pa dang khang pa brtsegs pa dang /_skyed mos tshal gyis brgyan cing rnam par bkra ba/_blta na sdug pa/_lha'i gnas bzhin snang ba/_sems can grangs med dpag tu med pa'i gnas su gyur pa zhig yod 
[\[127a.4\]]do/_/kun dga' bo de'i tshe de'i dus na mdo sde 'di lta bu dag ni skye bo mang pos smad cing skye bo mang pos spangs te/_skye bo mang po dang mi 'phrod cing skye bo mang pos bor bar gyur te/_'jigs pa chen po mi bzad pa'i dus su gyur pa/_gtse ba mang zhing char ches pa'i dus kyi tshe char mi 'bab pa'i 
[\[127a.5\]]dus kyi tshe/_dus ma yin par char 'bab pa'i dus kyi tshe/_sbrul 'byung ba'i dus kyi tshe/_lce 'bab pa'i dus kyi tshe/_mu ge 'byung ba'i dus kyi tshe/_log par lta ba'i dus kyi tshe/_yang dag pa ma yin par lta ba'i dus kyi tshe/_mu stegs can gyi gsang sngags yongs su tshol ba'i 
[\[127a.6\]]dus kyi tshe/_sangs rgyas kyi byang chub rab tu 'jig par 'gyur ba'i dus kyi tshe/_byang chub sems dpa' bdun stong grong dang grong khyer dang /_grong rdal dang /_yul 'khor dang /_rgyal po'i pho brang 'khor dang ljongs nas bskrad nas de dag chos smra ba me tog zla mdzes dang lhan cig kun 
[\[127a.7\]]du bzang po zhes bya ba'i nags khrod der rten cing gnas te dge slong de dag la gzungs kyi chos kyi rnam grangs 'di ston to/_/kun dga' bo nags khrod de yang dus thams cad du snang ba'i me tog sna tshogs dang /_snye ma dang /_'khri shing dang /_'bras bu dag dang ldan pa/_dpag bsam gyi shing 
[\[127b\]]
[\[127b.1\]]dang 'dra ba/_shing sna tshogs kyis gang zhing sa'i gzhi yang gzugs dang kha dog du ma dang sa bon dang myu gu thams cad kyis brgyan pa/_brag dang rdo ba sna tshogs mdzes shing dri ma med pa/_yangs shing mtho ba dang gser gyi ri dag gis mdzes par byas shing sdug pa/_grub pa'i rig 
[\[127b.2\]]sngags 'chang dang dri za'am skyes bu'am drang srong dang mi'am ci dag gnas pa/_byad gzugs dang kha dog che zhing rnam pa sna tshogs mang po gnas pa/_sangs rgyas du ma bzhugs bzhugs pa/_dga' tshal dang 'dra ba kun tu bzang zhing rnal 'byor dang 'thun pa'i nags tshal dam pa kun 
[\[127b.3\]]tu bzang po de na byang chub sems dpa' de dag rnal 'byor la rjes su brtson zhing gnas par gyur to/_/yang kun dga' bo chos smra ba me tog zla mdzes de gcig pu dben par song nas/_nang du yang dag 'jog la zhugs te/_lha'i mig rnam par dag pa mi'i las 'das pas bltas na/_
[\[127b.4\]]byang chub sems dpa' khrag khrig mang po dge ba'i rtsa ba bskyed pa sangs rgyas kyi zhing sna tshogs nas 'dir skyes te/_de dag gzungs kyi chos kyi rnam grangs 'di mnyan pa rnyed na ni bla na med pa yang dag par rdzogs pa'i byang chub las phyir mi ldog par 'gyur/_gal te gzungs kyi 
[\[127b.5\]]chos kyi rnam grangs 'di mnyan pa ma rnyed na bla na med pa yang dag par rdzogs pa'i byang chub las phyir ldog pa dag mthong ngo /_/de nas chos smra ba me tog zla mdzes dran zhing shes bzhin du ting nge 'dzin de las langs nas byang chub sems dpa'i tshogs chen po ga la yod pa der song ste phyin 
[\[127b.6\]]nas byang chub sems dpa'i tshogs chen po de la 'di skad ces smras so/_/rigs kyi bu dag kho bo ni 'gro'o/_/grong dang /_grong khyer dang /_grong 'dab dang /_ljongs dang /_yul 'khor dang /_rgyal po'i pho brang 'khor du song la sems can rnams la chos bstan par bya'o/_/
[\[127b.7\]]de nas byang chub sems dpa'i tshogs chen po de dag gis chos smra ba me tog zla mdzes la 'di skad ces smras so/_/khyod nags khrod 'di nas grong dang /_grong khyer dang /_grong 'dab dang /_ljongs dang /_yul 'khor dang /_rgyal po'i pho brang 'khor du 'gro ba 'di ni kho bo cag 
[\[128a\]]
[\[128a.1\]]'dod pa ma yin no/_/de ci'i phyir zhe na/_dge slong dang dge slong ma dang /_dge bsnyen dang dge bsnyen ma lhag pa'i nga rgyal can mang po dam pa'i chos spong ba dag byung ba'i dus la bab kyis/_de dag tshe dang ldan pa'i srog gcod par gyur na ma legs so/_/tshe dang 
[\[128a.2\]]ldan pa ni shin tu mdzes shing byad bzhin bzang la blta na sdug ste/_dang po'i lang tsho dang ldan zhing /_na tshod dar la bab ste/_mdog ni gser btso ma bzang po 'dra/_dpral ba ni dung dang zla ba dang me tog kun da'i kha dog lta bu'i mdzod spus brgyan/_skra dang gtsug tor ni mthon mthing la 
[\[128a.3\]]lcang lor 'khyil pa yin pas rgyal po'am rgyal po'i blon po'am/_de dang 'dra ba gzhan dag kyang phrag dog dang 'jungs pas non pa'i sems kyis khyod kyi srog bcad na ma legs so/_/de nas chos smra ba me tog zla mdzes kyis byang chub sems dpa'i tshogs chen po de la 'di skad du gal te kho 
[\[128a.4\]]bos bdag nyid bsrung ba byas na kho bos 'das pa dang ma byon pa dang da ltar byung ba'i sangs rgyas bcom ldan 'das rnams kyi bstan pa bsrung bar mi 'gyur ro/_/zhes zer nas de'i tshe tshigs su bcad pa 'di dag smras so/_/bdag tu 'du shes 'di la gnas nas su/_/bstan pa 'di la bsrung bar yong 
[\[128a.5\]]mi nus/_/mi bzad phyi dus bde bar gshegs pa yi/_/byang chub bstan pa bkod pa chen po yin/_/gang gis bdag tu 'du shes kun spangs shing /_/sems can 'di dang gang zag smra gnas dang /_/gzugs dang sgra dang dri dang ro rnams dang /_/reg bya spong ba de ni bstan pa bsrung /_/
[\[128a.6\]]bskal pa bye ba gang gA'i bye snyed du/_/dang ba'i sems kyis zas dang skom rnams dang /_/gdugs dang ba dan mar me'i phreng ba yis/_/sangs rgyas bye ba khrag khrig rim gro byas/_/gang gis dam chos rab tu 'jig pa dang /_/bde gshegs bstan pa 'gag par 'gyur ba'i tshe/_/
[\[128a.7\]]nyin mtshan du ni bslab pa gcig spyod pa/_/bsod nams 'di ni de bas bye brag 'phags/_/skyes bu khyu mchog gi ni dam pa'i chos/_/'jig par 'gyur tshe gang dag btang snyoms sgom/_/de yis rgyal ba bkur sti byas ma yin/_/'dren pa dag la ri mor des ma byas/_/khyed 
[\[128b\]]
[\[128b.1\]]bde rang gi don gyis la/_/bdag nyid rab tu bsrung bar gyis/_/khyed ni rtag tu byams gnas shing /_/'dul ba 'di la bag yod gyis/_/ma 'dres dag gtsang dri med pa/_/tshul khrims drang por bsrung bar gyis/_/gang gis tshul khrims dri ma med/_/sangs rgyas bsngags pa 
[\[128b.2\]]bsrungs pa ni/_/de yis ji snyed sngon byung ba/_/bde gshegs thams cad ri mor byas/_/de yis thams cad bskyabs pa yin/_/skye bo'i tshogs rnams byang chub bkod/_/sngon gyi sangs rgyas dag gis bstod pa yi/_/tshul khrims dri ma med pa sus bsrungs pa/_/de 
[\[128b.3\]]dag gis ni sems can mang po yang /_/sems can dmyal ba dang ni sdig las drangs/_/chos mchog rin chen sbyin pa sbyin par gyis/_/bzod pa dag kyang rtag tu bsrung gyis la/_/dgon par gnas shing ting 'dzin mkhas pa dang /_/'jam zhing mnyen pa dag kyang bsgom par 
[\[128b.4\]]gyis/_/rnam pa kun tu rtsod pa ma byed par/_/spyad pa zhi mchog 'di la rnam par spyod/_/bdag ni sems can rnams kyang bskyab pa'i phyir/_/grong dang rgyal po'i pho brang 'gro bar bya/_/blo gros che 'chang sems can dam pa'i mchog_/drang srong de ni 'gro bar byas pa dang /_/
[\[128b.5\]]kha cig rkang pa la yang 'ju bar byed/_/snying rje bar yang ngu zhing mchi ma zag_/mkhas pa blo gros chen po ma bzhud par/_/sgra 'jam yid du 'ong zhing mdzes pa yi/_/shing 'di rnams la gzigs shing rtogs pa mdzod/_/bdag nyid bsrung ba mdzod la ma bzhud cig_/sngon gyi stobs bcu 
[\[128b.6\]]'dren pa de dag kyang /_/dbang po zhi zhing shin tu des pa rnams/_/nags tshal brag dang ri yi rtser gshegs nas/_/byang chub dam pa dag ni thugs su chud/_/byang chub rgyur yang spyod pa dam pa spyad/_/de dag bsod nams ye shes mchog dang ldan/_/de dag rjes slobs nags khrod 
[\[128b.7\]]gnas par mdzod/_/brtul zhugs bzang po 'di nas ma bzhud cig_/lus ni shin tu mdzes pa'i mtshan gyis brgyan/_/khyod kyi skra yang mthon mthing kha dog ste/_/gser gyi kha dog dang 'dra 'od byed pa/_/sa 'di kun kyang rab tu snang bar gyur/_/khyod kyi mdzod spu bzhin gyi smin mtshams 
[\[129a\]]
[\[129a.1\]]na/_/shin tu mdzes pa dung dang 'dra ba'i 'od/_/rgyal po dag kyang de bzhin srid kyi phyir/_/phrag dog bskyed nas khyod kyi lus bshig 'gyur/_/de nas chos smra ba me tog zla mdzes kyis byang chub sems dpa'i tshogs chen po de la tshigs su bcad pas smras pa/_ji snyed sngon 
[\[129a.2\]]gyi bde gshegs byung ba ni/_/thams cad mkhyen cing zag pa zad pa rnams/_/de dag thams cad 'jig rten don mdzad de/_/srid pa gsum du byang chub dam pa rtogs/_/spyad pa'i dam pa byang chub rgyu spyad de/_/de dag bsod nams ye shes mchog dang ldan/_/de yi rjes bslabs byang 
[\[129a.3\]]chub sems dpa' yang /_/sems can khrag khrig rnams kyi skyabs byed 'dod/_/drang srong mkhas la kun gyis bskor byas te/_/rkang pa la yang phyag 'tshal shugs phyung nas/_/mi bzad snying rje bar ni sgra 'byin cing /_/nyam thag mi bde cho nges 'bebs par byed/_/kha cig rab tu 
[\[129a.4\]]'gyel cing brgyal nas su/_/sa la lhung ba sA la bcad 'gyel bzhin/_/'on kyang drang srong sems can don 'dod pa/_/bsod nams bsags pas de las phyir mi ldog_/drang srong chos gos lhung bzed thogs nas chas/_/ji ltar seng ge ral pa can dag bzhin/_/de ni chos kyi 
[\[129a.5\]]rang bzhin gnas pas na/_/de la yon tan nyes par bya ba med/_/'jig rten 'dir na nags khrod bdag gnas pas/_/sems can ngan song song na ma legs shes/_/de ni sems can bskyab pa'i don gyi phyir/_/grong khyer pho brang mchog tu song bar gyur/_/de nas chos smra ba me 
[\[129a.6\]]tog zla mdzes grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang du 'ongs nas sems can rnams la chos bstan te/_de'i snga dro der 'ongs nas srog chags khrag khrig phrag dgu bcu rtsa dgu bla na med pa yang dag par rdzogs pa'i byang chub 
[\[129a.7\]]las phyir mi ldog pa la bkod do/_/da dung rgyal po'i pho brang der ma phyin pas de mthar gyis rgyal po'i pho brang 'khor rin chen ldan pa der phyin pa dang /_rgyal po'i pho brang 'khor rin chen ldan pa der nye bar song ste/_shing blag sha dang sA la'i drung du 'dug go/_/de de'i nub mo 
[\[129b\]]
[\[129b.1\]]'das pa dang [(]rgyas [,]rgyal [)]po'i pho brang 'khor rin chen ldan du zhugs par gyur te/_zhugs nas srog chags bye ba khrag khrig phrag sum cu rtsa drug sangs rgyas kyi chos las phyir mi ldog par bkod kyang da dung zas kyi bya ba ma byas so/_/de zas gcad pa bcad nas rgyal po'i pho brang 'khor rin chen 
[\[129b.2\]]ldan nas byung ste/_bcom ldan 'das kyi sen mo'i mchod rten gang na yod pa der song ste/_'greng bzhin du nyin mtshan 'das par byas so/_/de de'i nub mo 'das nas de snga dro gnyis pa la rgyal po'i pho brang 'khor rin chen ldan du zhugs nas srog chags bye ba phrag nyi shu rtsa gsum sangs rgyas kyi 
[\[129b.3\]]chos las phyir mi ldog par bkod de da dung zas kyi bya ba ma byas so/_/de zas gnyis pa gcad pa bcad nas rgyal po'i pho brang 'khor rin chen ldan nas byung ste/_bcom ldan 'das kyi sen mo'i mchod rten gang na yod pa der song ste/_'greng bzhin du nyin mtshan 'das par byas so/_/de de'i 
[\[129b.4\]]nub mo 'das nas de snga dro gsum pa la rgyal po'i pho brang 'khor rin chen ldan du zhugs nas srog chags bye ba brgya stong phrag dgu bcu rtsa dgu sangs rgyas kyi chos las phyir mi ldog par bkod de da dung zas kyi bya ba ma byas so/_/de zas gsum pa gcad pa bcad nas rgyal po'i pho brang 'khor rin 
[\[129b.5\]]chen ldan nas byung ste/_bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/_/de de'i nub mo 'das nas de snga dro bzhi pa la rgyal po'i pho brang 'khor rin chen ldan du zhugs nas srog chags bye ba khrag khrig brgya stong phrag dgu bcu 
[\[129b.6\]]rtsa dgu bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/_/de zas bzhi pa gcad pa bcad nas rgyal po'i pho brang 'khor rin chen ldan nas byung ste/_bcom ldan 'das kyi sen mo'i mchod rten gang na yod pa der song nas 'greng bzhin 
[\[129b.7\]]du nyin mtshan 'das par byas so/_/de de'i nub mo 'das nas de snga dro lnga pa la btsun mo'i 'khor gyi nang du song nas bud med brgyad khri bla na med pa yang dag par rdzogs pa'i byang chub las phyir mi ldog par bkod do/_/grong khyer de nas kyang sems can grangs med dpag tu med pa dag bla na 
[\[130a\]]
[\[130a.1\]]med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/_/de nyi ma lnga zas gcad pa bcad nas rgyal po'i pho brang 'khor rin chen ldan nas byung ste/_bcom ldan 'das kyi sen mo'i mchod rten gang na yod pa der song nas 'greng 
[\[130a.2\]]bzhin du nyin mtshan 'das par byas so/_/de de'i nub mo 'das nas de snga dro drug pa la rgyal po'i pho brang 'khor rin chen ldan du zhugs nas rgyal po'i bu stong bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/_/de nyi ma drug zas gcad 
[\[130a.3\]]pa bcad nas/_rgyal po'i pho brang 'khor rin chen ldan nas byung ste/_bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/_/de de'i nub mo 'das nas de snga dro bdun pa la rgyal po'i pho brang 'khor rin chen ldan du zhugs pa 
[\[130a.4\]]dang rgyal po dpa' bas byin skyed mos tshal du 'gro ba mthong ste/_gser gyi shing rta la ngos ni dngul mda' ni sbrul gyi snying po'i tsan dan/_'khor lo ni bai dUr+ya/_gdugs dang /_rgyal mtshan dang /_ba dan bsgreng ba dang /_rin po che'i shing rta sna tshogs kyis brgyan pa/_shing rta'i 
[\[130a.5\]]mda' la dar gyis dkris shing ras bcos bu phrugs kyis g.yogs pa de bu mo gzhon nu brgyad brgyas rin po che'i tha gus btags shing 'dren te/_de dag byad bzhin bzang zhing mdzes pa/_blta na sdug pa/_kha dog bzang po rgyas pa'i mchog dang ldan pa/_byis pa rnams dga' bar byed 
[\[130a.6\]]cing tshim par byed pa ste/_mkhas pa rnams la ni ma yin no/_/rgyal rigs shing sA la chen po lta bu brgyad khri bzhi stong yang zhabs 'bring mthon dman du 'gro'o/_/bram ze shing sA la chen po lta bu brgyad khri bzhi stong yang zhabs 'bring mthon dman du 'gro'o/_/khyim bdag shing sA la 
[\[130a.7\]]chen po lta bu brgyad khri bzhi stong yang zhabs 'bring mthon dman du 'gro'o/_/rgyal po'i bu mo lnga brgya yang rin po che'i khyogs kyi nang du zhugs nas mdun thog thag tu 'gro ste/_de dag gis dge slong de mthong ma thag tu bla na med pa yang dag par rdzogs pa'i byang chub las phyir mi ldog par 
[\[130b\]]
[\[130b.1\]]gyur to/_/btsun mo'i 'khor brgya stong phrag drug cu rtsa brgyad kyang dge slong de mthong ma thag tu bla na med pa yang dag par rdzogs pa'i byang chub las phyir mi ldog par gyur to/_/skye bo'i tshogs chen po de dag kyang nor bu dang gdu bu rnams bkrol te lham rnams bzhag nas bla gos phrag pa gcig 
[\[130b.2\]]tu gzar te pus mo g.yas pa'i lha nga sa la btsugs nas/_dge slong de ga la ba de logs su thal mo sbyar te phyag 'tshal zhing 'khod do/_/de nas bu mo gzhon nu de dag kyang sngon gyi dge ba'i rtsa ba dag gis bskul bas khyogs de dag las babs nas nor bu dang gdu bu dag bkrol te lham 
[\[130b.3\]]rnams bzhag nas bla gos phrag pa gcig tu gzar te pus mo g.yas pa'i lha nga sa la btsugs nas dge slong de ga la ba de logs su thal mo sbyar te tshigs su bcad pa 'di dag smras so/_/dge slong 'di ni byon pa'i tshe/_/nyi ma lta bur thams cad du/_/'di dag rab tu snang bar 
[\[130b.4\]]bgyis/_/skye bo'i tshogs kyang 'dun par gyur/_/'dod chags zhe sdang rgyun bcad cing /_/gti mug dag kyang bsal bar gyur/_/de tshe zhe sdang khro ba dang /_/phrag dog thams cad bcad par gyur/_/rgyal po dpa' bas byin pa yi/_/zhabs 'bring sras la sogs pa yang /_/su 
[\[130b.5\]]yang rgyal po mi lta ste/_/su yang zhabs 'bring mi bgyid do/_/ji ltar zla ba nya ba ni/_/skar ma dag gis bskor ba bzhin/_/rgyal po'i bu yi mdun bdar bas/_/dge slong 'di yang mdzes par gyur/_/ji ltar gser gzugs ri mo dag_/mkhas pas ri mor bris pa dang /_/
[\[130b.6\]]sA la'i rgyal po rgyas pa ltar/_/de bzhin dge slong mdzes par gyur/_/mthu chen brgya byin lha yi dbang po ni/_/grong khyer 'jig pa bdag po mig stong ldan/_/ri rab spyi la sum cu rtsa gsum dbang /_/de bzhin dge slong byon pa 'di yang mdzes/_/tshangs pa'i 'jig rten tshangs 
[\[130b.7\]]pa gnas pa 'dra/_/rab 'phrul lha yi bu ni lha dbang bzhin/_/'dod khams 'thab bral mchog gi lha bzhin du/_/dge slong byon pa 'di yang de bzhin mdzes/_/nyi ma bzhin du bar snang lhan ner bgyis/_/'od zer stong ldan mun nag rab tu sel/_/phyogs rnams kun tu 
[\[131a\]]
[\[131a.1\]]snang bar bgyid pa ltar/_/de bzhin dge slong byon pa mdzes par gyur/_/bskal pa mtha' yas rgya cher sbyin pa byin/_/tshul khrims ma 'dres rtag tu bsrung ba bgyis/_/bzod pa mtshungs med 'jig rten kun tu bsgoms/_/de ni mtshan gyis brgyan cing 'di ltar mdzes/_/
[\[131a.2\]]'phags pa'i skye bos rab bstod brtson 'grus bskyed/_/bsam gtan bzhi yang zhum med sems kyis bsnyen/_/nyon mongs dra ba bsal cing shes rab bskyed/_/de phyir dge slong 'jig rten kun tu gda'/_/sangs rgyas bstan pa mtshungs med sems can snying po ste/_/dpa' bo 'das 
[\[131a.3\]]pas chos mchog dag kyang rab tu bshad/_/ma 'ongs dus dang de bzhin da ltar byung ba yi/_/chos kyi rgyal po dbang brnyes rnams kyi sras de lags/_/dge slong khyod ni mi rtag nam yang ma gyur cig_/gzugs ni 'di ltar 'jig rten kun na rab tu lhan/_/gzi brjid che zhing dbyangs 
[\[131a.4\]]sgra shin tu snyan par gda'/_/rgyal po'i gzi brjid shin tu lham me snang mi bgyid/_/chos 'di ji ltar khyod bdag nyid kyis rab rtogs shing /_/sangs rgyas dag gis bka' stsal 'jig rten kun tu rgyu/_/de bzhin bdag cag bud med dngos po kun spangs te/_/bdag cag thams 
[\[131a.5\]]cad dge slong 'di bzhin 'gyur bar bgyi/_/de dag thams cad sor bcu thal mo sbyar byas nas/_/tshigs bcad 'di dag smras te gos rnams 'thor bar byed/_/gser gyi phreng ba dang ni rin chen do shal dang /_/rna ba'i rgyan dang mgul gyi rgyan dag rnam mang 'thor/_/ji ltar 'khor 
[\[131a.6\]]los sgyur ba'i rgyal po dag_/stobs ldan sa 'di kun la rnam par lta/_/sras su 'du shes dag ni nye bar 'jog_/gling rnams bzhi po 'di dag kun tu 'gro/_/rgyal rigs dang ni tshong dpon bram ze dang /_/khyim bdag mkhar gyi rgyal po bdag gi mi/_/de dag gcig la lhag par 
[\[131a.7\]]sdug pa med/_/thams cad la yang byams pa mnyam par bskyed/_/de bzhin dge slong des pa 'di yang ni/_/gzungs dang dbang rnams la ni shin tu bslabs/_/byang chub yan lag stobs dang dbang po dang /_/yan lag brgyad ldan lam yang rnam par 'byed/_/mtshan 
[\[131b\]]
[\[131b.1\]]mo zla ba skar tshogs dbus na yang /_/ji ltar rab tu mdzes par snang ba bzhin/_/ji ltar nyi ma'i dkyil 'khor 'char ba'i tshe/_/gzi brjid ldan zhing rnam par snang bgyid bzhin/_/dbang po zhi zhing stobs bcu ldan pa yi/_/sangs rgyas nges pa kun la phyag 'tshal lo/_/de dag gis ni 
[\[131b.2\]]bsngags pa bskal pa brgyas/_/zad par byed nus skyes bu su yang med/_/bskal pa bye ba stong phrag mang por ni/_/yon tan brjod kyang zad pa yong med de/_/'jig rten rab mchog gi ni spu gcig kyang /_/bsngags pa dag ni zad par mi 'gyur ro/_/des ni mtshungs med 'khor lo rab 
[\[131b.3\]]tu bskor/_/ye shes dag gi gnas kyang shin tu bstan/_/zhib cing rdul bral chos rnams bshad pa mdzad/_/de ni gang na'ang snang bar 'gyur ba med/_/dge sbyong dang ni bram ze lha dang klu/_/lha min bdud dang tshangs par bcas la sogs/_/sangs rgyas thams cad mkhyen pa'i 
[\[131b.4\]]yon tan gyis/_/rgya mtsho dag ni zad par yong mi nus/_/gang gis thugs sras 'di 'dra mnga' ba yi/_/sman rgyal mtshungs med rgyal la phyag 'tshal lo/_/tshigs bcad 'di dag smras nas de yi tshe/_/rgyal po'i bu mo gzhon nu thams cad dga'/_/gser dang gser phye 
[\[131b.5\]]dag kyang 'thor bar byed/_/gos rnams kyang ni rab tu 'ding bar byed/_/gtsug gi nor bu do shal mdzes pa dag_/rin thang bye ba phrag ni brgya ri bas/_/dge slong de la mngon par g.yogs nas ni/_/dga' nas byang chub phyir yang rab tu zhugs/_/de nas rgyal po dpa' bas byin 
[\[131b.6\]]'di snyam du sems te/_kye ma btsun mo'i 'khor 'di dag ni log par zhugs te skye bo'i tshogs kyang log go snyam mo/_/skye bo de dag kyang nor bu dang gdu bu bkrol lham bzhag nas gos phrag pa gcig tu bgos te/_pus mo g.yas pa'i lha nga sa la btsugs nas dge slong de 
[\[131b.7\]]ga la ba de logs su thal mo sbyar nas phyag 'tshal lo/_/dge slong de byad gzugs bzang ba tsam du rgyal po dpa' bas byin byad bzhin mi bzang /_de tsam du blta na sdug pa ma yin/_de tsam du mdzes pa ma yin te/_de rgyal po'i srid kyi phyir shin tu sdangs par gyur to/_/dge slong 
[\[132a\]]
[\[132a.1\]]de'i gzugs kyi lus yongs su rdzogs pa mthong nas shin tu khros so/_/dge slong de rgyal po'i lam na 'dug pa'i mig tu rdul song ba dang de 'di snyam du sems te/_dge slong 'dis chags pa'i sems kyis nga'i btsun mo'i 'khor la bltas te/_'dis mig gis kyang brda byas so/_/de 'di 
[\[132a.2\]]snyam du sems te/_da dge slong 'di la srog gcod par byed pa su yod snyam mo/_/de nas rgyal po dpa' bas byin gyi zhabs 'bring du bu stong 'brang ba de dag bos nas gzhon nu dag dge slong 'di srog dang phrol cig ces byas na/_gzhon nu de dag rgyal po dpa' bas byin la slar zlog go/_/dge slong 
[\[132a.3\]]de'i phyir de 'di snyam du sems te/_bdag gi bu dag kyang bka' mi nyan te/_bdag gcig pu gnyis su med par bzhag na da dge slong 'di srog dang bral bar byed pa su yod snyam mo/_/de nas rgyal po dpa' bas byin la gsod pa'i gshed ma dga' byed ces bya ba gtum po btsam pa med pa ma rungs 
[\[132a.4\]]pa zhig yod pa de rgyal po'i lam na rgyal po dpa' bas byin dang ha cang yang mi ring ba zhig na 'dug go/_/rgyal po dpa' bas byin gyis de mthong nas dga' mgu yi rangs te/_rab tu dga' ba dang mos pa dang yid bde ba skyes nas de sems 'di snyam du sems te/_dga' byed 'dis dge slong 'di 
[\[132a.5\]]srog dang dbral bar byed snyam mo/_/de nas gsod pa'i gshed ma dga' byed rgyal po dpa' bas byin gang na 'dug pa der 'ongs pa dang dga' byed la 'di skad ces smras so/_/khyod bya dga' cher sbyin na dga' byed khyod dge slong 'di srog dang bral bar byed nus sam/_dga' byed kyis smras pa/_lha shin 
[\[132a.6\]]tu rngo thogs so/_/bka' bzhin 'tshal/_da dge slong 'di srog dang dbral bar 'tshal lo/_/rgyal pos smras pa/_dga' byed de'i phyir de'i dus la dbab par shes na mtshon rnon po thogs la dge slong 'di'i lag pa dang rkang pa chod cig_/rna ba dang sna yang chod cig_/'dis chags pa'i 
[\[132a.7\]]sems kyis nga'i btsun mo'i 'khor la bltas kyis de'i phyir 'di'i mig kyang skam pas phyung shig ces byas so/_/de nas gsod pa'i gshed ma dga' byed kyis de'i tshe ral gri rnon po thogs nas dge slong de'i lag pa dang rkang pa bcad do/_/rna ba dang sna yang bcad do/_/mig gnyis kyang phyung 
[\[132b\]]
[\[132b.1\]]ngo /_/de nas dge slong de'i mgo dang rna ba dang rkang lag bcad pa las 'od zer bye ba khrag khrig brgya stong du ma yang byung /_'o ma'i rgyun du ma yang byung ste/_phyogs bcur bskor nas slar yang dge slong de'i lus kyi nang du nub bo/_/bcad cing gtubs pa'i 'phro nas dpal be'u dang bkra shis dang 'khor lo la sogs 
[\[132b.2\]]pa nang nas byung ste skyes bu chen po'i mtshan sum cu rtsa gnyis kun tu snang ngo /_/de nas rgyal po de skye bo'i tshogs chen po dang dong nas skye bo'i tshogs chen po des dge slong de lam na bcad gtubs shing 'dug pa mthong nas/_de dag sdug bsngal zhing yid mi bde ste/_ngo mtshar du gyur nas ngu zhing cho nges 
[\[132b.3\]]btab ste smre sngags bton nas phyir yang rgyal po'i pho brang 'khor rin chen ldan par song ngo /_/de nas rgyal po dpal bas byin zhag bdun 'das pa dang skyed mos tshal mchog na 'dug pa mi dga'/_mi rtse yongs su mi spyod de/_skyed mos tshal nas de logs nas zhag bdun 'das pa dang rgyal po'i 
[\[132b.4\]]pho brang 'khor rin chen ldan du zhugs pa dang des dge slong de rgyal po'i lam du bor ba shi nas zhag bdun lon yang lus kyi mdog ma gyur pa mthong nas de 'di snyam du sems te/_dge slong 'di'i lus kyi mdog ma gyur pa las bltas na dge slong 'di ni gdon mi za bar bla na med pa yang dag par 
[\[132b.5\]]rdzogs pa'i byang chub las phyir mi ldog pa yin te/_bdag gis sems can dmyal ba chen por skye bar 'gyur ba'i sdig pa'i las byas kyis bdag ni myur du sems can dmyal ba chen por ltung bar 'gyur ro zhes de de ltar sems pa na/_steng gi bar snang las lha'i bu brgyad khris sgra skad 
[\[132b.6\]]dbyangs gcig tu smras pa/_rgyal po chen po 'di ni de bzhin te/_khyod ji skad zer ba ltar dge slong 'di ni bla na med pa yang dag par rdzogs pa'i byang chub las phyir mi ldog pa yin no zhes zer ro/_/bar snang las lha dag gi sgra thos nas de shin tu 'jigs shing skrag nas bag tsha zhing spu zing 
[\[132b.7\]]zhes byed de 'gyod par gyur to/_/de nas rgyal po dpa' bas byin sdug bsngal zhing yid mi bde ste 'gyod par gyur pas de'i tshe cho nge cher btab nas tshig 'di skad zer ro/_/rgyal po'i srid dang rgyal po'i pho brang dang /_/nor bu rin chen mu tig gser dbyig spang /_/bdag nyid mtshon thogs 
[\[133a\]]
[\[133a.1\]]bdag nyid 'chi bar bya/_/bdag ni byis pa'i blo can las ngan ldan/_/dge slong me tog zla mdzes 'dir byung ba/_/sum cu rtsa gnyis mtshan gyi go bgos te/_/snang bar byed cing rgyal po'i pho brang 'ongs/_/zla ba nya tshe skar ma'i rgyal po bzhin/_/'dod pa'i longs spyod ngan pas 
[\[133a.2\]]bdag dkrugs te/_/rab tu dga' bar bud med tshogs rnams dang /_/shing rta'i nang du zhugs te de nas dong /_/rgyal rigs rnams kyis yongs su 'khor bar bskor/_/dge slong dri mchog mig bzang 'di nyid ni/_/'dir byon dge slong de yang mthong nas su/_/bud med tshogs rnams rab tu 
[\[133a.3\]]dgar gyur cing /_/mos pa skyes nas gser gyi phreng ba gtor/_/thams cad sor bcu'i thal mo sbyar byas nas/_/tshigs bcad dbyangs kyis dge slong de la bstod/_/rgyal po yi ni klu yi dbyangs sgra rnams/_/de dag thams cad rab tu zhi bar gyur/_/de yang shing rta'i nang du zhugs nas 
[\[133a.4\]]ni/_/rgyal rigs rnams kyis yongs su bskor bar gyur/_/bde bar gshegs pa'i sras mchog mthu che ba/_/dge slong dri mchog mig bzang 'dir byon na/_/bdag gi sems ni rab tu ngan gyur te/_/dge slong rgyal po'i pho brang 'jug pa'i tshe/_/bud med tshogs chen dga' bar lta mthong nas/_/
[\[133a.5\]]rmongs pas de la phrag dog khro ba bskyed/_/phyogs bzhi kun tu snang bar bgyis pa ni/_/zla ba sgra gcan zin thar mdzes pa bzhin/_/dge slong rgyal po'i pho brang 'jug mthong nas/_/bud med tshogs rnams dga' zhing sgra yang 'byin/_/bdag gis der ni gtum po'i tshig smras te/_/bu 
[\[133a.6\]]stong dag la nga nyid khyod song la/_/dge slong 'di ni dum bu dum bur gyis/_/'di ni nga yi dgra mchog ma rungs pa/_/gzhon nu thams cad mnyen zhing tshul ldan te/_/bdag la phan sems dge slong de la 'dud/_/rgyal po 'di 'dra'i bka' bzhin bgyir mi rung /_/de tshe bdag ni mya ngan 
[\[133a.7\]]non par gyur/_/dge slong shin tu tshul khrims mchog ldan pa/_/byams ldan pha bzhin zhugs pa mthong nas ni/_/shin tu gtum pa'i sems kyis gsod du btang /_/phyi dus bdag ni lhung nas mnar med sreg_/dga' byed de ni rgyal po'i lam 'dir gnas/_/ma rungs las bgyid 
[\[133b\]]
[\[133b.1\]]mi la sdug bsngal skyed/_/bdag gi bka' bzhin de 'drar des bgyis te/_/me tog phreng brgyus 'dra ba'i dge slong gtubs/_/nags mchog kun tu bzang po dga' ba na/_/bya yis gang zhing me tog dri zhim rgyas/_/de na dge slong tshogs gzhan rab mang ba/_/bu gcig pa ni ma dang bral 
[\[133b.2\]]ba bzhin/_/dge slong bzhengs la nags su gnas par mdzod/_/mi yi don kyang shin tu rgya cher bgyis/_/rgyal po'i pho brang 'khor 'dir byon pa'i tshe/_/dge slong shin tu snying rjer ngu zhing tshol/_/lag pa g.yas pas me tog rgyal mtshan thogs/_/g.yon pa yis kyang blta sdug mdzes 
[\[133b.3\]]pa gzhan/_/lam yang sbyangs shing gos kyis khebs par g.yogs/_/dge slong bzhengs la chos mchog bshad pa mdzod/_/rgyal po'i khab 'dir khyod zhugs ring lon kyang /_/dge slong rab tu snying rjer ngu zhing tshol/_/rgyal ba mchog gi bstan pa 'jig pa'i tshe/_/khyod kyi srog gi 
[\[133b.4\]]bar chad 'gyur du dogs/_/ji ltar skyes bu mthu chen la la dag_/phyogs dang phyogs mtshams rtag tu sgra grags pa/_/srid gsum 'di kun thams cad zil mnan nas/_/g.yangs chen por mchongs te sar lhung ltar/_/de bzhin dge slong mtshan mchog rab brgyan pa/_/byad 
[\[133b.5\]]bzhin bzang po sa 'dir 'gyel bar gyur/_/me tog zla mdzes zhe sdang gtum med pa/_/bdag gi sdig pa'i sems kyis dum bur rlags/_/me tog zla mdzes bkrongs nas sar lhung ba/_/chos smra 'di ni mthong nas myur bar yang /_/dge slong thams cad sdug bsngal gzir gyur te/_/
[\[133b.6\]]mi dga' skyes 'gyur de bzhin sems mi bde/_/me tog zla mdzes ri yi rgyal po ltar/_/sum cu rtsa gnyis mtshan gyi go bgos te/_/phreng ba brgyus pa bud med thogs pa 'dra/_/'dir ni dum bu dum bur rnam par bcad/_/bdag gis dngos sdig shin tu mi bzad bgyis/_/mgon 
[\[133b.7\]]med mnar med gshin rje'i yul du mchi/_/'dir yang dge slong dum bur rlags pa yis/_/bdag ni sangs rgyas rnams dang ring bas ring /_/bdag gis shin tu las ngan bgyis pas na/_/bu dang gnyen bshes tshogs rnams skyabs mi 'gyur/_/blon po dang ni zhabs 'bring bkrabs 
[\[134a\]]
[\[134a.1\]]pa yang /_/de dag dmyal bar bdag song skyabs mi 'gyur/_/sangs rgyas 'das dang de bzhin ma byon dang /_/phyogs bcu dag na gang su bzhugs pa yi/_/ded dpon stobs bcu nyon mongs med pa rnams/_/rdo rje stug sra sku mnga'i skyabs su mchi/_/der ni dge slong dum 
[\[134a.2\]]bur byas mthong nas/_/lha rnams rab tu snying rje cho nges 'debs/_/de dag der song dge 'dun go bar byas/_/me tog zla mdzes rgyal po'i khab 'dir bsad/_/chos smra ba ni mkhas shing rtogs pa de/_/mthu chen phyogs dang phyogs mtshams rab tu grags/_/byang chub sems dpa' 
[\[134a.3\]]gzungs la gnas pa de/_/me tog zla mdzes rgyal po'i khab 'dir bsad/_/bskal pa mtha' yas sbyin pa sna tshogs byin/_/tshul khrims mi g.yo skyon med gang srung zhing /_/'jig rten kun tu mtshungs med bzod sgom pa/_/me tog zla mdzes rgyal po'i khab 'dir bsad/_/bskal 
[\[134a.4\]]pa mtha' yas rtag tu brtson ldan zhing /_/zhum med sems kyis bsam gtan bzhi la sgom/_/nyon mongs 'joms pa'i shes rab gang bsten pa/_/me tog zla mdzes rgyal po'i khab 'dir bsad/_/lus la phangs pa thams cad rab spangs shing /_/de bzhin srog la ma chags gyur nas ni/_/kun 
[\[134a.5\]]tu bzang po'i nags nas babs nas su/_/me tog zla mdzes rgyal po'i khab 'dir bsad/_/lha yi cho nge'i snying rje thos nas ni/_/dge slong de kun shin tu sdug bsngal nas/_/me tog zla mdzes nyes med bsad pa la/_/lta ba'i phyir yang thams cad grong du lhags/_/des pa de dag rgyal po'i khab 
[\[134a.6\]]'ongs nas/_/dge slong dum bu dum bur byas mthong ste/_/nyam thag skad kyis mi bzad cho nges 'debs/_/de dag thams cad brgyal nas sa la 'gyel/_/dge slong dge 'dun rgyal po de la smra/_/tshul khrims skyon med shin tu bsdams pa yi/_/dge slong 'dis ni nyes pa ci zhig byas/_/
[\[134a.7\]]'di ni sngon gyi skye ba bsam yas dran/_/'di ni ye shes gzungs dbang pha rol phyin/_/'di ni 'dus byas 'di dag stong par shes/_/'di ni 'gro ba dag la mtshan med ston/_/'di ni smon lam 'du shes thams cad spangs/_/'di ni yid 'ong snyan pa'i sgra dbyangs 'byin/_/'di ni nges shing 
[\[134b\]]
[\[134b.1\]]dbang po rab tu zhi/_/'di ni sngon gyi gnas kyi pha rol phyin/_/'jig rten thams cad las kyang mngon par 'phags/_/'di ni sangs rgyas rang byung ye shes kyis/_/khyu mchog gyur cing 'jig rten ri mor byas/_/dag cing rab rib med pa'i mig gis lta/_/byams pa dang ni snying rje shin tu che/_/
[\[134b.2\]]'dod pa ngan cing btsog la sdug bsngal skyed/_/mtho ris rnam par ma rung byed pa ste/_/'dod pa bsnyen na rna ba med par 'gyur/_/mi dag shes rab dang yang bral bar 'gyur/_/mi rnams 'dod pa dag ni bsnyen byas na/_/long bar 'gyur zhing pha dang ma yang gsod/_/'dod pa bsnyen byas 
[\[134b.3\]]tshul khrims ldan pa gsod/_/de bas mi yis 'dod pa rnam par spang /_/rgyal pos 'dod pa dag ni bsnyen byas na/_/sa bdag dam pa 'byor pa 'di bor nas/_/mi bzad sdug bsngal rtsub byed sems dmyal nas/_/sems can dmyal ba 'jigs pa chen por 'gro/_/'di 'dra'i dge 
[\[134b.4\]]slong mkhas pa gsod byed de/_/sdig pa'i las rnams rtag tu byed par 'gyur/_/de phyir byang chub zhi ba su 'dod pa/_/sdig pa rnam pa sna tshogs spang bar bya/_/lus ni sgyu ma gsog dang 'dra ba dang /_/de bzhin rna mig sna lce rig nas ni/_/gzugs dang sgra dang de bzhin dri mchog dang /_/reg bya 
[\[134b.5\]]chos rnams zhum med sems kyis gtong /_/sbyin la bslabs shing tshul khrims mnyam pa med/_/bzod pa dang ni brtson 'grus de bzhin te/_/bsam gtan sten cing shes rab pha rol song /_/sems can dag gi don kyang rab tu byed/_/'jig rten lha dang mir bcas thams cad kyang /_/byams 
[\[134b.6\]]pas rgyal ba la ni rab tu lta/_/de phyir mig ni mun gnag gtibs gyur kyang /_/byang chub zhi ba nyid ni 'tshang rgya 'gyur/_/rta dang bal glang yang thogs khri rnams dang /_/khyogs dang sngas rnams kyang ni de bzhin te/_/glang po dag dang bzhon dang dgal ba dang /_/grong dang yul 'khor dga' ba 
[\[134b.7\]]gtong bar byed/_/grong khyer dang ni rgyal srid yongs gtong zhing /_/gser dang dngul dang shel dang byi ru dang /_/de bzhin gnas dang bu dang bu mo dang /_/rang gi mgo yang gtong zhing byang chub zhugs/_/me tog dang ni spos dang bdug pa dang /_/gdugs dang rgyal mtshan lha yi ba dan dang /_/rol 
[\[135a\]]
[\[135a.1\]]mo'i cha spyad sna tshogs thogs nas ni/_/dga' nas mchod pa mtshungs pa med pa byed/_/srid pa dag ni stong par shes nas kyang /_/srid pa'i 'gro ba dag la dga' mi byed/_/de phyir stobs bcu mtshan gyis rnam brgyan cing /_/phyogs bcu thams cad du yang snang bar 
[\[135a.2\]]byed/_/byang chub sems dpa' gzungs la gang gnas pa/_/'dod pa'i khams rnams dang ni gzugs kyi khams/_/gzugs med khams la de dag mi chags te/_/khams gsum dag la snga nas chags pa med/_/byang chub sems dpa' gzungs la gang gnas pa/_/bdag tu 
[\[135a.3\]]'du shes sems can 'du shes med/_/srog tu 'du shes gang zag 'du shes med/_/tshangs par spyod pa ma 'dres rtag tu spyad/_/byang chub sems dpa' gzungs la gang gnas pa/_/dngos por 'du shes dngos med 'du shes med/_/bde bar 'du shes mi bder 'du shes med/_/grangs su 
[\[135a.4\]]'du shes grangs med 'du shes med/_/byang chub sems dpa' gzungs la gang gnas pa/_/yod par 'du shes med par 'du shes med/_/bud med 'du shes skyes par 'du shes med/_/grong gi 'du shes grong khyer 'du shes med/_/byang chub sems dpa' gzungs la gang gnas pa/_/
[\[135a.5\]]yul 'khor 'du shes grong 'dab 'du shes med/_/'dod chags 'du shes 'dod bral 'du shes med/_/zhe sdang 'du shes sdang bral 'du shes med/_/gti mug 'du shes rmongs bral 'du shes med/_/byang chub sems dpa' gzungs la gang gnas pa/_/nga rgyal nga rgyal bral ba'i 'du 
[\[135a.6\]]shes med/_/ma rig ma rig ma yin 'du shes med/_/lta dang lta ba ma yin 'du shes med/_/byang chub sems dpa' gzungs la gang gnas pa/_/de dag dbang po stobs la mi chags te/_/byang chub yan lag bsam gtan chags pa med/_/khams gsum nyes pa thams cad rab tu 
[\[135a.7\]]spong /_/'dod chags chags med zhe sdang gtum pa med/_/gti mug rmongs med rtag tu g.yo med 'gyur/_/sangs rgyas stobs bcu mthong nas bkur sti byed/_/blo gros ldan pa mtho ris smon mi byed/_/su dag gzhan las chos mchog thos nas ni/_/de la nam yang nem nur mi byed pa/_/
[\[135b\]]
[\[135b.1\]]'bru mar gang ba'i snod bzhin dang zhing dag_/bcad dang ma bcad gzhan gyi blo yang shes/_/mdza' ba byas na rjes su chags pa skye/_/de yang nyon mongs pa ni chen po yin/_/zhe sdang byas na khong khro skye bar 'gyur/_/dgra dang 'jigs pa sdig pa rnams kyang 'byung /_/'di gnyis rab tu rnam par 
[\[135b.2\]]spang byas te/_/blo gros ldan pa dag ni byang chub zhugs/_/de dag mi yi khyu mchog stobs bcur ni/_/'jig rten du yang mngon par 'byung bar 'gyur/_/nang dang phyi rol dag kyang rnam spangs te/_/chos kyi ngo bo nyid la rab gnas shing /_/tshul khrims phung po dag kyang rnam par sbyangs/_/
[\[135b.3\]]ral ba med cing ma 'dres skyon yang med/_/nam yang de dag gi ni tshul khrims dag_/'phags shing 'dres pa dag tu mi 'gyur te/_/mtha' 'di dag ni gnyis po yongs spangs nas/_/blo gros 'chang ba byang chub zhi rtogs 'gyur/_/de nas rgyal po dpa' bas byin gyis dge slong gi dge 
[\[135b.4\]]'dun las chos smra ba me tog zla mdzes kyi yon tan bye brag chen po yangs shing rgya che ba thos nas sdug bsngal zhing yid mi dga' nas de'i tshe byang chub sems dpa'i tshogs chen po la tshigs su bcad pas slar smras pa/_nags khrod stug po kun tu bzang po ni/_/sdong po chen pos gang zhing 'bras 
[\[135b.5\]]bus mdzes/_/dus kun skye ba me tog sdug pas brgyan/_/sna tshogs tha dad bya rnams sgra yang 'byin/_/gser gyi ri yang mdzes shing mtho bas brgyan/_/mi 'am ci yi glu dbyangs snyan pa dang /_/rol mo shin tu thabs ldan yid 'ong grag_/grub pa'i bu mo rtag tu gar yang byed/_/
[\[135b.6\]]nags de lha yi dga' ba'i tshal bzhin te/_/gzugs bzang gzugs 'bar ba yi shing gis dkrigs/_/me tog rnam pa sna tshogs tha dad bkram/_/ud pal pad mos brgyan cing chu yang 'bab/_/'di 'dra ba yi nags mchog nyams dga' ba/_/drang srong rtag tu gnas par 'thun 
[\[135b.7\]]pa dag_/bor nas sems can don dang phan bzhed pas/_/sdig pa'i phung po bdag drung grong du byon/_/de ltar chos smra yon tan 'chang ba 'di/_/me tog zla mdzes grong khyer 'dir byon te/_/byon nas sdig pa bgyid pa bdag gis bkrongs/_/'di bkrongs pas ni bdag kyang dmyal 
[\[136a\]]
[\[136a.1\]]bar ltung /_/byang chub sems dpa'i thugs rje'i stobs ldan gang /_/dpa' bo sems can phan phyir 'jig rten spyod/_/de dag sdig bgyid bdag gi skyabs mdzod cig_/byang chub sems dpa' de skyabs bdag mchi'o/_/gang yang rang rgyal dag ni gnyis pa dang /_/
[\[136a.2\]]gang gzhan nyan thos rdzu 'phrul ldan pa ste/_/zag pa zad cing tha ma'i lus 'dzin pa/_/bdag ni sdug bsngal mnar med mchi ba skyobs/_/de nas yang bcom ldan 'das kyis tshe dang ldan pa kun dga' bo la bka' stsal pa/_de lta bas na kun dga' bo/_byang chub sems dpa' sems 
[\[136a.3\]]dpa' chen pos lus dang srog la ma chags par bya'o/_/de ci'i phyir zhe na/_kun dga' bo lus dang srog la chags pa'i sems can rnams mi dge ba'i las mngon par 'du byed par 'gyur ro/_/de la 'di skad ces bya ste/_rtag tu rul ba'i lus 'di dang /_/srog kyang g.yo zhing dbang med de/_/
[\[136a.4\]]rmi lam sgyu ma 'dra ba la/_/sems can gang dag chags pa ni/_/shin tu ma rungs las byas nas/_/gti mug dbang song de dag ni/_/sems can dmyal ba mi bzad par/_/mi mkhas bdud kyi gzhol bas song /_/dbu ba rdos 'dra'i lus dang ni/_/chu yi chu bur 'dra srog la/_/mi 
[\[136a.5\]]gang chags par mi byed pa/_/de dag 'gro ba mchog tu 'gro/_/de nas yang bcom ldan 'das kyis tshe dang ldan pa kun dga' bo la bka' stsal pa/_kun dga' bo de lta bas na byang chub sems dpa' sems dpa' chen po ting nge 'dzin 'di 'dod pa dang /_myur du bla na med pa yang dag 
[\[136a.6\]]par rdzogs pa'i byang chub mngon par rdzogs par 'tshang rgya bar 'dod pas lus dang srog la mi lta bar byas te/_mgo dang gos la me 'bar ba bzhin du brtson 'grus brtsams pas sems can thams cad la snying rje chen po bskyed de dper na dben pa na bde bar gnas pa dang dgon pa dang /_nags 
[\[136a.7\]]khrod spangs te grong dang grong khyer dang /_grong rdal dang ljongs dang yul 'khor dang rgyal po'i pho brang 'khor dang ri khrod rnams su zhugs te/_ci nas sems can de dag nyan thos kyi byang chub dang rang sangs rgyas kyi byang chub las phyir mi ldog pa dang /_bla na med pa yang dag par rdzogs pa'i byang 
[\[136b\]]
[\[136b.1\]]chub las phyir mi ldog par 'gyur ba de lta de lta bur sems can rnams la chos bstan par bya'o/_/de nas yang bcom ldan 'das kyis de'i tshe tshe dang ldan pa kun dga' bo la sngon byung ba'i gtam bstan pa 'di nyid rgya cher tshigs su bcad pa'i dbyangs kyis rgyas par rab tu bstan to/_/ngas sngon 
[\[136b.2\]]spyad pa dag ni spyod pa na/_/de tshe rgyal po dpa' bas byin par gyur/_/rgyal po'i pho brang rin chen ldan zhes bya/_/skyed mos tshal gyi sar ni byung bar gyur/_/shing rtar zhugs pas de tshe dge slong mthong /_/kun nas mdzes shing blta na sdug pa ste/_/sum cu rtsa gnyis mtshan gyi go bgos 
[\[136b.3\]]pa/_/phyogs rnams thams cad du yang snang bar byed/_/me tog zla mdzes phyogs su grags pa ste/_/snying rje gnas pa phan zhing snying brtse ba/_/dpal dang gzi brjid dag gis mdzes pa ni/_/sems can rnams la brtse phyir grong du 'ongs/_/nga ni gzugs kyang de tsam mi phod pas/_/
[\[136b.4\]]de la nga yang 'jungs pa ma rungs skyes/_/'dod la chags shing srid la bcings pas na/_/'di ni bdag gi srid las skyod snyam ste/_/nga yi bu rnams stong du tshang ba yang /_/shing rtar zhugs shing zhabs 'bring mthon dman 'gro/_/cod pan dang ni sna tshogs rgyan gyis brgyan/_/sum cu dbang 
[\[136b.5\]]phyir lha yi bu 'brang bzhin/_/de na nga yi bu mo lnga brgya dag_/nor bu thogs shing lham gyon blta na sdug_/mgo rgyan dang ni lhab lhub rgyan gyis spud/_/de dag gser gyi dra bas shing rta 'dren/_/nga yi bud med dag ni brgyad khri yang /_/gzugs mdzes shin tu blta na sdug pa dag_/
[\[136b.6\]]shing rtar zhugs pas dge slong de mthong ste/_/ri rab bzhin du gzugs bzang dpal 'bar ba/_/mthong nas de dag phar yang 'du shes bskyed/_/byang chub dam pa mchog tu sems skyes te/_/de tshe tshangs pa'i spyod par yang dag btsud/_/yid du 'ong ba'i rgyan rnams de la gtor/_/
[\[136b.7\]]de tshe nga ni phrag dog skyes par gyur/_/gnod sems zhe sdang tha ba mi bzad de/_/dbang phyug rgyags pas bu la 'di skad smras/_/mdun na 'dug pa'i dge slong bsad par gyis/_/gzhon nu de dag nga yi tshig thos nas/_/shin tu sdug bsngal yid kyang mi dgar gyur/_/yab cig de 
[\[137a\]]
[\[137a.1\]]skad kyi ni tshig ma gsung /_/dge slong 'di 'dra bdag cag mi 'gums so/_/bskal pa bye ba gang gA'i bye snyed du/_/bdag cag lus dang yan lag bcad gtubs kyang /_/dge slong 'di ni 'gums par mi bgyid de/_/'di ltar bdag cag byang chub sems skyes so/_/rgyal po de 
[\[137a.2\]]tshe bu yi tshig thos nas/_/khros te gsod pa'i gshed ma 'bangs la smras/_/nga yi btsun mo'i mdun na 'dug pa yi/_/dge slong 'di ni myur du sod de phul/_/de nas gsod pa'i gshed ma phyi bzhin 'ongs/_/shin tu gtum sems dga' byed snying rje med/_/'bru mar ngar btags ral 
[\[137a.3\]]gri thogs nas su/_/de yis dge slong dum bu brgyad du byas/_/de yi lus dang yan lag bcad pa las/_/khrag kyang mi zag 'od zer stong byung ste/_/bcad pa'i 'phro na dpal be'u 'khor lo dag_/mtshan rnams de yi lus kyi nang na yod/_/shin tu ma rungs las ni byas nas su/_/skyed 
[\[137a.4\]]mos tshal du de yi mod la byung /_/dge slong me tog zla mdzes dran nas ni/_/de yi rtsed mo dga' bar ma gyur to/_/rings pa'i gzugs su myur zhing mgyogs par ni/_/de nas bdag gi rgyal po'i pho brang song /_/gang du dge slong dum bu brgyad byas pa/_/sa phyogs der ni shing rtar zhugs 
[\[137a.5\]]nas phyin/_/lha rnams khrag khrig mang po bar snang la/_/cho nges 'debs pa'i sgra dag des thos te/_/rgyal po khyod kyis mi dge sdig mang bgyis/_/shi 'phos nas ni mnar med mi bder 'gro/_/rgyal po des ni lha yi sgra thos nas/_/shin tu sdug bsngal mi dga' sems skrag gyur/_/
[\[137a.6\]]bdag gis me tog zla mdzes bkrongs pa ni/_/bdag gis sdig pa mi bzad mang po bgyis/_/de bzhin gshegs pa ye shes mtha' yas ldan/_/sangs rgyas mi yi khyu mchog sras po gang /_/dbang po bsrungs shing des pa zhi ba'i yid/_/de ni 'dod pa'i don phyir bdag gis bkrongs/_/
[\[137a.7\]]de bzhin gshegs pa'i chos rnams gang 'dzin cing /_/zad pa'i dus la dam pa'i chos kyi mdzod/_/'jig rten kun tu chos kyi sgron ma mdzad/_/de ni 'dod pa'i don phyir bdag gis bkrongs/_/'jig rten kun na sman pa'i rgyal po gang /_/sems can na ba rtag tu gso byed cing /_/
[\[137b\]]
[\[137b.1\]]bdud rtsi dag gis bkru sman gtong ba yi/_/dge slong bdag gis 'dod pa'i don phyir bkrongs/_/zhib cing zab la zhi ba blta dka' ba'i/_/chos rnams skye dgu dag la gang 'chad cing /_/byang chub snying po mchog kyang gang ston pa/_/de ni 'dod pa'i don phyir bdag gis bkrongs/_/'dren pa 
[\[137b.2\]]rnams kyi chos kyi mdzod 'dzin cing /_/'jig rten ldongs pa'i sgron mar gyur pa ste/_/gzungs dang mdo sde'i rgyal po gang 'dzin pa/_/de ni ci slad bdag gis 'dod phyir bkrongs/_/nyon mongs med cing rnam dag ye shes can/_/zhi ba rab zhi rtag tu mnyam gzhag pa/_/'dod pas ldongs 
[\[137b.3\]]pas bdag gis deng bkrongs te/_/des ni shin tu ma rungs dmyal bar ltung /_/sangs rgyas gang dag 'das dang de bzhin ma byon dang /_/mi yi dam pa rgyal ba gang yang bzhugs pa ni/_/bsngags pa mtha' yas yon tan rgya mtsho ldan pa rnams/_/de dag kun la thal mo sbyar te 
[\[137b.4\]]skyabs su mchi//_//'phags pa ting nge 'dzin gyi rgyal po'i mdo/_bam po bcu gsum pa/_de nas rgyal po dpa' bas byin gyis chos smra ba me tog zla mdzes bsad de shi ba'i lus kyi mdog ma gyur par sa la 'gyel cing 'dug pa mthong nas sdug bsngal zhing yid mi bde 
[\[137b.5\]]ste 'gyod cing myos par gyur nas de'i tshe cho nges rab tu cher btab po/_/chos smra ba me tog zla mdzes de la yang 'di lta bur yang dag pa'i yon tan gyis bstod pa dang snying rje dang ldan pa'i tshigs su bcad pa 'di dag smras so/_/kun tu bzang por 'phags pa'i dge 'dun gyis/_/khyod la 
[\[137b.6\]]rnam pa mang po bsgo ba bgyis/_/khyod kyi srog gi bar chad byung nga re/_/rin chen ldan par rgyal po'i khab ma bzhud/_/khyod kyis dge slong dge 'dun tshig ma bzung /_/mgon po grong khyer du ni ci slad byon/_/khyod ni gang gi don du byon pa yi/_/don de sgron ma mdzad pa mdzad du gsol/_/lha 
[\[137b.7\]]rdzas myu gu sna tshogs brgyan pa'i sa/_/gzugs bzang gzugs 'bar shing ljon mang pos dkrigs/_/grub pa'i rig 'dzin gnod sbyin mchog gis bsrungs/_/lha rnams zhugs shing bya rgyal sgra yang sgrog_/kun tu bzang po sangs rgyas rtag bzhugs pa/_/nags tshal dam pa dga' ba 
[\[138a\]]
[\[138a.1\]]bor nas ni/_/bgyi ba gang phyir khyod ni 'dir byon pa/_/des pa bgyi ba de deng bdag la gsungs/_/khyod kyi tshig thos nas ni bka' bzhin bgyi/_/sangs rgyas sras po bzhengs la bka' stsol cig_/kye ma da ni ci bgyi lha yi lha/_/bdag ni mgon med khyod kyi skyabs su mchi/_/
[\[138a.2\]]gcig pu seng ge [{]ri dgas [,]ri dwags [}]rgyal po ltar/_/dge slong dge 'dun mchog gi khyu bor nas/_/sems can mtha' yas pa la thugs brtse'i phyir/_/rang gi srog kyang btang ste 'dir byon na/_/'dod chags zil non shin tu 'jungs pa yis/_/bdag gis dpa' bo dum bu dum bur bcad/_/
[\[138a.3\]]'di ni dge slong dge 'dun mtha' dag kyang /_/khyod la lta bar pho brang ma lhags par/_/bdag ni 'jigs skrag khyod la ci gsol pa/_/bde bar gsol ba gcig ni mdzad par 'os/_/me tog zla mdzes mi 'jigs bdag stsol la/_/nya dus zla ba nya 'drar bzhengs su gsol/_/sems 
[\[138a.4\]]can gtso bo bdag la gnang bar mdzod/_/chos smra khyod ni zhe sdang rnam par grol/_/de ring bdag la sna gcig gnang bar mdzod/_/nyi ma bzhin du snang mdzad bzhengs su gsol/_/chos smra mchog ni bdag gis bkrongs bgyis te/_/sdig pa ma legs bdag gis deng bgyis pa/_/'di nas 
[\[138a.5\]]'chi 'phos mi bzad dmyal bar skye/_/bdag la de yi skyabs su 'gyur ba med/_/nyon mongs byed pa sdig sems ci ru rung /_/rgyags pas khengs pa'i rgyal srid ci ru rung /_/thams cad spangs te gcig pu 'gro bar 'gyur/_/'di nas bdag gis snying po ci ma blangs/_/'dod chags zhe sdang bcom pa rnam 
[\[138a.6\]]dag chos/_/snyan par gsung ba bdag thul thugs rje can/_/'gro ba'i gnyen gcig sun 'byin mi mdzad pa/_/me tog zla mdzes bdag gis ci phyir bkrongs/_/kye ma bzod dang dka' thub nor phyug brtul zhugs bzang /_/kye ma gzugs dang des pa dag gi yon tan ldan/_/kye ma g.yo med dpal stug spros pa 
[\[138a.7\]]mi mnga' ba/_/bdag cag bor nas khyod ni gang du bzhud par mdzad/_/'phags pa khyod kyi lus dang yan lag bcad pa na/_/'o ma rab tu zag cing 'od zer stong dag byung /_/'jig rten 'di dag thams cad shin tu ngo mtshar gyur/_/ngo mtshar che ba'i rang bzhin 'dren pa bzhengs 
[\[138b\]]
[\[138b.1\]]su gsol/_/kye ma me tog zla ba dul ba thugs rje can/_/kye ma byams dang snying rje'i phung po ri bo tshur/_/kye ma chos rnams zab mo shin tu ston pa'i mchog_/lha khyod bzhengs shig bdag la thugs brtser mdzad du gsol/_/kye ma zla ba nya zhal tshur spyon cig_/kye ma sa bcu legs 
[\[138b.2\]]gnas tshur spyon cig_/kye ma dpa' bo stobs bcu mngon 'phags pa/_/tshe la khyod dbang bdag po gang du bzhud/_/kye ma dpa' bo tshur spyon bdag la gsungs/_/khyod kyis yun ring bzod pa bsgoms pa dang /_/brtson 'grus thugs rje de dag gang du mchis/_/byams pa chen po 
[\[138b.3\]]bzhengs la gsung phyung zhig_/kye ma shin tu mchod 'os lha yi lha/_/chos smra cang mi gsung bar ci slad bzhugs/_/mkhas pa bzhengs la bdag gi khyim du bzhud/_/bud med tshogs la khyod kyis chos ston cig_/lha khyod lus ni gcad par mi nus te/_/lha dang lha min gnod sbyin srin pos 
[\[138b.4\]]kyang /_/khyod kyi lha yi lus 'di mi shigs kyis/_/mkhas pa khyod deng sgyu dag ma mdzad cig_/lha khyod sgyu mdzad bzhugs pa ga la gda'/_/byang chub sems dpa' sgyu ma mi mdzes so/_/sgyu ma thams cad spongs la bzhengs su gsol/_/rin chen ldan pa'i grong du chos shod 
[\[138b.5\]]cig_/kye ma 'phags pa me tog zla mdzes tshur/_/kye ma khams gsum 'dod chags bral ba tshur/_/kye ma pha ma lta bu 'dren pa tshur/_/bdag gi sems dmyal sgo ni bcad du gsol/_/ngan song skyes pa rnams kyi rten dang dpung /_/srog chags mnar med chen por lhung 
[\[138b.6\]]ba yi/_/skyabs mdzad me tog zla mdzes tshur spyon cig_/bdag gi bde 'gro'i sgo yang dbye bar gsol/_/mgon po khyod ni dgung bdun bshos ma gsol/_/re shig deng bzhengs bdag gi bshos gsol cig_/bdag gis bshos gsol rin chen ldan pa 'dir/_/
[\[138b.7\]]sems can du ma chos la dgod pa mdzod/_/kye ma chos mchog rtogs pa bdag gi yab/_/kye ma sems can rnams la khon med sems/_/kye ma tshur spyon bdag mdun chos ston cig_/kye ma tshur spyon khyod smon myur grub shog_/dge slong dge 'dun de ni mgon med 
[\[139a\]]
[\[139a.1\]]gyur/_/kye ma mdongs shing mi dran mya ngan bgyid/_/sems can snying po khyod ni myur bzhengs la/_/dge slong dge 'dun dbugs kyang dbyung bar mdzod/_/kye ma 'jig rten gsum na sgron gyur pa/_/kye ma tshur spyon kun tu bzang por bzhud/_/kun tu bzang po'i 
[\[139a.2\]]nags khrod bzhud nas ni/_/dge slong dag la phan phyir khyod ston cig_/kye kye chos 'dzin yon tan rmad byung che/_/a shwad me tog bzhin du rnyed par dka'/_/shes rab thugs rje'i spyan ni dri med pa/_/kye kye dge slong dge 'dun gzigs su gsol/_/tshig gi lam dang bral ba'i 
[\[139a.3\]]gzugs de yang /_/kye kye dge slong dag la bstan du gsol/_/kye kye zla ba shar ba bzhin du 'dir/_/me tog zla ba de ring bzhengs su gsol/_/kye kye rgyal sras bdag la thugs brtse ba/_/dbugs 'byin mdzad pa ston pa bla na med/_/kye kye mtshon dang dbyug pas 
[\[139a.4\]]btab pa bzod/_/bzod pa'i stobs dang ldan zhing rab tu des/_/kye kye me tog zla mdzes thugs rje can/_/rab sbyin 'dren pa khyod ni bzhengs su gsol/_/kye kye khyod ni bzhengs la bdag la yang /_/mthong bar dka' ba'i gzungs rnams bshad du gsol/_/kye kye 
[\[139a.5\]]'jig rten kun tu snang mdzad pa/_/shes rab kyi ni sgron ma dam pa'i mchog_/kye kye sems can dag gi phan don la/_/brtson mdzad 'dren pa thugs rje'i stobs bcu ldan/_/kye kye me tog zla mdzes bzhengs su gsol/_/dpa' bo sems can dag gi don mdzad pa/_/kye 
[\[139a.6\]]kye sems can dag ni bye ba dang /_/khrag khrig rnams kyang zhi ba'i grong du khod/_/kye kye tshul khrims nor ldan blo gros che/_/mkhas pa bslabs pa'i nor gyis shin tu phyug_/kye kye tshul khrims brtul zhugs rab gnas shing /_/chos kyi shing gi myu gu mngon par dga'/_/
[\[139a.7\]]kye kye chos gos ngur smrig kha bsgyur 'chang /_/rtag tu mngon par byung la dga' bar mdzad/_/kye kye me tog zla ba brtul zhugs mchog_/rab sbyin dka' thub bzang po khyod bzhengs shig_/kye kye dul ba sems can ma dul 'dul/_/rtag par dul ba'i gnas dang rjes su ldan/_/
[\[139b\]]
[\[139b.1\]]kye kye dul ba rab dul rjes su bzhud/_/zhi ba dbang po rab zhi khong nas des/_/kye kye sems can nyal zhing gnyid log pa/_/chos kyi sgra yis rtag tu sad par mdzod/_/kye kye sems can bye ba khrag khrig dag_/sad par bgyis nas theg pa mchog la khod/_/kye kye sbyin pa yi ni spang 
[\[139b.2\]]leb la/_/brtson 'grus thag gus sbrel ba'i gru sbyor te/_/kye kye sems can rgya mtsho chen por ni/_/rab tu lhung zhing srid pas ded pa rnams/_/kye kye stobs bcu ldan pa me tog mchog_/mnyan pa gdos 'dzin mkhas pa bzhengs su gsol/_/kye kye shin tu sra ba'i grur yang 
[\[139b.3\]]ni/_/zhugs nas bdag dang de dag bsgral bar mdzod/_/kye kye sman pa'i dam pa brtul zhugs la/_/shin tu spyad cing rig mdzad sman pa'i mchog_/kye kye ye shes rnam grol pha rol phyin/_/dam pa'i chos kyi rtsi dag sbyin mdzad pa/_/kye kye nad ni rnam pa sna tshogs kyis/_/btab 
[\[139b.4\]]pa'i sems can na ba rnams gzigs nas/_/kye kye myur du bzhengs la de dag la/_/chos kyi sman rnams shin tu stsal bar mdzod/_/kye kye ye shes sman pa'i rgyal po mchog_/mtshungs med ye shes 'phags shing pha rol phyin/_/kye kye nad rnams shin tu gso mdzad cing /_/thugs 
[\[139b.5\]]rjes sems can dag gi don kyang mdzad/_/kye kye na bar gyur pa'i sems can khams/_/'dod chags nad kyis ma lus bcom pa rnams/_/des ni sems can thams cad bde ba dang /_/nad rnams med cing mya ngan 'das par 'gyur/_/kye kye mkhas pa ye shes rgya chen bslabs/_/
[\[139b.6\]]chos kyi rnga dag shin tu brdung bar mdzod/_/kye kye 'jig rten gyi ni the tsom gyi/_/'khri shing thams cad ye shes rgya mtshos chod/_/kye kye legs thos chos rnams 'dzin mdzad pa/_/rdul bral mdo sde bye ba brgya dag kyang /_/'khor gyi nang du gdan la rab bzhugs la/_/mi mchog 
[\[139b.7\]]mkhas pa brjod pa mdzad du gsol/_/me tog zla ba mtshan mchog brgyan pa kye/_/dpe byad bzang po brgyad cu tshang ba kye/_/dpe byad bzang po brgyad cus lus brgyan kye/_/srid pa'i mtsho rgal spros med tshur spyon kye/_/srid pa'i btson rar chud khrol bzhengs shig kye/_/ye 
[\[140a\]]
[\[140a.1\]]shes mchog rig tshangs pa 'dra ba kye/_/me tog zla ba thugs rje chen po kye/_/byams dang snying rje skyed la bzhengs shig kye/_/me tog zla ba khyod la gsol ba 'debs/_/dge slong dge 'dun khyod kyis ma dor bar/_/tshur gshegs dge 'dun yongs su bsdu ba 
[\[140a.2\]]mdzod/_/bzhengs la nags khrod der yang gshegs sam kye/_/me tog zla ba bsam gtan dgyes pa mchog_/mdza' dang mi mdza' mtshungs par byams shing phan/_/gzungs la rab tu gnas pa tshur spyon kye/_/ye shes sdong po mtshungs med khyod bzhengs shig_/ri rab bzhin 
[\[140a.3\]]du mi g.yo brtan pa kye/_/sangs rgyas sangs rgyas sems can mnyam yid kye/_/me tog zla ba brtul zhugs rdzogs pa kye/_/bzhengs la shing gi drung du 'tshang rgya mdzod/_/lha yi rna ba chos kyi mchog 'chang kye/_/lha yi mig mkhas ye shes rtogs pa kye/_/bzhengs te bdag la gzigs shig 
[\[140a.4\]]thugs rje can/_/grags pa mtha' yas bdag gi tshig gson kye/_/'jig rten kun la phan dang don mdzad kye/_/me tog zla ba shin tu sbyin dgyes kye/_/bzhengs la myur du bdag gi re rdzogs mdzod/_/khyod 'dir dum bu dum bur ma bzhugs shig_/grong 'dir skyes pa bud med tshogs rnams kyang /_/khyod 
[\[140a.5\]]mthong thams cad shing bzhin sa la 'gyel/_/snying skams 'gyur ba'i mya ngan rnams kyang bgyid/_/thugs rje mchog gi spyan gyis de la gzigs/_/gang gi slad du byams pa bsgoms pa dang /_/ye shes shes rab thabs kyi stobs rnams dang /_/khyod kyi thugs rje btang snyoms 
[\[140a.6\]]dga' ba yangs/_/de dag rdzogs mdzod bzhengs shig me tog mdzes/_/lha klu lha min rdzu 'phrul chen po dang /_/gnod sbyin srin po mi dang mi 'am ci/_/snyim pa me tog bdug pas bkang nas ni/_/thams cad mthong bar dga' nas lhags shing 'khod/_/drang srong chen po'i tshig 
[\[140a.7\]]ni deng rtogs te/_/skye dgu'i 'dod pa gnod byed gsod pa yin/_/yid kyi nad du 'gyur ba ngan 'gro'i rgyu/_/de phyir 'dod pa'i spyod pa spang bar bya/_/dge slong bdag gis bsad pa sdig gi las/_/shin tu ma legs mi bde byas pas na/_/bdag ni mi bzad dmyal ba mnar med 
[\[140b\]]
[\[140b.1\]]'gro/_/bdag la de yi mgon skyabs byed pa med/_/bdag ni rgyal po'i srid btang tshangs spyod gzhol/_/spos dang me tog byug pa rnams kyis ni/_/mchod pa dam pa rnams kyang rab tu bya/_/shin tu mdzes par mchod rten bdag gis bya/_/bu dang bu mo bud med khyim bdag dang /_/blon po 
[\[140b.2\]]dang ni tshong dpon de dag dang /_/grong pa dang ni rgyal rigs mang po rnams/_/de dag thams cad la ni ngas bsgo ba/_/a ga ru dang tsan dan shug pa dang /_/shin tu zhim pa'i spos mchog ci yod pas/_/myur du sgrom gyi snying po'i khyogs chos la/_/dge slong 'di ni bsregs pa'i cho ga gyis/_/
[\[140b.3\]]grong khyer mi kun rgyal po'i tshig thos nas/_/spos mchog dag kyang thogs nas khyogs bcas te/_/spos rab bzang po yid du 'ong las byas/_/der ni dge slong der yang bcug nas su/_/a ga ru dang tsan dan tsam pa ka/_/rgya spos spri ka de bzhin pa ta la/_/me tog dang ni phreng ba 
[\[140b.4\]]byug pa dag_/shin tu bzang dang 'bru mar dag gis bsregs/_/de yi rus pa sgrom ni byas par gyur/_/dge slong dag gis de yang der bsregs te/_/rgyal pos de yi mchod rten byas nas su/_/'di la ngas ni mchod pa bya zhes zer/_/me tog dang ni phreng ba byug pa dang /_/gdugs 
[\[140b.5\]]dang ba dan rgyal mtshan thogs nas su/_/rgyal pos der ni sil snyan stong dag dang /_/bye ba khrag khrig rnams kyang len du btsud/_/nyi ma gcig la rgyal po dus gsum du/_/dge slong de yi mchod rten de drung du/_/sdig pa sngan cad cung zad ci byas pa/_/de tshe dus gsum du yang shin 
[\[140b.6\]]tu 'chags/_/lo stong bye ba phrag ni dgu bcu lngar/_/nyes pa byas pa dag kyang rab bshags te/_/phyis kyang tshul khrims dam pa ma ral bsrungs/_/rnam par dag cing gtsang la dri ma med/_/lo stong bye ba phrag ni dgu bcu lngar/_/gso sbyong dag kyang de tshe rab gsos te/_/de ni 
[\[140b.7\]]de tshe bdag gi lus zhig nas/_/mnar med mi bzad par ni de lhung gyur/_/'dod phyir snying rje med pa'i las byas pas/_/sdug bsngal mang po dag kyang myong bar gyur/_/sangs rgyas bye ba stong phrag dgu bcu lnga/_/de tshe de dag bdag gis ma mnyes byas/_/lo stong bye ba khrag ni 
[\[141a\]]
[\[141a.1\]]dgu bcu lngar/_/de yi tshe na nga ni long bar gyur/_/bskal pa bye ba khrag khrig drug cu gnyis/_/sngan chad nga yi mig kyang bcar bar gyur/_/bskal pa bye ba khrag khrig phrag stong dang /_/shin tu mang bar nga yi mig phyung phrogs/_/mgo dang rna ba dang ni rkang lag kyang /_/
[\[141a.2\]]bskal pa mtha' yas khrag khrig bcad par gyur/_/bskal pa dag ni bye ba khrag khrig tu/_/mir gyur pa dang skye ba gzhan du yang /_/'khor ba'i sdug bsngal dag gis rab gtses shing /_/sdug bsngal tshor ba yun ring myong bar gyur/_/sdig pa'i las rnams byas pas 'khor ba na/_/yun 
[\[141a.3\]]ring shin tu sdug bsngal myong bar gyur/_/de phyir byang chub zhi ba su 'dod pa/_/srid pa gsum du sdig pa mi bya'o/_/rgyal po mchog gis sngon gyi las bshags kyang /_/snga ma'i nyes byas rnams las de ma thar/_/mi bzad gzugs kyi las rnams sngar byas pas/_/de shi dmyal ba mi 
[\[141a.4\]]bzad mnar med song /_/nga yi rna ba de bzhin rkang lag bcad/_/bskal pa mtha' yas mang por sna yang bcad/_/spyod pa spyod tshe mtshon cha dbyug thogs nas/_/'debs byed nan gyis nga yi mig kyang phyung /_/byang chub phyir ni mgo lag lus bcad dang /_/bu dang chung ma mig dang rang 
[\[141a.5\]]gi sha/_/rkang lag dga' ba'i sems kyis yongs btang yang /_/sngon gyi sdig pa'i las ni zad ma gyur/_/kun dga' de ltar bskal pa mtha' yas spyod/_/sangs rgyas dpal stug dpag tu med pa mthong /_/byang chub spyod mchog 'di ni spyod pa na/_/de tshe sdug bsngal 'di dag 
[\[141a.6\]]sngon myong gyur/_/byang chub sems dpa' gzungs la gang gnas shing /_/byams spyod rtag tu mi g.yo mi 'gul ba/_/sangs rgyas rdul sbyangs lha yi lha mchod nas/_/de dag nam yang ngan song sar mi 'gro/_/sum cu rtsa gnyis mtshan gyis go bgos pa/_/chos rje sangs 
[\[141a.7\]]rgyas bdag 'gyur su 'dod pa/_/tshul khrims ma 'dres g.yo ba med par srungs/_/gzungs la rab gnas chos kyang bstan par gyis/_/nga ni de tshe rgyal po dpes byin yin/_/nga yi bu rnams phyi dus chos skyong ba/_/me tog zla mdzes pad ma bla ma yin/_/dga' byed de ni zhi ba'i rgyal 
[\[141b\]]
[\[141b.1\]]bar gyur/_/'jig rten gsum dpa' 'gro ba'i gnyen gcig pa/_/de bzhin gshegs pa rkang gnyis gtso bor gyur/_/skye dgu dag gi don chen mdzad nas ni/_/mar me bzhin du 'dren pa mya ngan 'das/_/bud med tshogs dang rgyal rigs mang po dang /_/khyim bdag dang ni blon 
[\[141b.2\]]po stobs chen dang /_/tshong dpon de bzhin grong ba'i mkhar gyi rgyal/_/thams cad stobs bcu nyon mongs med par gyur/_/me tog zla mdzes kyi le'u ste sum cu rtsa drug pa'o//_//de nas bcom ldan 'das kyis zla 'od gzhon nur gyur pa la bka' stsal pa/_gzhon nu de lta 
[\[141b.3\]]bas na byang chub sems dpa' sems dpa' chen po ci nas bdag bla na med pa yang dag par rdzogs pa'i byang chub bde bar mngon par rdzogs par 'tshang rgya bar 'dod na/_gzhon nu byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros 
[\[141b.4\]]pa'i ting nge 'dzin 'di mnyan par bya/_gzung bar bya/_kun chub par bya/_bcang bar bya/_bklag par bya/_rab tu gdon par bya/_lung mnod cing kha ton du bya/_nyon mongs pa med pa'i bsgom pas mang du bsgom par bya/_gzhan la yang rgya cher yang dag par rab tu bstan par 
[\[141b.5\]]bya'o/_/tshul khrims kyi phung po la yang rab tu gnas par bya'o/_/de nas yang bcom ldan 'das kyis de'i tshe tshigs su bcad pa 'di dag gsungs so/_/byang chub sems dpa' tshul khrims tshogs gnas shing /_/bdag la phan sems spyad pa gang spyod pa/_/mngon dga'i 
[\[141b.6\]]sangs rgyas zhing du myur song nas/_/bzod pa des thob chos kyi rgyal por 'gyur/_/de phyir gnod sems med cing kun 'thun gyis/_/thams cad rtag tu yid du 'ong bar bgyis/_/dpal stug sangs rgyas dpag med mthong nas ni/_/byang chub reg nas chos kyi bdag por 
[\[141b.7\]]'gyur/_/de phyir phan yon mchog 'di thos nas ni/_/dge slong tshul khrims mchog dang ldan mthong na/_/mkhas pas g.yo med rtag tu bstan par bya/_/ring por mi thogs ting 'dzin 'di 'thob 'gyur/_/gal te gter rnams dpag med tshad kyang med/_/rin chen sna bdun nor bus 
[\[142a\]]
[\[142a.1\]]gang gyur pa/_/de bzhin zhing rnams gang gA'i bye ma snyed/_/nor bu rin po che yis gang ba rnams/_/byang chub sems dpa' sbyin la mos pa yis/_/nyin mtshan re rer sbyin pa 'di dag byin/_/de bzhin bskal pa gang gA'i bye ma snyed/_/rgyun mi 'chad par sbyin pa byin 
[\[142a.2\]]pa bas/_/byang chub sems dpa' gang gis ting 'dzin 'di/_/thos nas bde gshegs mdzod mchog 'dzin byed pa/_/bsod nams phung po des ni gang bzung ba/_/sbyin pa de kun de yi char mi phod/_/mi gang rjes su 'thun la dad pa dag_/ting 'dzin rdul bral mchog 'di 'dzin pa ni/_/
[\[142a.3\]]bsod nams phung po dpe med mchog 'di yin/_/ye shes mdzod de dpag med 'byung gnas so/_/ting 'dzin rdul bral zhi ba 'di bzung na/_/byang chub sems dpa' de ni nor chen 'gyur/_/rgya mtsho chen po bzhin du thos pa'i gter/_/de la bsod nams tshad yod yong mi 'gyur/_/chos 
[\[142a.4\]]kyi mchog rnams bsam gyis mi khyab pas/_/shin tu rgyas byas byang chub sems dpar brjod/_/ting 'dzin 'di ni su dag ston byed pa/_/de ni nam yang byang chub the tshom med/_/bsod nams phung po mchog dang gang ldan zhing /_/gang la tshad med bsam gyis mi khyab pa/_/'jig 
[\[142a.5\]]rten slob dpon sangs rgyas rnam par 'dren/_/rang byung thugs rje chen po ma gtogs par/_/de yi 'og tu sems can su dag kyang /_/stong chen 'di ni bsod nams phung po dang /_/mtshungs med bsam gyis mi khyab ye shes kyis/_/mnyam par gyur pa nam yang yong med do/_/
[\[142a.6\]]ting 'dzin 'di ni thos nas 'dzin pa dang /_/klog cing yongs su chub par byed pa dang /_/mtshungs med sangs rgyas byang chub tshol ma gtogs/_/de yi ye shes mtshungs pa med par 'gyur/_/ting 'dzin 'di ni bzung zhing bklags pa yis/_/bsod nams phung po ji snyed bsags 
[\[142a.7\]]pa yang /_/gzhon nu ji ste chos de gzugs yod na/_/'jig rten khams mang 'dir yang shong mi 'gyur/_/gzhon nu de phyir byang chub sems dpa' gang /_/'das dang 'byung ba'i de bzhin gshegs pa dang /_/sangs rgyas thams cad mchod par 'dod pa yis/_/ting 'dzin 
[\[142b\]]
[\[142b.1\]]'di ni gzung zhing bklag par gyis/_/de bzhin gshegs pa'i byang chub 'di yin te/_/gzhon nu nga yi tshig la dad par gyis/_/de bzhin gshegs pa [{]brdzun [,]rdzun [}]gyi tshig mi gsung /_/'di 'dra'i sems can [{]brdzun [,]rdzun [}]du smra ba med/_/sngon gyi bskal pa brgya phrag bsam yas su/_/byang chub 
[\[142b.2\]]spyad pa mchog 'di rab spyod cing /_/ting 'dzin 'di ni yongs su tshol ba'i phyir/_/ngas ni bdag tu lta ba 'dir sbyangs so/_/de phyir chos kyi mdzod 'di mnyan par gyis/_/'di las mdo sde bye ba khrag khrig 'byung /_/'di ni bsod nams phung po bsam yas yangs/_/'dis ni 
[\[142b.3\]]sangs rgyas ye shes myur du 'thob/_/mkhas pa 'jigs med de dag gang ston pa/_/'di ni mdo sde kun gyi dam pa'i mdo/_/dge ba bsam gyis mi khyab 'byung gnas te/_/chos de rnams la mtha' thug rnyed mi 'gyur/_/stong chen dag ni bcad cing bshig nas su/_/rdul gyi tshogs 
[\[142b.4\]]rnams bgrang bar nus na yang /_/mdo sde brgya phrag bsam yas tshad med pa/_/rgyun mi chad par de stong bgrang mi nus/_/sangs rgyas zhing gi sems can thams cad kyi/_/phyi nang rgyu ba'i dbugs ni bgrang nus kyang /_/ting 'dzin 'di la gnas nas gang ston pa/_/mdo 
[\[142b.5\]]sde de dag mthar thug nus mi 'gyur/_/sangs rgyas zhing ni gang gA'i bye ma snyed/_/'gro ba der yang sems can gang skyes pa/_/de dag sems ni bgrang bar nus kyang srid/_/rtag ston mdo sde de dag bgrang mi nus/_/rgya mtsho chen po'i bye ma ci yod dang /_/klung dang mtshe'u 
[\[142b.6\]]dang gshong gi bye ma dag_/bskal pa bye ba dag gis bgrang nus kyang /_/de dag 'chad pa'i mdo sde mtha' yas so/_/sangs rgyas zhing ni bye ba mang po na/_/chu yi phung po rtag 'dug ci yod pa/_/brgya tshal skra yi rtse mos bgrang nus kyang /_/de yi dbyangs kyi yan lag kun mi 'grangs/_/
[\[142b.7\]]gang sngon 'dir ni sems can ci 'byung ba/_/rang gi lus la snying por 'dogs pa rnams/_/bskal pa bye ba mang pos bgrang nus kyang /_/de dag mdo sde sgrub pa shes mi nus/_/phyogs bcu dag na sems can ci yod pa/_/srog chags kun gyi sgra skad bgrang nus kyang /_/de dag rtag tu mi 
[\[143a\]]
[\[143a.1\]]'chad ston pa yi/_/mdo sde de dag bgrang bar yong mi nus/_/chos rnams thams cad bstan par rab shes shing /_/nges pa'i tshig dang bstan pa tshig don mkhas/_/gtan la bab pa'i yang dag tshul la bslabs/_/blo gros yangs shing rtag dga' shes rab can/_/yangs 
[\[143a.2\]]pa'i don sems rab tu phye ba'i blo/_/bsam dang mi bsam pa yang rtag tu shes/_/dbyangs kyi rang bzhin rgya chen thams cad rig_/sgra dbyangs de dag ston kyang chags mi 'gyur/_/thogs med de ni chos smrar brjod pa ste/_/'gro ba kun la ston kyang chags mi 'gyur/_/dri ba nges par bstan 
[\[143a.3\]]pa brgya la mkhas/_/de ltar de yis don dam rab tu rtogs/_/mdo sde gcig gis phyogs kyang bye ba snyed/_/bsam gyis mi khyab des ston chags pa med/_/chags med ston pa tshig gi don la mkhas/_/'khor gyi nang du de 'chad chags mi 'gyur/_/ting 'dzin 'di la legs par gang gnas 
[\[143a.4\]]pa/_/byang chub sems dpa' de ni g.yo ba med/_/chos la stobs bskyed bye brag thob pas ni/_/srog chags bye ba mang po'i don de byed/_/ji ltar ri rab mi g.yo mi 'gul te/_/rlung rnams kun gyis 'gul bar mi nus pa/_/de bzhin dge slong chos smra mkhas pa yang /_/pha rol rgol 
[\[143a.5\]]ba kun gyis bskyod mi nus/_/stong chen gyi ni 'jig rten khams 'di na/_/ri gang mi g.yo bar ni brjod pa rnams/_/de dag rlung gis rab tu bskyod nus kyang /_/stong pa'i chos gnas dge slong bskyod mi nus/_/su dag stong pa nyid la rtag brtson pa/_/sangs rgyas gnas su nges pa de yin te/_/
[\[143a.6\]]gtan la bab pa stong pa'i chos rab shes/_/de ni rgol ba kun gyis dkrug mi nus/_/phas kyi rgol ba dag gis mi bskyod cing /_/smra ba thams cad kyis kyang zil mi non/_/ting 'dzin zhi ba 'di ni bstan byas na/_/zil gyis mi non smad pa med par 'gyur/_/ting 'dzin zhi ba 'di ni bshad 
[\[143a.7\]]byas na/_/de yis stong nyid rtogs par khong du chud/_/de ni chos rnams kun la nem nur med/_/ye shes mtha' yas dag la khor mor gnas/_/ting 'dzin 'di ni bzung zhing bklags pa na/_/stobs dang byang chub yan lag rnyed mi dka'/_/yang dag rig dang rdzu 'phrul bsam mi khyab/_/
[\[143b\]]
[\[143b.1\]]de la mngon par shes pa rnyed mi dka'/_/mtha' yas ye shes rgyal ba mthong ba yang /_/srid par grub pa dag ni rnyed mi dka'/_/sangs rgyas bye ba khrag khrig bsam mi khyab/_/ting 'dzin 'di 'chang de yis mthong bar 'gyur/_/de ni rgyal ba de dag thams cad las/_/ting 'dzin zhi ba 
[\[143b.2\]]'di yang thos 'gyur te/_/yang dag rig dang dbang gi pha rol phyin/_/sangs rgyas ye shes mchog dang ldan par 'gyur/_/stong chen gyi ni 'jig rten khams 'di dag_/lha rdzas nor bu rin chen bzang mchog gis/_/'og nas bzung ste srid pa'i rtse mo'i bar/_/nor bu rin chen dag gis 
[\[143b.3\]]gang gyur dang /_/zhing yang mtha' yas rnam mang ji snyed pa/_/'dzam bu'i chu bo'i gser bkram gang ba kun/_/sa yi 'og nas srid pa'i rtse mo'i bar/_/thams cad rgyal ba'i mchog la sbyin pa byin/_/sems can rnam pa mang po ji snyed pa/_/bskal pa mtha' yas mang por sbyin pa byin/_/
[\[143b.4\]]sangs rgyas rnams la khor mor mi chad byin/_/byang chub 'dod phyir byin pa'i sbyin tshogs la/_/dge slong gang dag stong nyid mngon dga' zhing /_/stobs bcu la ni thal sbyar phyag 'tshal na/_/byang chub sems dpa' stong nyid mngon dga' la/_/sbyin pa'i phung po snga mas char mi 'phod/_/
[\[143b.5\]]bsod nams ldan pa'i mi des de rnyed nas/_/sangs rgyas byang chub mtshungs med tshol ba'i phyir/_/dad pa rgya cher bskyed nas sbyin pa byin/_/de yi dpe 'di skyes bu dam pas bstan/_/su dag ting 'dzin dam pa'i mchog 'di las/_/tshig bzhi'i tshigs bcad sems dga' 'dzin pa yang /_/
[\[143b.6\]]de yi bsod nams phung po bsags pa la/_/sbyin pa de kun brgya yi char mi phod/_/ting 'dzin rdul bral zhi ba ma thos par/_/phan byed byang chub sems dpas sbyin byin kyang /_/thos pas sangs rgyas ye shes myur thob ltar/_/de tsam sangs rgyas ye shes myur mi 'thob/_/gang gis zhing 
[\[143b.7\]]mchog sa 'di thob nas su/_/rdul bral ting 'dzin stong pa'i rigs 'di ni/_/byang chub sems dpa' dga' bas rtogs byed pa/_/des ni sangs rgyas ye shes myur du 'thob/_/gang gis 'di lta bu yi gter rnyed pa/_/zhing rnams mtha' yas gang gA'i bye ma snyed/_/de dag lha dang de bzhin mi rnams kyi/_/nor bu 
[\[144a\]]
[\[144a.1\]]rin po che yis gang bar gyur/_/byang chub sems dpas ting 'dzin 'di thob ste/_/rtag tu chub par byed cing mi ngoms pa/_/thul bar dka' zhing mdzod rnams shin tu mang /_/nor yang mang zhing rin chen nor dang ldan/_/ji ltar ting 'dzin rdul bral 'di thob nas/_/byang chub sems dpa' dga' zhing rangs pa 
[\[144a.2\]]ltar/_/rgyal srid shin tu 'byor cing rgyas thob kyang /_/mkhas pa de dag nam yang dgar mi 'gyur/_/de dang de dag sangs rgyas kun mkhyen gyi/_/chos rnams rtag tu 'dzin par byed pa yin/_/zad pa'i mthar thug dus su gyur pa'i tshe/_/chos kyi tshul mchog rgya cher 'dzin par 'gyur/_/chos kyi mdzod 'chang 
[\[144a.3\]]blo gros chen po 'chang /_/thams cad mkhyen pa'i mdzod kyang 'chang ba yin/_/de dang de dag sems can bye stong dang /_/khrag khrig chos kyi dbyangs kyis mgu bar byed/_/de dag tshul khrims nor ldan blo gros can/_/skyes bu de dag bslabs pa'i nor gyis phyug_/de dang de dag tshul khrims brtul zhugs 
[\[144a.4\]]gnas/_/mngon dga' chos kyi sdong po'i myu gu yin/_/de dag chos gos ngur smrig rin chen 'chang /_/khyim nas 'byung la rtag tu dga' bar byed/_/de dag sems can phan phyir mnyam pa med/_/thams cad mkhyen pa nyid la rab tu zhugs/_/de dag dul ba sems can ma dul 'dul/_/rtag par dul 
[\[144a.5\]]ba'i gnas dang rjes su ldan/_/de dag dul zhing rab dul rjes su song /_/zhi ba'i dbang po rab tu zhi ba yin/_/de dag sems can nyal ba gnyid log pa/_/rtag tu chos kyi skad kyis sad par byed/_/sems can dag ni sad par byas nas su/_/rin chen chos bzang mchog la 'god par byed/_/de 
[\[144a.6\]]dang de dag sbyin pa'i bdag po yin/_/khor mor rtag tu gtong la brkyang ba ste/_/mkhas pa de dag 'jungs dang 'grogs mi byed/_/gtong ba chen po dag la rtag tu dga'/_/de dag sems can dbul zhing sdug bsngal rnams/_/mthong nas longs spyod kyis kyang tshim par byed/_/de dag sems can bde 
[\[144a.7\]]zhing phan pa'i phyir/_/thams cad mkhyen pa nyid la rtag par zhugs/_/de dag ye shes rtag tu bslabs pa ste/_/chos kyi rnga yang rgya cher shin tu rdung /_/skye bo kun gyi the tshom 'khri shing gcod/_/rtag par ye shes la yang rab tu zhugs/_/de dag legs thos chos 'dzin rdul bral ba/_/'khor gyi 
[\[144b\]]
[\[144b.1\]]nang du stan la 'dug nas su/_/mkhas pa blo gros 'chang ba de dag ni/_/mdo sde bye ba brgya dag rab tu ston/_/de dang de dag mang du thos pa yin/_/thos pa 'dzin pa sangs rgyas chos rnams 'dzin/_/chos kyi mdzod rnams shin tu 'dzin byed de/_/thub pa'i chos kyi gter la dga' ba yin/_/de dang de dag shes rab 
[\[144b.2\]]yangs pa yin/_/dga' ba dag kyang rgya cher rtag tu skyed/_/zhib cing 'byung bar 'gyur ba blta dka' ba/_/zhi ba'i chos mchog rnams kyang rab tu ston/_/de dag chos dang chos min shes pa ste/_/des shing blo gros ldan pa chos la gnas/_/chos kyi rgyal srid rab tu ston byed cing /_/mtshungs med chos kyi 
[\[144b.3\]]mchog la rtag tu spyod/_/de dag chos kyi mchog la lhur byed de/_/bla ma la yang ri mo byed par gnas/_/chos kyi grong khyer mchog la gnas pa ste/_/blo gros ldan pa chos kyi rgyal mtshan sgreng /_/de dag dregs shing rgyags pa'i sems can rnams/_/rtag tu bag med pa la gnas pa mthong /_/rab tu ma 
[\[144b.4\]]rungs log pa'i lam song zhing /_/'khor ba'i lam la gnas pa mthong nas ni/_/de la byams dang snying rje rgya cher bskyed/_/dga' dang btang snyoms dag la'ang rab gnas te/_/de dag la ni yan lag brgyad ldan pa/_/lam mchog zhi ba blta dka' rab tu ston/_/de dang de dag legs byas chos kyi gru/_/
[\[144b.5\]]bshams nas 'khor ba'i rgyun tu song ba dag_/rgya mtsho chen por lhung zhing khyer ba yi/_/sems can mang po dag ni sgrol bar byed/_/byang chub yan lag stobs dang dbang po yis/_/go bgos dam pa'i chos kyi grur zhugs nas/_/pha rol 'gram bde rtag tu 'jigs med par/_/khor mor sems 
[\[144b.6\]]can rnams kyang 'god par byed/_/de dag sman pa'i gtso bo dka' thub la/_/shin tu spyad pa rig byed sman pa'i mchog_/rig pa ye shes rnam grol pha rol phyin/_/dam pa'i chos kyi rtsi yang sbyin par byed/_/nad ni rnam pa mang pos btab pa yi/_/sems can na ba dag kyang mthong nas su/_/de dag la ni 
[\[144b.7\]]chos kyi bkru sman gtong /_/chos rnams kyis ni de dag gso ba byed/_/de dag smra ba pha rol rgol ba 'joms/_/'jig rten dbang po tshig gi dbang phyug ldan/_/shes bya kun la 'od byed blo gros 'chang /_/ye shes dam pa'i sa la rab tu gnas/_/dpa' bo ye shes stobs ldan stobs 'joms pa/_/ye shes 
[\[145a\]]
[\[145a.1\]]ldan pa dag gis yang dag bsngags/_/sems can bye ba khrag khrig mang po dag_/chos la gnas nas shes pas mgu bar byed/_/de dang de dag bdag po ded dpon te/_/gsal ba sems can rnams kyi skyabs 'dod pa/_/sems can rin chen lam la rmongs gyur cing /_/rtag tu bdud kyi snying 
[\[145a.2\]]zhugs mthong nas ni/_/de dag la yang lam mchog zhi zhing bde/_/rtag par mya ngan 'das pa rab tu ston/_/mkhas pa dag ni ye shes lam de yis/_/sems can mang po bye brgya 'dren par byed/_/de dang de dag gnas dang rten du 'gyur/_/skyabs dang mig dang sgron ma byed pa yin/_/'jigs pa rnams 
[\[145a.3\]]la mi 'jigs rab tu sbyin/_/skrag pa rnams kyang rtag tu dbugs 'byin byed/_/de dag sems can shin tu sdug bsngal dang /_/dmus long gyur pa 'di dag rig nas ni/_/yang dag tshul bslabs rin chen chos rnams kyis/_/chos kyi snang ba dag kyang byed par 'gyur/_/'jig rten na ni bzo mchog ci yod 
[\[145a.4\]]pa/_/bzo bo byed pas sems can phan 'gyur zhing /_/gang gis sems can rtag tu bder 'gyur ba/_/bzo yi rnam pa de dag shin tu bslabs/_/su dag byang chub tu ni mngon zhugs te/_/blo gros ldan zhing 'jig rten mig sbyin pa/_/bslabs pa rnams la mchog gi pha rol phyin/_/mkhas rab 'jig rten 
[\[145a.5\]]na yang ngo mtshar thob/_/sangs rgyas dag gi chos mchog thos pa yis/_/mtshungs pa med pa ngoms par yong mi 'gyur/_/tshul khrims bzod dang ting 'dzin pha rol phyin/_/zab mo yi ni chos rnams shin tu thos/_/de dag zhi ba rin chen chos rnams ni/_/gzhan la ston pas ngoms par mi 'gyur te/_/
[\[145a.6\]]thar ba'i thabs kyi char yang rab 'bebs shing /_/chos kyis skyes bu dag ni tshim par byed/_/de yi drung du sems can mang po ni/_/chos 'dod mkhas pa ji snyed lhags nas su/_/chos mchog bzang po dam pa rin po che/_/drang zhing gsal ba'i lam rnams mnyan snyam pa/_/de dag blo gros 'chang bas 
[\[145a.7\]]the tshom bcad/_/chos kyis de dag shin tu mgu bar byed/_/tshul khrims bzod dang ting 'dzin pha rol phyin/_/sems can rnams kyi bsam pa rab tu shes/_/ye shes ldan zhing ye shes mchog rab kyi/_/pha rol phyin pa sems can bsam la mkhas/_/sems can pha rol sems dang spyod pa dang /_/gang 
[\[145b\]]
[\[145b.1\]]dag gtam ni ci 'dra'i chos brjod pa/_/ye shes gtam ni brjod la gang dag gis/_/sems can khrag khrig chos mchog mig thob 'gyur/_/de dag ye shes bye brag pha rol phyin/_/lam rnams kyang ni nye bar ston par byed/_/mkhas pa de dag gi ni sems rnams kyang /_/bdud rnams bye ba stong gis yong mi 
[\[145b.2\]]shes/_/ji ltar nam mkha' la ni bya song ba/_/de yi rjes ni gang du'ang shes mi nus/_/ye shes stobs ldan dul zhing rab tu zhi/_/zhi ba 'phags pa'i ye shes dag la gnas/_/dpa' bo khyu mchog bdud rnams thams cad bcom/_/byang chub zhi ba mngon par 'tshang yang rgya/_/rtag tu rdzu 'phrul dag gi pha 
[\[145b.3\]]rol phyin/_/zhing yang brgya phrag mang por 'gro bar byed/_/sangs rgyas mang po bye ba khrag khrig mthong /_/ji bzhin gang gA yi ni bye ma snyed/_/de yi mig kyang thogs par mi 'gyur te/_/phyogs bcu dag gi gzugs mang mthong bar 'gyur/_/ji snyed phyogs bcu yi ni srid pa na/_/sems can yod 
[\[145b.4\]]dgu de dag 'dren par gyur/_/bskal pa bye ba brgya phrag mang por ni/_/de dag de yi phan yon kun brjod cing /_/spobs pa yi ni rab tu bshad mdzad kyang /_/sngon gyi spyod pa'i bsngags pa zad mi nus/_/ting 'dzin mtshungs med rdul dang bral ba 'di/_/skyes bu su gang 'dzin par byed pa ni/_/
[\[145b.5\]]sangs rgyas dag gi nor rnams mi zad de/_/shin tu rgya che ye shes rgya mtsho bzhin/_/tshul khrims kyi phung po nges par bstan pa'i le'u ste sum cu rtsa bdun pa'o//_//de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na byang chub 
[\[145b.6\]]sems dpa' sems dpa' chen po ngo mtshar dang /_/rmad du byung ba'i byang chub sems dpa'i chos 'di dag dang /_gzhan yang tshad med pa 'dod pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad kyi rang bzhin 
[\[145b.7\]]mnyam pa nyid rnam par spros pa'i ting nge 'dzin 'di mnyan par bya/_gzung bar bya/_kun chub par bya/_bcang bar bya/_bklag par bya/_rab tu gdon par bya/_lung mnod cing kha ton du bya/_nyon mongs pa med par bsgom pas bsgom par bya/_gzhan la yang rgya cher rab tu bstan 
[\[146a\]]
[\[146a.1\]]par bya/_des bzod pa'i stobs bsgom par bya/_bzod pa bsten par bya/_mang du bya/_chos la don du gnyer ba dang /_chos 'dod pa dang /_chos yongs su 'dzin pa dang /_chos dang rjes su 'thun pa'i chos la zhugs par bya'o/_/sangs rgyas mchod pa la mngon par 
[\[146a.2\]]brtson par bya'o/_/des gnas gsum la brtson par bya ste/_gsum gang zhe na/_'di lta ste/_nyon mongs pa zad pa dang /_bsod nams kyi zhing du gyur pa dang /_sangs rgyas kyi ye shes 'dod pas dge ba'i rtsa ba rnams bskyed par bya'i 'jig rten gyi bde ba la reg par 
[\[146a.3\]]'dod pa'i phyir ni ma yin te/_gnas gsum po de dag la mngon par brtson par bya'o/_/de nas bcom ldan 'das kyis de'i tshe zla 'od gzhon nur gyur pa la don 'di nyid bstan pa'i phyir sngon byung ba'i gtam bstan pa 'di dag tshigs su bcad pa'i dbyangs kyis yang dag par 
[\[146a.4\]]rab tu bstan to/_/bskal pa stong du ji ltar ngas spyad pa/_/gzhon nur gyur pa nga las mnyan par gyis/_/ting 'dzin bzang po dam pa 'di tshol phyir/_/sangs rgyas dag ni stong phrag brgya yang mchod/_/de ltar bskal pa 'das pa bsam yas su/_/zhing brgya yi ni bye ma ci yod pa/_/dper 
[\[146a.5\]]bsten de snyed 'das par gyur pa na/_/tshogs kyi dbang phyug ces bya rgyal ba byung /_/bye ba stong phrag drug cu mi nyung ba/_/rgyal ba de yi tshogs ni byung gyur te/_/thams cad zag pa med cing nyon mongs zad/_/rnam thar brgyad la gnas pa'i bsam gtan pa/_/de yi dus na sa 'di thams 
[\[146a.6\]]cad kyang /_/bde zhing lo legs 'khrug pa med par gyur/_/mi rnams thams cad skyid cing bde dang ldan/_/mi yi bde ba dag gis rgyas par gyur/_/thams cad bsod nams stobs dang ldan pa ste/_/blta na sdug cing de bzhin dga' bar gyur/_/thams cad phyug cing nor mang 
[\[146a.7\]]'byor ba ste/_/lus ni lha yi bde dang ldan par gyur/_/des shing brtul zhugs bzang la nyon mongs chung /_/bzod pa'i stobs la dpa' zhing byad gzugs bzang /_/lha yi gnas na lha yi sras po bzhin/_/tshul khrims yon tan 'chang zhing blo gros ldan/_/de yi dus na sa 
[\[146b\]]
[\[146b.1\]]bdag byung ba ni/_/rgyal po me tog mchog ces bya ba yin/_/de yi bu yang lnga brgyar tshang bar byung /_/dran dang ldan zhing rtogs dang ldan par gyur/_/rgyal po'i bu de yis kyang rgyal ba yi/_/skyed mos tshal brgya stong phrag drug cu dag_/thams cad me tog 'bras bus brgyan pa yang /_/
[\[146b.2\]]thugs rje ldan pa de la rab tu phul/_/skyed mos tshal ni brgya stong sna tshogs dang /_/'chag sa mal stan bzhugs gnas stong rnams dang /_/chos gos kyang ni bye ba brgya stong gis/_/'chag sa bzhugs gnas rnams su gding ba byas/_/de ltar rnam pa du ma stong dag dang /_/dge 
[\[146b.3\]]sbyong dag gi longs spyod ji snyed pa/_/rgyal ba'i bu ni shin tu yid dad pas/_/bde gshegs de la thams cad nye bar phul/_/rgyal po de yang dge ba'i las bcu yi/_/lam la rab tu gnas par gyur nas su/_/skye bo srog chags khrag khrig brgya stong gis/_/mdun du bdar te 
[\[146b.4\]]'dren pa lta bar song /_/me tog dang ni byug pa bdug pa dang /_/gdugs dang rgyal mtshan sil snyan thogs nas su/_/rgyal ba de la de yis mchod byas te/_/thal mo sbyar nas spyan sngar 'dug par gyur/_/lha dang mi dang lha min gnod sbyin dang /_/dge slong stong yang de tshe dga' bar gyur/_/
[\[146b.5\]]rgyal ba mchod pa 'di ni lung ston tam/_/mi yi dbang po legs par chos gsung ngam/_/rgyal po'i bu de yi ni bsam pa dang /_/bla med sems kyang rang byung mkhyen nas ni/_/mos pa'i gnas la pha rol phyin pa yis/_/de la ting 'dzin zhi ba 'di bshad do/_/gang tshe bde bar gshegs pas 
[\[146b.6\]]gsung phyung ba/_/de tshe nags tshal bcas pa'i sa yang g.yos/_/nam mkha' las ni me tog char kyang bab/_/sa las pad ma brgya dag byung bar gyur/_/ston pa don gyi tshig la rab bslabs pas/_/bsam pa mkhyen nas 'dren pas lung bstan te/_/mi yi dbang pos ting 'dzin zhi ba 
[\[146b.7\]]bshad/_/de yi don tshig rnams kyang mnyan par gyis/_/srid pa thams cad srid pa med pa ste/_/kun brtags gsog dang smig rgyu 'dra ba yin/_/sgyu ma ji bzhin glog dang sprin 'dra ste/_/stong g.yo bdag dang sems can srog kun med/_/gzod ma nas ni stong zhing ma 'ongs chos/_/song ba 
[\[147a\]]
[\[147a.1\]]med cing gnas med gnas kyis dben/_/sgyu ma'i rang bzhin rtag tu snying po med/_/thams cad dag cing rnam dag nam mkha' bzhin/_/mi sngo mi ser dkar po ma yin te/_/ming ni gsog gyur sgra yi rang bzhin yin/_/sems ni dben zhing sems med rang bzhin te/_/skad cig yin pas thams cad sgra dang bral/_/
[\[147a.2\]]bshad pa na yang yi ge 'pho ba med/_/ma bshad na yang yi ge 'grib mi 'gyur/_/yi ge dag ni phyogs su'ang mi 'gro ste/_/yi ge gang nas kyang ni 'ongs ma yin/_/yi ge mi zad zad cing 'gags pa ste/_/bshad par byas sam bshad par ma byas kyang /_/yi ge 'di dag rtag par 
[\[147a.3\]]mi zad brjod/_/gang gis yongs shes de yang zad mi 'gyur/_/chos ni stong phrag brgya dag rab brjod nas/_/sangs rgyas brgya stong dag ni gang 'das pa/_/chos kyang ma zad yi ge'ang zad ma gyur/_/skye ba yang med de phyir mi zad pa/_/gang gis mi zad chos rnams rab shes pa/_/rtag 
[\[147a.4\]]tu mi zad pa yi chos shes pas/_/mdo sde brgya stong dag ni bshad byas kyang /_/chos rnams thams cad yi ge med par shes/_/rgyal ba'i chos ni gang dag rab ston pa/_/de yang mi zad pas na mi mthong ste/_/chos 'di snga nas bdag med sems can med/_/de dag rab tu ston kyang zad mi 
[\[147a.5\]]'gyur/_/mkhas pa de ni tshig kun smra byed kyang /_/tshig gis sems ni 'phrogs par mi 'gyur te/_/tshig rnams thams cad ri yi brag ca bzhin/_/de phyir nam yang tshig la chags mi 'gyur/_/de ni sgyu ma'i tshig gis chos ston te/_/tshig de thams cad de yi mod la 'gags/_/
[\[147a.6\]]tshig de yi ni mtshan nyid ci 'dra ba/_/chos rnams kun kyang mtshan nyid de 'drar gyur/_/chos kun mtshan gzhi med cing mtshan gzhi bral/_/thams cad mtshan med mtshan nyid rnam par dag_/rtag tu dben zhing gtsang ba nam mkha' bzhin/_/mdor na de dag bgrang bar nyer mi 'gyur/_/
[\[147a.7\]]'dus byas 'dus ma byas kun dben pa ste/_/drang srong de dag la ni rnam rtog med/_/'gro ba kun tu 'dus ma byas thob pas/_/lta ba dag las khor mor rnam par dben/_/gang dag 'di 'dra'i chos rnams shes pa ni/_/rtag tu ma chags mi gtum ma rmongs te/_/de yi sems ni rang 
[\[147b\]]
[\[147b.1\]]bzhin mnyam par bzhag_/de ni ting 'dzin stobs can stobs dang ldan/_/brag phug ri dang gcong rong klung rnams su/_/rkyen gyis ji ltar brag ca 'byung ba ltar/_/de bzhin 'dus byas 'di kun rig par gyis/_/'jig rten thams cad sgyu ma smig rgyu bzhin/_/gang du ting 'dzin zhi ba 'di 
[\[147b.2\]]bshad pa/_/yon tan chos su gyur pa shes rab stobs/_/drang srong ye shes stobs kyis mngon par shes/_/tshig ni thabs mkhas pa yi nges pa'i tshig_/brtags pa tsam du brtags nas brjod pa yin/_/'khor ba la ni mtha' ma mi rnyed de/_/gang dag sngon byung mtha' ni mtshan 
[\[147b.3\]]nyid med/_/ma 'ongs dus kyang shes par bya ba'i phyir/_/las dang bya bas de ltar zhugs gyur te/_/rab dang tha ma dag tu'ang 'byung bar 'gyur/_/chos rnams rtag tu dben zhing rang bzhin stong /_/thams cad bdag med par yang shes par gyis/_/kun rdzob tu ni rgyal bas 
[\[147b.4\]]chos bshad de/_/'dus byas 'dus byas ma yin de ltar ltos/_/yang dag nyid du bdag dang mi med de/_/'gro ba kun gyi mtshan nyid de 'dra'o/_/dge dang nag po'i las rnams mi 'jig ste/_/bdag gis byas pa dag ni myong bar 'gyur/_/las kyi 'bras bu 'pho bar 
[\[147b.5\]]mi 'gyur te/_/rgyu med par yang myong bar mi 'gyur ro/_/srid pa thams cad sgyu ma dbang med pa/_/gsog dang gsob tu gyur pa dbu ba bzhin/_/sgyu ma smig rgyu lta bur rtag tu stong /_/sgra yis de bshad de dag dben pa yin/_/de ltar rnam par rig pa rlom sems med/_/tshul 
[\[147b.6\]]khrims la yang chags pa med pa'i sems/_/bzod pa'i stobs kyis cung zad mi rtog ste/_/de ltar spyod pa mnyam par gzhag par 'gyur/_/rgyal po des ni ji tsam chos rig pa/_/de tsam du ni rgyal ba des bshad de/_/rgyal pos rgyal ba'i chos 'di thos nas ni/_/'khor 
[\[147b.7\]]dang bcas pas bslab pa yang dag bzung /_/rgyal po'i bu des ting 'dzin 'di mnyan nas/_/dga' zhing yi rangs tshig kyang 'di skad smra/_/shin tu legs par ting 'dzin 'di bshad de/_/khyod kyi zhabs la bdag ni phyag 'tshal lo/_/der yang srog chags stong phrag brgyad cu dag_/
[\[148a\]]
[\[148a.1\]]yang dag don dam nges par bstan pa 'di/_/chos kyi rang bzhin bzang po 'di thos nas/_/de dag mi skye ba yi bzod pa thob/_/skyes bu la ni skye dang 'gag pa med/_/de bzhin chos 'di rtag tu snga nas dben/_/de ltar rab shes yongs su mi 'bri ste/_/rgyal pos mi skye bzod 
[\[148a.2\]]pa thob par gyur/_/de tshe rgyal pos rgyal srid rnam spangs te/_/rgyal ba de yi bstan la rab tu byung /_/rgyal po'i sras kyang lnga brgya mi nyung ba/_/de dag kun kyang rjes su rab tu byung /_/rgyal po sras dang bcas pa rab byung nas/_/de tshe srog chags mang po stong gzhan yang /_/bde bar gshegs 
[\[148a.3\]]pa'i drung du rab tu byung /_/rgyal ba de la chos rnams tshol bar byed/_/lo ni brgya phrag nyi shur yongs tshang bar/_/rgyal ba des ni chos rnams rab tu bshad/_/rgyal po bur bcas skye bor bcas pa yis/_/lo yang brgya phrag nyi shur chos rnams spyad/_/de nas dus kyang gzhan du gyur 
[\[148a.4\]]pa'i tshe/_/rgyal ba de yang yongs su mya ngan 'das/_/rgyal ba'i nyan thos rnams kyang 'das par gyur/_/de yi chos rnams kyang ni nyung bar gyur/_/de tshe rgyal po de yi bu yod pa/_/bsod nams blo gros dad cing dang ba ste/_/de yi khyim du nyer 'gro dge slong yod/_/des ni ting 'dzin zhi ba 
[\[148a.5\]]'di yang bshad/_/de ni 'jam zhing mnyen par gyur pa ste/_/srog chags brgya stong dag gis bkur sti byas/_/lha yang bye ba brgya dag phyir 'brang zhing /_/grong du 'ongs nas bsngags pa rjod par byed/_/de ni dran dang ldan zhing rtogs par ldan/_/brtul zhugs bzang zhing des pa tshul khrims 
[\[148a.6\]]dga'/_/dbyangs kyang snyan cing mi rtsub 'jam pa ste/_/khams rnams shes pa'i dbang mchog rab tu thob/_/dge slong de ni snyan pa'i 'od ces bya/_/chos gos bye ba brgya yang rab tu rnyed/_/de yi bsod nams stobs ni mi bzod pas/_/de tshe dge slong stong dag phrag dog skyes/_/bsod nams stobs dang 
[\[148a.7\]]gzugs kyi stobs rnams dang /_/ye shes stobs dang rdzu 'phrul stobs rnams dang /_/tshul khrims stobs dang ting 'dzin stobs rnams dang /_/chos kyi stobs kyis dge slong yang dag 'phags/_/skye bo'i yid du 'ong zhing phangs pa ste/_/dge slong dge bsnyen dang ni dge slong ma/_/rgyal ba'i bstan la sems 
[\[148b\]]
[\[148b.1\]]can gang dad pa/_/de dag gis ni mchod cing bkur ba yin/_/rgyal po'i bu ni der yang gang byung ba/_/bsod nams blo gros rtag tu dad mos te/_/dge slong mang po yid 'khrug rig nas ni/_/slob dpon de la srung ba byed du btsud/_/srog chags dag ni stong phrag lnga brgya rnams/_/go bgos mtshon cha 
[\[148b.2\]]ral gri dbyug thogs pa/_/de dag gis ni dge slong rtag tu bskor/_/yang dag spyod pa mu med 'chad cing smra/_/de ni 'khor la chos rnams rab ston te/_/chos 'di bdag med stong pa srog med 'chad/_/dmigs par lta ba bdag la chags pa rnams/_/de dag dge slong ci smra mos mi byed/_/su dag 
[\[148b.3\]]stong pa zhi ba mi 'dod pa/_/dge slong 'di ni chos min rab ston gyis/_/'di bsad na ni bsod nams 'gyur zhes nas/_/dge slong dag ni lag na mtshon thogs 'ongs/_/mthong nas dge slong mtshon gyis mi 'jigs te/_/'di la sems can skyes bu gsod pa med/_/chos 'di rnams ni gsog ste rtsig pa 'dra/_/
[\[148b.4\]]stong pa nyid kyi chos rnams rjes su dran/_/dge slong des ni spyi bor thal sbyar te/_/tshig smras rgyal ba rnams la phyag 'tshal lo/_/bden pa gang gis chos 'di stong pa na/_/mtshon cha 'di rnams me tog man dAr gyur/_/thub pa tshul khrims brtul zhugs ldan pa yis/_/gzhan du mi 'gyur tshig 'di smras ma 
[\[148b.5\]]thag_/nags tshal bcas pa'i sa yang rab tu g.yos/_/mtshon cha de dag me tog man dAr gyur/_/dmigs pa can dag mtshon cha thogs pa yi/_/dge slong de tshe lus ni zhum gyur nas/_/tshur yang de nas nye bar 'ong ma nus/_/skrag cing shin tu ngo mtshar chen por gyur/_/su dag thub dbang la ni dad mos shing /_/gang 
[\[148b.6\]]dag stong pa zhi ba 'dod pa rnams/_/de dag a la la stong brjod nas su/_/ras bcos brgya yis dge slong mngon par g.yogs/_/dge slong de ni de la byams bskyed nas/_/sems can su dag nga la sdang byed pa/_/de dag phyir ni byang chub bdag spyod ces/_/skye bo thams cad kyi yang mdun du smra/_/des ni 
[\[148b.7\]]lo yang brgyad cu mi nyung bar/_/stong pa rgyal ba rnams kyi mdzod bshad de/_/phyir rgol ba yang dge slong stong dag byung /_/de dag rgyal po'i bu yis phyir bzlog byas/_/de yang de tshe yongs su brnyas gyur te/_/de yi dge slong dag kyang nyung bar gyur/_/de tshe mi snyan pa yi tshig thos kyang /_/
[\[149a\]]
[\[149a.1\]]bzod pa'i stobs las nam yang nyams ma gyur/_/de ni gzhan gyi dus su gyur pa'i tshe/_/srog chags brgya dag gi yang don chen byas/_/bsam gyis mi khyab chos kyang rjes su dran/_/bsod nams blo gros dga' ba chen po skyes/_/der yang ri mo rgya 
[\[149a.2\]]cher byas nas ni/_/dge slong de la bsod nams blo gros smras/_/bdag gi slob dpon la ni su yis kyang /_/sems la mi 'thad ci zhig ma bgyis sam/_/des smras rgyal sras gzhon nu gsan du gsol/_/bzod pa'i stobs kyis sangs rgyas yang dag byung /_/
[\[149a.3\]]su yis bdag la mi snyan tshig smras pa/_/de la bdag ni byams pa rgya yang che/_/gang gis bskal pa stong phrag brgya dag tu/_/sngon gyi srid pa la ni bzod bsgoms pa/_/dge slong snyan 'od de ni nga yin zhes/_/bcom ldan shAkya thub pas tshig brjod do/_/gang gis 
[\[149a.4\]]dge slong snyan 'od bsrungs pa yi/_/bsod nams blo gros rgyal po'i bu de ni/_/tshe rabs stong du nga yi grogs gyur te/_/sangs rgyas byams par ngas ni lung bstan to/_/gang gis ston pa tshogs kyi dbang phyug mchod/_/gang gis gnas khang bzang po mchog byas pa/_/gang sngon 
[\[149a.5\]]me tog bzang zhes bya ba de/_/rkang gnyis gtso bo mi yi dbang por gyur/_/de ltar bskal pa mang po mtha' yas par/_/rgyal ba dag gi dam chos ngas bzung ste/_/ngas sngon bzod pa'i stobs kyang yang dag bsgrubs/_/gzhon nu thos nas nga yi rjes su slobs/_/nga ni mya ngan 'das 
[\[149a.6\]]gyur phyi ma'i tshe/_/dam pa'i chos ni rnam par 'jig pa na/_/dge slong mu stegs blo la brtson pa dag_/de dag nga yi zhi ba'i chos la spong /_/khengs shing rgod la gtum zhing spyi brtol che/_/sdig pa'i grogs po'i zas la chags pa dag_/chos gos lhung bzed dag la chags 
[\[149a.7\]]shing brkam/_/rnyed la gnas shing de dag chos la spong /_/de dag yid gtum zhe sdang byas mi gzo/_/dma' ba'i rigs dang dbul ba'i rigs las ni/_/nga yi bstan pa 'di la rab byung nas/_/de dag zhi ba'i chos 'di spong bar byed/_/bdud kyi blo yis sems can mun gtibs shing /_/'dod 
[\[149b\]]
[\[149b.1\]]chags dbang du song bas mngon par chags/_/gti mug dbang gis byis pa rmongs pas na/_/de dag stong pa zhi ba'i chos mi 'dod/_/dge slong dge slong ma dang khyim pa rnams/_/sdig pa'i blo yis 'dzin bcug rmongs byas te/_/de dag dbang du rtag par song gyur pas/_/phyi ma'i 
[\[149b.2\]]dus la byang chub spong bar byed/_/nga yi tshig 'di gzhon nu thos nas su/_/dge slong dgon pa pa dag rtag tu sten/_/su dag stong pa zhi la dga' ba ni/_/de dag rgyal ba'i chos 'di bzung ba yin/_/su dag ting 'dzin 'di ni 'dzin gyur pa/_/de dag nga yi bstan la rab byung zhing /_/
[\[149b.3\]]dge slong bsnyen rdzogs gso sbyong las rnams byas/_/zas la mi chags mi brkam za ba yin/_/lus dang srog la lta ba rab spangs la/_/stong pa shin tu zhi ba sgom par gyis/_/brtson zhing rab tu brtson pa'i yid kyis kyang /_/[{]ri dgas [,]ri dwags [}]bzhin du dgon par gnas par gyis/_/
[\[149b.4\]]rgyal ba dag la rtag tu mchod pa gyis/_/gdugs dang rgyal mtshan bsgreng ba gnas khang gis/_/bde bar gshegs pa'i mchod rten mchod par gyis/_/ting 'dzin 'di ni myur du thob par 'gyur/_/byang chub phyir ni sems kyang skyed gyis la/_/bde bar gshegs pa rnams kyi mchod 
[\[149b.5\]]rten dag_/gser gyis brgyan cing dngul gyis bskus pa dang /_/rin chen sna tshogs gzugs legs byed du chug_/byang chub phyir ni yi dam bca' gyis la/_/'jig rten mchod pa bzang po ji snyed pa/_/lha dang mi yi dga' bar 'gyur ba rnams/_thams cad tshol la sangs rgyas 
[\[149b.6\]]mchod pa gyis/_/chos nyid du yang mi dbang thams cad ltos/_/phyogs bcu'i 'jig rten dag na gang bzhugs dang /_/rgyal ba mya ngan 'das pa kun snang ste/_/chos nyid kyis ni sangs rgyas mngon sum bzhugs/_/gtong ba kun la shin tu mos par gyis/_/tshul khrims dag par gyur 
[\[149b.7\]]cing brtan pa'i sems/_/bzod la dga' zhing rtag tu byams la dga'/_/chos rnams thams cad stong par shes par gyis/_/ma zhum ma 'gong brtson 'grus rab skyed la/_/bsam gtan dga' zhing rab tu dben la mos/_/shes rab rnam dag shes rab rab shes kyis/_/ring por 
[\[150a\]]
[\[150a.1\]]mi thogs snying rje ldan par 'gyur/_/mi gtsang bas ni 'dod chags rtag zhi gyis/_/bzod pa'i stobs kyis zhe sdang tshar chod cig_/shes rab stobs kyis gti mug bsal bar gyis/_/rgyal bas bsngags pa'i byang chub thob par 'gyur/_/lus ni snying po med 
[\[150a.2\]]cing dbu ba 'dra/_/sdug bsngal rul ba dri nga bsgom par gyis/_/phung po thams cad gsog tu shes par gyis/_/ye shes bla med myur du thob par 'gyur/_/bdag dang skyes bu dang ni srog rnams su/_/sdig pa'i lta ba nam yang ma 'dzin cig_/chos rnams thams cad stong par 
[\[150a.3\]]shes par gyis/_/bla med byang chub myur du reg par 'gyur/_/rnyed la chags par nam yang ma byed cig_/zas rnams ma rnyed na yang gdung ma byed/_/bstod dang smad pa dag gis ma g.yo bar/_/ri rab bzhin du rab tu mi 'gul gyis/_/gus pa skyed la chos rnams btsal bar 
[\[150a.4\]]gyis/_/thos nas de tshe de yang myong bar gyis/_/rgyal ba kun gyi spyod yul gnas gyis dang /_/bde ba can gyi zhing du myur du 'gro/_/'gro ba kun la sems kyang mnyam gyis la/_/sdug dang mi sdug pa yi sems ma byed/_/rnyed dang snyan pa dag ni ma tshol cig_/myur du sangs 
[\[150a.5\]]rgyas thub pa'i dbang por 'gyur/_/yon tan gang thos sems can dad 'gyur zhing /_/sangs rgyas yon tan dag la mos skyed pa/_/yang dag yon tan nges pa'i tshig rnams kyis/_/sangs rgyas yon tan rtag tu bshad par gyis/_/rtag tu slob dpon dang ni pha dang ma/_/de bzhin 
[\[150a.6\]]'gro ba kun la gus par gyis/_/nga rgyal dag gi dbang du ma 'gro shig_/sum cu rtsa gnyis mtshan rnams thob par 'gyur/_/'du 'dzi dag ni ma lus rnam spangs nas/_/rtag tu dben pa la yang dga' bar gyis/_/des shing brtul zhugs bzang la rtag tu zhi/_/bdag la phan zhing 
[\[150a.7\]]sems can gzhan la phan/_/byams pa dang ni snying rje bsgom par gyis/_/dga' dang btang snyoms la yang rtag mos gyis/_/rtag tu rgyal ba'i bstan pa rjes su ltos/_/'jig rten du yang myur du phan byed 'gyur/_/sdig pa'i grogs po nam yang ma sten par/_/grogs po gang dag 
[\[150b\]]
[\[150b.1\]]rgya cher sten par gyis/_/su dag stong pa zhi ba 'di 'dod pa/_/de dag byang chub mchog la zhugs pa yin/_/nyan thos sar ni nam yang ma slob shig_/de yi spyod la'ang dga' bar ma byed cig_/sangs rgyas yon tan dag las sems ma btang /_/myur du sangs rgyas rgyal ba'i 
[\[150b.2\]]dbang por 'gyur/_/bden tshig dam pa rtag tu smra bar gyis/_/[{]brdzun [,]rdzun [}]rnams dang ni rtsub po'i tshig ma smra/_/rtag tu 'jam zhing dga' ba smra bar gyis/_/'jig rten slob dpon dag gi gsung thob 'gyur/_/lus dang srog la chags par ma byed cig_/gzhan la smod cing bdag 
[\[150b.3\]]la stod ma byed/_/bdag gi yon tan yang dag sgrub gyis la/_/gzhan gyi spyod pa dag la btang snyoms gyis/_/rnam thar stong la rtag tu dga' bar gyis/_/'gro ba rnams su smon par ma byed cig_/mtshan ma thams cad ma lus rnam par spongs/_/rtag tu mtshan ma med la gnas 
[\[150b.4\]]par gyis/_/dus kun tu ni mtha' yang rnam par spongs/_/rtag dang chad la gnas par ma gyur cig_/thams cad rkyen las gyur par rtag rig gyis/_/de ltar byas na ston pa ji bzhin 'gyur/_/'dod pa'i dga' ba rnams la dga' ba spongs/_/zhe sdang tha ba dri ma rnam spangs 
[\[150b.5\]]shing /_/gti mug mun pa thams cad rnam bsal na/_/zhi bar dga' ba'i mi yi seng ger 'gyur/_/rtag pa mi rtag par yang rtag tu ltos/_/srid pa kun gyi sdug bsngal bde grol zhing /_/bdag dang gtsang la mi gtsang bdag med par/_/bsgom par byas na mi yi dbang por 
[\[150b.6\]]'gyur/_/'jig rten sgron mdzad rgyal ba rnams kyis ni/_/gang la tshul bzhin chos rnams rab bstan pa/_/de yis bdud kyi stobs rnams bcom nas su/_/bla na med pa'i byang chub yangs pa thob/_/yon tan ji snyed ngas bshad thob byas te/_/nyes pa brgya dag ngas ni gang bstan 
[\[150b.7\]]pa/_/rnam par spangs nas slob par byed pa ni/_/gzhon nu de tshe 'dir yang sangs rgyas 'gyur/_/snyan pa'i 'od kyi le'u ste sum cu rtsa brgyad pa'o//_//'phags pa ting nge 'dzin gyi rgyal po'i mdo/_bam po bcu bzhi pa/_de nas yang bcom ldan 'das kyis 
[\[151a\]]
[\[151a.1\]]zla 'od gzhon nur gyur pa la bka' stsal pa/_de lta bas na gzhon nu lus kyi sdom pas bsdam par bya'o zhes gzhon nu de ltar bslab par bya'o/_/gzhon nu de la lus kyi sdom pa gang zhe na/_/lus kyi sdom pa gang dang ldan pas/_byang chub sems dpa' sems 
[\[151a.2\]]dpa' chen po chos thams cad la chags pa med par 'gyur ba de ni lus kyi sdom pa zhes bya'o/_/gzhon nu lus kyi sdom pa gang dang ldan pas byang chub sems dpa' sems dpa' chen po skyes bu chen po'i mtshan sum cu rtsa gnyis 'thob par 'gyur ba de ni lus kyi sdom pa zhes bya'o/_/lus 
[\[151a.3\]]kyi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni lus kyi sdom pa zhes bya'o/_/lus kyi sdom pa gang dang ldan pas byang chub sems dpa' sems dpa' chen po stobs bcu 'thob pa dang /_mi 'jigs pa bzhi dang /_
[\[151a.4\]]sangs rgyas kyi chos ma 'dres pa [{]bcwa [,]bco [}]brgyad 'thob par 'gyur ba 'di ni/_gzhon nu lus kyi sdom pa zhes bya'o/_/lus kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/_/gsum gang zhe na 'di lta ste/_stong pa nyid dang /_
[\[151a.5\]]mtshan ma med pa dang /_smon pa med pa dang /_rnam par thar pa'i sgo 'di gsum 'thob par 'gyur ba 'di ni gzhon nu lus kyi sdom pa zhes bya'o/_/lus kyi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/_bzhi 
[\[151a.6\]]gang zhe na/_'di lta ste/_byams pa chen po dang /_snying rje chen po dang /_dga' ba chen po dang /_btang snyoms chen po dang /_tshangs pa'i gnas pa chen po 'di bzhi 'thob par 'gyur ba de ni gzhon nu lus kyi sdom pa zhes bya'o/_/lus kyi sdom pa gang dang ldan pas byang 
[\[151a.7\]]chub sems dpa' sems dpa' chen po so so yang dag par rig pa bzhi 'thob ste/_bzhi gang zhe na/_'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par 
[\[151b\]]
[\[151b.1\]]rig pa dang /_so so yang dag par rig pa 'di bzhi 'thob par 'gyur ba de ni gzhon nu lus kyi sdom pa zhes bya'o/_/lus kyi sdom pa gang dang ldan pas byang chub sems dpa' sems dpa' chen po byang chub kyi phyogs kyi chos sum cu rtsa bdun 'thob ste/_sum cu rtsa bdun gang zhe na/_
[\[151b.2\]]'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_byang chub kyi phyogs kyi chos sum 
[\[151b.3\]]cu rtsa bdun po 'di dag 'thob par 'gyur ba de ni lus kyi sdom pa zhes bya'o/_/lus kyi sdom pa gang dang ldan pas byang chub sems dpa' sems dpa' chen po snying rje chen po la gnas pa thob pa dang /_btang snyoms chen po la gnas pa 'thob pa dang /_bde ba'i rnam par rtog pa 'thob pa 
[\[151b.4\]]dang /_rab tu dben pa'i chos rnams 'thob par 'gyur ba de ni gzhon nu lus kyi sdom pa zhes bya'o/_/gzhan yang gzhon nu lus kyi sdom pa gang dang ldan pas byang chub sems dpa' sems dpa' chen po srog gcod pa spong bar 'gyur ba dang /_ma byin par len pa dang /_mi tshangs 
[\[151b.5\]]par spyod pa dang /[ {]brdzun [,]rdzun [}]du smra ba dang /_phra ma'i tshig dang /_tshig rtsub po dang /_khyal par smra ba dang /_brnab sems dang /_gnod sems dang /_log par lta ba dang /_srang la g.yo byed pa dang /_tshad la g.yo byed pa dang /_nor la g.yo byed pa dang /_gzung ba dang /_
[\[151b.6\]]bcing ba dang /_gtse ba dang /_brdeg pa dang /_bsdigs pa dang /_gcad pa dang /_dbug pa dang /_zhe la gnon pa dang /_chags pa dang /_ser sna ma spangs par 'gyur ba dang /_lag pa rgod pa dang /_rkang pa rgod pa dang /_rkang lag ma bsdams pa dang /_de'i lus 
[\[151b.7\]]dang ngag dang yid kyi gnas ngan len spangs shing ta la'i mgo bcad pa bzhin du ma 'ongs pa'i dus na mi skye ba'i chos can du 'gyur ba de ni gzhon nu de'i lus kyi sdom pa zhes bya'o/_/gzhon nu de lta bas na rnam grangs 'dis kyang 'di ltar rig par bya ste/_gzhon nu sngon byung ba 'das pa'i dus na 
[\[152a\]]
[\[152a.1\]]bskal pa grangs med pa bas kyang ches grangs med pa/_yangs pa/_tshad med pa/_bsam gyis mi khyab pa de'i tshe de'i dus na ye shes snang ba zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs 
[\[152a.2\]]pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_gzhon nu de'i tshe de'i dus na bcom ldan 'das ye shes snang ba de bzhin gshegs pa dgra bcom pa yang dag par 
[\[152a.3\]]rdzogs pa'i sangs rgyas de'i tshe'i tshad ni lo bye ba phrag drug cur gyur to/_/dgra bcom pa bye ba phrag drug cu'i nyan thos kyi dge 'dun byung ngo /_/byang chub sems dpa' sems dpa' chen po dam pa'i chos yongs su 'dzin pa yang dpag tu med pa byung ngo /_/gzhon nu de'i tshe de'i dus na 
[\[152a.4\]]rgyal po khyad par sems zhes bya ba zhig byung ste/_rgyal po khyad par sems de srog chags bye ba phrag brgyad cu dang lhan cig tu de bzhin gshegs pa'i drung du 'ongs so/_/'ongs nas de bzhin gshegs pa'i zhabs la mgo bos phyag 'tshal te/_bcom ldan 'das la lan gsum 
[\[152a.5\]]bskor ba byas nas phyogs gcig tu 'dug go/_/rgyal po khyad par sems phyogs gcig tu 'dug nas de bzhin gshegs pa la bsnyen bkur byed do/_/de nas ye shes snang ba de bzhin gshegs pa dgra bcom pa yang dag par rdzogs pa'i sangs rgyas kyis rgyal po khyad par sems 'khor 
[\[152a.6\]]dang bcas pa'i lhag pa'i bsam pa mkhyen nas chos kyi rnam grangs 'di las lus kyi sdom pa'i ting nge 'dzin gyi sgor 'jug pa'i tshigs su bcad pa'i dbyangs kyis yang dag par rab tu bstan to/_/ji ltar bar snang nam mkha' rnam dag ste/_/shin tu dag cing rang bzhin 'od gsal ba/_/
[\[152a.7\]]de bzhin lus kyi sdom pa dag pa yang /_/dbyangs kyis bstan par nam yang nus mi 'gyur/_/lus kyi sdom pa 'di ni dben zhing stong /_/'di 'dra gnyis po lus kyi mtshan nyid de/_/de dag mtshan nyid med pa bar snang bzhin/_/lus kyi sdom pa de yi mtshan nyid bshad/_/sdom pa'i 
[\[152b\]]
[\[152b.1\]]mtshan nyid de 'drar sus shes pa/_/de la sdom pa nam yang med mi 'gyur/_/mi 'jug de yi spyod yul ga la yin/_/zag pa med pa la ni skye ba med/_/gzugs dang longs spyod la ni srid bskyed nas/_/'dod pa dag la sten pas mi nus te/_/srid pa dag gi nyes pa mi shes 
[\[152b.2\]]pas/_/lus kyi sdom pa 'di ni shes mi nus/_/zag med sdom pa gang gis rab shes pa/_/de la skye ba nam yang yod mi 'gyur/_/dgra bcom pa yi chos ni de 'dra ste/_/mu stegs can gyis shes par sla ma yin/_/gang dag khams gsum kun la yid skrag cing /_/'dod 
[\[152b.3\]]pa'i longs spyod la yang 'dod mi skyed/_/rgyal po'i srid dang longs spyod yong mi 'dod/_/de dag lus kyi sdom pa 'di 'dra shes/_/lus kyi sdom pa 'di ni don ces bya/_/don ni sgra yis bstan par mi nus te/_/'di 'dra'i chos kyi tshul ni gang shes pa/_/de ni sdom pa 'di la gnas 
[\[152b.4\]]pa yin/_/don la zhugs la ngas ni don bstan te/_/mkhas pa su dag don gyi tshul la mos/_/don med rnam spangs don la gnas pa rnams/_/de dag sdom la rtag tu gnas pa yin/_/rgyal ba'i bstan la don du gang brjod dang /_/ji lta bur ni don yin rnam rig ste/_/don tshul rang 
[\[152b.5\]]bzhin gang gis shes pa ni/_/lus kyi sdom pa la yang gnas zhes bya/_/gang gis bdag med gsog dang stong nyid dang /_/mtshan ma med par rnam par rig gyur pa/_/de la nam yang sdom pa med mi 'gyur/_/'di ltar des ni yang dag nges la bslabs/_/dngos po dag ni dngos med gang rig pa/_/
[\[152b.6\]]de ni dngos po dag la yong mi chags/_/dngos po kun la nam yang mi chags pa/_/de ni mtshan med ting 'dzin reg par 'gyur/_/ngo bo nyid stong rang bzhin 'od gsal ba/_/bdag med chos rnams de yis rnam rig na/_/de la nam yang sdom pa med mi 'gyur/_/'di ltar des ni yang dag 
[\[152b.7\]]nges par rtogs/_/gang gis phung po lnga rnams stong par shes/_/rang bzhin stong zhing bdag med rig na ni/_/lus kyis las gang yang dag spyod byed pa/_/de la nam yang sdom pa med mi 'gyur/_/mtshan ma dag la 'dzin cing ma bsdams te/_/khor mor bdag tu 'du shes rab gnas pa/_/
[\[153a\]]
[\[153a.1\]]gzugs la chags par gyur pa'i skye bo dag_/ma bsdams pa yi 'dod chags rab tu ldang /_/gang rnams yang dag mtha' la bslabs gyur cing /_/stong pa rtogs par rig pa des pa dag_/sdom med gang gis ngan 'gror 'gro ba yis/_/'dod chags de la nam 
[\[153a.2\]]yang ldang ba med/_/ji ltar ri rab dag ni chen po la/_/grog ma kun gyis g.yos shing 'gul mi nus/_/de bzhin mkhas pa yang dag tshul bslabs pas/_/lha yi gzugs kyis kyang ni de mi g.yos/_/nam mkha' la ni ri mor bri nus shing /_/lag pas nam mkha' gzung du rung 
[\[153a.3\]]gyur kyang /_/'dod chags zhe sdang bdud rnams bye ba yis/_/de la rnam par bskyod par yong mi nus/_/la las brag ca dag ni gzung nus shing /_/chu yi steng na rdo yang 'phyo gyur kyang /_/lus kyi sdom pa 'di 'dra sus bslabs pa/_/de yi bsam pa dag kyang bltar mi nus/_/
[\[153a.4\]]'jig rten kun na sgra mang ji snyed pa/_/gzung ste sgrom du gzhug par nus gyur kyang /_/lus kyi sdom pa'i gnas dang mi gnas pa/_/sus kyang rnam par rig par byed mi nus/_/sprin las sgra bsgrags glog rnams rgyu ba dang /_/nyi ma'i 'khor los 'od zer gzung nus kyang /_/lus kyi 
[\[153a.5\]]sdom pa 'di la sus bslabs pa/_/de yi rang bzhin shes par nus mi 'gyur/_/rlung gi dkyil 'khor phyogs bzhir ldang ba ni/_/rgya dang snyi yis gzung bar nus gyur kyang /_/lus kyi sdom pa 'di la gang gnas pa/_/de yi lus ni nams kyang shes mi nus/_/srog chags kun gyi 
[\[153a.6\]]spyod yul de ma yin/_/sems sdom gang la mkhas pa de gnas shing /_/spyod yul gang gnas lus kyi sdom pa ni/_/'jig rten chos kyis mi gos nam mkha' bzhin/_/phyogs bzhir nam mkha' la ni rgyu ba yis/_/srog chags kun rjes so sor blta nus kyang /_/de yi lus 
[\[153a.7\]]dang sems kyi spyod yul la/_/tshad gzung bar ni su yang nus pa med/_/lus kyi sdom pa 'di la gang gnas pa'i/_/nyon mongs rnam mang thams cad med par 'gyur/_/de yi nyon mongs nye ba rab tu spangs/_/'di ltar des ni lus kyi sdom pa bslabs/_/de la mtshon cha dang ni 
[\[153b\]]
[\[153b.1\]]mes mi tshugs/_/de ltar de yi lus ni gzung du med/_/de ni zhi ba rab zhi ting 'dzin gnas/_/'di ltar des ni lus kyi sdom pa bslabs/_/de ltar gnas pa 'jigs med skrag pa med/_/de la 'khrug sems mi skye phrag dog med/_/lus kyi sdom pa 'di 'dra sus bslabs pa/_/
[\[153b.2\]]de ni gtse ba kun las thar ba yin/_dug dang mtshon gyis nam yang mi 'jigs shing /_/me dang chu yi nang na'ang 'jigs pa med/_/lus kyi sdom pa 'di 'dra sus bslabs pa/_/de ni gtse ba kun las thar ba yin/_/chom rkun g.yon can sdig pa byed pa dang /_/sbrul gdug 
[\[153b.3\]]nang du song yang 'jigs med de/_/'di ltar de ni bdag tu 'du shes med/_/'du shes rnam par grol la 'jigs mi 'byung /_/'jigs las rnam par grol ba skrag mi skye/_/skrag pa med la g.yo ba mi 'byung ste/_/mi g.yo ba la skrag pa ga la yod/_/de ni bdud rnams 
[\[153b.4\]]bye bas bskyod mi nus/_/byang chub sems dpa' rnams la phan pa'i phyir/_/sdom pa gang spyod bshad cing rab bstan pa/_/'di 'dra'i lus kyi sdom pa sus bslabs pa/_/de ni bdud rnams bye bas bskyod mi nus/_/chos rnams kun la ye shes thogs pa med/_/dpe byad 
[\[153b.5\]]bzang po brgyad cu yongs su tshang /_/sum cu rtsa gnyis mtshan gyi ri mo dag_/sdom par gnas la rnyed par dka' mi 'gyur/_/sangs rgyas chos rnams bsam gyis mi khyab cing /_/tshad kyang med par rtogs par su 'dod pa/_/'di 'dra'i lus kyi sdom pa des slobs shig_/
[\[153b.6\]]'jig rten thams cad kyi yang mchod rten 'gyur/_/sangs rgyas stobs bcu mnga' ba bsam mi khyab/_/drang srong chen po'i chos 'di gang 'dod pa/_/des ni lus kyi sdom pa 'di 'dra slobs/_/gang slob de la stobs rnams rnyed mi dka'/_/'di 'dra'i lus kyi sdom la gang slob pa/_/
[\[153b.7\]]sangs rgyas chos ni ma 'dres [{]bcwa [,]bco [}]brgyad po/_/rgyal ba gang la rab tu gnas pa yang /_/de dag de la rnyed par dka' mi 'gyur/_/'di 'dra'i lus kyi sdom pa gang slob pa/_/drang srong chen po'i byang chub yan lag bdun/_/so so yang dag rig dang rdzu 'phrul rkang /_/de la de 
[\[154a\]]
[\[154a.1\]]dag rnyed par dka' mi 'gyur/_/tshangs pa'i gnas bzhi dang ni bsam gtan dang /_/rnam par thar pa'i sgo rnams gang bshad dang /_/bde ba'i rnam rtog rab tu dben pa yang /_/sdom par gnas pa la ni rnyed mi dka'/_/lus kyi sdom pa la ni gang gnas pa/_/
[\[154a.2\]]snying rje'i gnas dang btang snyoms thob par 'gyur/_/de bzhin spyod pa 'jug pa byams pa'i mchog_/'gro ba kun la'ang phan pa'i sems su 'gyur/_/dran pa nyer gzhag yang dag spong ba dang /_/drang srong chen po'i dbang lnga stobs lnga dang /_/'phags pa'i lam mchog 
[\[154a.3\]]yan lag brgyad po yang /_/lus kyi sdom par gnas la rnyed mi dka'/_/gzhan yang dam pa sangs rgyas chos rnams ni/_/bsam gyis mi khyab gang la tshad med pa/_/lus kyi sdom pa 'di 'dra sus bslabs pa/_/de la thams cad rnyed par dka' mi 'gyur/_/'di 
[\[154a.4\]]'dra'i lus kyi sdom pa thos nas ni/_/rgyal po glang mchog khyad par thob gyur te/_/dga' ba mtshungs med rangs shing mgu ba skyes/_/rgyal ba de yi bstan la rab tu byung /_/rab tu de byung lo yang bye phrag bcur/_/tshangs par spyod mchog gtsang ma spyad par gyur/_/lha 
[\[154a.5\]]dang bcas pa'i 'jig rten phan pa'i phyir/_/tshangs pa'i gnas bzhi la yang bsgom pa byas/_/tshangs pa'i gnas la shin tu bsgom byas pas/_/sangs rgyas bye ba brgyad cu mthong bar gyur/_/de las lhag par gang gA'i bye ma snyed/_/des ni tshangs spyod mchog 'di rab 
[\[154a.6\]]tu spyad/_/thams cad kyi yang bstan par rab byung ste/_/tshangs par spyod pa bzang zhing dag par spyad/_/mang du thos shing spobs par ldan pa yi/_/dge slong chos smra ba yang mchog tu gyur/_/lus kyi sdom pa 'di ni rab shes na/_/tshul khrims ma dral tshul khrims skyon med 
[\[154a.7\]]'gyur/_/tshul khrims rnam dag tshul khrims 'dres pa med/_/'phags pa'i tshul khrims zag pa med la gnas/_/de tshe rgyal po glang mchog khyad par sems/_/gzhon nu gzhan zhig yin par sems gyur na/_/de ni gzhan zhig yin par mi blta ste/_/nga ni spyad pa spyod 
[\[154b\]]
[\[154b.1\]]tshe der gyur to/_/de phyir gzhon nu nga yi rjes slobs la/_/lus kyi sdom pa 'di la gnas par gyis/_/srog chags bye ba gzhan la'ang rab ston dang /_/ring por mi thogs ji bzhin nga 'drar 'gyur/_/de nas yang bcom ldan 'das kyis zla 'od gzhon nur gyur pa la bka' stsal pa/_
[\[154b.2\]]gzhon nu de lta bas na lus kyi spyod pa yongs su dag par bya'o zhes gzhon nu de ltar khyod kyis bslab par bya'o/_/de ci'i phyir zhe na/_gzhon nu lus kyi spyod pa yongs su dag pa'i byang chub sems dpa' sems dpa' chen po ni sems can dmyal ba dag la mi 'jigs/_dud 'gro'i skye 
[\[154b.3\]]gnas dang /_gshin rje'i 'jig rten dang /_ngan song dag gis 'jigs par mi 'gyur ro/_/chus mi 'jigs/_mes mi 'jigs/_dug dang /_mtshon dang /_seng ge dang /_stag dang dred dang bal glang dang glang khyu ba dang /_mi dang mi ma yin pa dag gis 'jigs 
[\[154b.4\]]par mi 'gyur ro/_/gzhon nu lus kyi spyod pa yongs su dag pa'i byang chub sems dpa' sems dpa' chen po ni stong gsum gyi stong chen po'i 'jig rten gyi khams 'di lag mthil du bzhag ste/_ta la gcig tsama'am/_ta la gnyis tsama'am/_ta la gsum tsama'am/_
[\[154b.5\]]ta la bzhi tsama'am/_ta la lnga tsama'am/_ta la drug tsama'am/_ta la bdun tsam du steng du 'phen to/_/ji tsam du 'dod pa de tsam du'ang 'phen to/_/gzhan yang gzhon nu lus kyi spyod pa yongs su dag pa'i byang chub sems dpa' sems dpa' chen po ni rdzu 'phrul gyi cho 'phrul mchog 
[\[154b.6\]]gi pha rol tu phyin pa yin te/_de rdzu 'phrul gyi rkang pa'i rnam par smin pa rnam par dag pa'i bsod nams yongs su gzung zhing dben par gyur te/_thams cad du rjes su song zhing /_de lta bu'i ting nge 'dzin thob pas zag pa med pa'i bsod nams yongs su rdzogs pa/_'jig rten gyi 
[\[154b.7\]]khams thams cad la thogs pa med pa'i mig tu gyur pas de lta bu'i rdzu 'phrul gyi cho 'phrul dang ldan par 'gyur ro/_/de la rdzu 'phrul gang zhe na/_gang 'grub pa dang /_smon pa dang /_'byor pa dang /_yongs su rdzogs pa 'di ni rdzu 'phrul zhes bya'o/_/de la rdzu 'phrul gyi cho 'phrul gang 
[\[155a\]]
[\[155a.1\]]zhe na/_rdzu 'phrul gang dang ldan pas byang chub sems dpa' sems dpa' chen po rdzu 'phrul gyi yul rnam pa mang po myong bar byed pa yin te/_gcig tu gyur nas mang por 'gyur/_mang por gyur nas gcig tu 'gyur/_snang bar gyur cing mi snang bar yang 'gyur/_rtsig pa la 
[\[155a.2\]]yang thad kar 'gro/_ra ba la yang thad kar 'gro/_ri la yang mi thogs par 'gro/_nam mkha' la yang 'gro ste/_dper na 'dab chags bya bzhin no/_/sa la yang steng du 'byung ba dang /_byi'u zul byed de/_dper na chu la bya ba bzhin no/_/chu la yang mi nub par 'gro ste/_dper na sa'i 
[\[155a.3\]]phung po chen po la bya ba bzhin no/_/du ba 'thul bar yang byed 'bar bar yang byed de/_dper na me'i phung po chen po bzhin no/_/bdag gi lus las chu'i rgyun chen po khrag khrig brgya stong du ma 'byin te/_dper na sprin chen po bzhin no/_/chu'i rgyun de dag gis stong gsum gyi stong chen po'i 
[\[155a.4\]]'jig rten gyi khams 'di bsregs shing rab tu tshig ste/_mes rab tu 'bar zhing 'bar ba gcig tu gyur pa zhi bar byed do/_/zla ba dang nyi ma 'di gnyis 'di ltar rdzu 'phrul che ba/_'di ltar mthu che ba/_'di ltar gzi brjid che ba yang lag pas 'dzin cing kun tu nyug par byed do/_/tshangs pa'i 
[\[155a.5\]]'jig rten gyi bar du sems can rnams la lus kyis dbang sgyur ro/_/de nas yang bcom ldan 'das kyis de'i tshe tshigs su bcad pa 'di dag gsungs so/_/sa la byi'u zul byed cing steng byung byed/_/chu dag la yang thogs pa med par 'gro/_/bya bzhin nam mkha'i ngos la 'gro bar byed/_/
[\[155a.6\]]rdzu 'phrul gyis ni dud 'thul 'bar bar byed/_/ji ltar bar snang la ni rlung mi thogs/_/sprin gyi phung po mang po 'gro ba ltar/_/de bzhin rnal 'byor pa yang nam mkha' la/_/rlung dang sprin bzhin du ni thogs med 'gro/_/zhing rnams me yis tshig cing 'bar ba dag_/byang chub sems dpa' 
[\[155a.7\]]mkhas pas de mthong nas/_/des ni rang gi lus las chu phyung ste/_/bye ba snyed kyi zhing de zhi bar byed/_/byang chub sems dpa' mkhas pa 'dug bzhin du/_/nyi zla la ni lag pas yongs su 'dzin/_/des ni tshangs pa'i 'jig rten nyer rig nas/_/tshangs pa bye ba dag la chos ston byed/_/
[\[155b\]]
[\[155b.1\]]gang tshe de ni chos ston 'dod gyur na/_/stong gsum chen po des ni go bar byed/_/'dod na de ni zhing mang bye bar yang /_/srog chags bye ba mang la chos rnams ston/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na lus kyi spyod 
[\[155b.2\]]pa yongs su dag par bya'o zhes gzhon nu khyod kyis de ltar bslab par bya'o/_/de ci'i phyir zhe na/_gzhon nu lus kyi spyod pa yongs su dag pa'i byang chub sems dpa' sems dpa' chen po ni lha'i rna ba'i khams kyis sgra rnams lha'i dang /_mi'i dang /_sems can dmyal ba pa rnams kyi dang /_
[\[155b.3\]]dud 'gro'i skye gnas su song ba rnams kyi dang /_gshin rje'i 'jig rten pa rnams kyi sgra nye ba'am rgyang ring po yang thos so/_/gzhan yang gzhon nu lus kyi spyod pa yongs su dag par bya'o zhes gzhon nu khyod kyis de ltar bslab par bya'o/_/de ci'i phyir zhe na/_gzhon nu lus kyi spyod pa yongs 
[\[155b.4\]]su dag pa'i byang chub sems dpa' sems dpa' chen po ni stan la 'dug bzhin du lha'i sna'i dbang pos stong gsum gyi stong chen po'i 'jig rten gyi khams na lha'i yid du 'ong ba'i chos kyi dri ji snyed yod pa nye'ang rung /_rgyang ring po'ang rung ste de dag thams cad tshor ro/_/de nas yang bcom ldan 'das 
[\[155b.5\]]kyis zla 'od gzhon nur gyur pa la bka' stsal pa/_gzhon nu de lta bas na lus kyi spyod pa yongs su dag par bya'o zhes gzhon nu khyod kyis de ltar bslab par bya'o/_/de ci'i phyir zhe na/_gzhon nu lus kyi spyod pa yongs su dag pa'i byang chub sems dpa' sems dpa' chen po ni sems can 
[\[155b.6\]]pha rol dang gang zag pha rol gyi sems kyi rnam par rtog pa dang /_spyod pa sems kyis yang dag pa ji lta ba bzhin du rab tu shes te/_'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes/_'dod chags dang bral ba'i 
[\[155b.7\]]sems kyang 'dod chags dang bral ba'i sems su yang dag pa ji lta ba bzhin du rab tu shes so/_/gong ma bzhin du sbyar te/_zhe sdang dang bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_sred pa dang bcas pa dang /_sred pa dang bral ba dang /_
[\[156a\]]
[\[156a.1\]]len pa dang bcas pa dang /_len pa dang bral ba dang /_bsdus pa dang /_g.yengs pa dang /_log pa dang /_ma log pa dang /_chen por gyur pa dang /_chen por gyur pa ma yin pa dang /_'od gsal ba dang /_'od gsal ba ma yin pa dang /_tshad dang bcas pa dang /_tshad med pa dang /_
[\[156a.2\]]bla na yod pa dang /_bla na med pa dang /_mnyam par bzhag pa dang /_mnyam par bzhag pa ma yin pa dang /_rnam par grol ba dang /_rnam par grol ba ma yin pa dang /_nyon mongs pa dang bcas pa'i sems kyang nyon mongs pa dang bcas pa'i sems su yang dag pa ji lta ba bzhin du rab tu shes so/_/
[\[156a.3\]]nyon mongs pa med pa'i sems kyang nyon mongs pa med pa'i sems su yang dag pa ji lta ba bzhin du rab tu shes so/_/gzhon nu lus kyi spyod pa yongs su dag pa'i byang chub sems dpa' sems dpa' chen po ni sngon gyi gnas rnam pa du ma rjes su dran te/_skye ba gcig kyang rjes su dran/_gnyis dang /_
[\[156a.4\]]gsum dang /_bzhi dang /_lnga dang /_bcu dang /_nyi shu dang /_sum cu dang /_bzhi bcu dang /_lnga bcu dang /_skye ba brgya yang rjes su dran no/_/skye ba stong dang /_skye ba brgya stong dang /_skye ba bye ba khrag khrig brgya stong du ma'i bar du yang rjes su dran no/_/sdud pa'i bskal pa dang /_'byung ba'i bskal 
[\[156a.5\]]pa yang rjes su dran no/_/srud pa dang /_'byung ba'i bskal pa du ma'i bar du yang rjes su dran no/_/bskal pa yang rjes su dran no/_/bskal pa brgya dang /_bskal pa stong dang /_bskal pa brgya stong dang /_bskal pa bye ba khrag khrig brgya stong du ma'i bar du yang rjes su dran no/_/sngon gyi mtha' bye ba'i 
[\[156a.6\]]bar du yang rjes su dran no/_/bdag sngon che ge mo zhig tu skyes te/_ming ni 'di zhes bya/_rus ni 'di zhes bya/_rigs ni 'di zhes bya/_kha dog ni 'di 'dra/_zas ni 'di lta bu zhig za za/_'tsho ba ni 'di 'dra/_tshe ni 'di tsam zhig tu thub/_yun ni 'di srid cig tu gnas gnas/_bde ba dang sdug bsngal ni 
[\[156a.7\]]'di lta bu zhig myong /_de nas shi 'phos nas che ge mo zhig tu skyes te/_de nas kyang shi 'phos nas 'dir skyes so/_/zhes rnam pa dang bcas pa dang /_yul phyogs dang bcas pa dang /_gzhi ci las gyur pa dang bcas par sngon gyi gnas rnam pa du ma yang dag par rjes su dran no/_/gzhon nu lus 
[\[156b\]]
[\[156b.1\]]kyi spyod pa yongs su dag pa'i byang chub sems dpa' sems dpa' chen po ni lha'i mig rnam par dag pa mi'i las 'das pas sems can rnams 'chi 'pho ba dang /_skye ba dang /_kha dog bzang ba dang /_kha dog ngan pa dang /_bde 'gror song ba dang /_ngan 'gror song ba dang /_ngan pa dang /_bzang po dang /_
[\[156b.2\]]bzang 'gror 'gro ba dang /_ngan 'gror 'gro ba'i sems can las bzhin du nye bar 'gro ba dag kyang yang dag pa ji lta ba bzhin du rab tu shes so/_/sems can 'di rnams ni lus kyis nyes par spyod pa dang ldan/_ngag gis nyes par spyod pa dang ldan/_yid kyis nyes par spyod pa dang ldan te/_
[\[156b.3\]]'phags pa rnams la skur pa log par lta ba dag log par lta ba yang dag par 'dzin pa'i rgyus lus zhig nas shi ba'i 'og tu ngan song ngan 'gro sems can dmyal ba rnams su skyes so/_/sems can 'di rnams ni lus kyis legs par spyod pa dang ldan/_ngag gis legs par spyod pa dang ldan/_
[\[156b.4\]]yid kyis legs par spyod pa dang ldan te/_'phags pa rnams la mi skur pa yang dag par lta ba dag_/yang dag par lta ba yang dag par bzung ba'i rgyus lus zhig nas shi ba'i 'og tu bde 'gro mtho ris kyi 'jig rten du lha'i nang du skyes so zhes de ltar lha'i mig rnam par dag pa mi'i las 
[\[156b.5\]]'das pas sems can rnams 'chi 'pho ba dang /_skye ba dang /_kha dog bzang ba dang /_kha dog ngan pa dang /_bde 'gror song ba dang /_ngan 'gror song ba dang /_ngan pa dang /_bzang po dang /_bzang 'gror 'gro ba dang /_ngan 'gror 'gro ba'i sems can las bzhin du nye bar 'gro ba dag 
[\[156b.6\]]kyang yang dag pa ji lta ba bzhin rab tu shes so/_/gzhon nu lus kyi spyod pa yongs su dag pa'i byang chub sems dpa' sems dpa' chen po ni skad cig gcig dang ldan pa'i shes rab kyis gang cung zad shes par bya ba dang /_blta bar bya ba dang /_mnyan par bya ba dang /_mngon par rdzogs par 'tshang rgya 
[\[156b.7\]]bar bya ba dang /_rnam par 'phrul bar bya ba de thams cad yang dag pa ji lta ba bzhin du rab tu shes so/_/thos so/_/mthong ngo /_/rtogs so/_/de nas yang bcom ldan 'das kyis de'i tshe tshigs su bcad pa 'di dag gsungs so/_/byang chub sems dpa' skyob pa yi/_/mngon par 
[\[157a\]]
[\[157a.1\]]shes pa'i rim pa bstan/_/ting nge 'dzin la gnas pas na/_/byang chub sems dpa' zhes kyang bya/_/de dag rna ba rnam sbyong ste/_/lha yi rna ba bsam mi khyab/_/sangs rgyas kun gyis bshad pa yi/_/chos rnams de yis thos par 'gyur/_/stong gsum chen po'i 
[\[157a.2\]]'jig rten khams dag na/_/lha yi dri rnams ji snyed yod pa kun/_/lha yi sna yis ji ltar 'dug bzhin du/_/byang chub sems dpa' mkhas pa de snom byed/_/'dod chags bcas dang 'dod chags med pa dang /_/zhe sdang bcas dang zhe sdang bral ba dang /_/gti mug bcas dang 
[\[157a.3\]]gti mug bral ba yi/_/sems rnams srog chags kun gyi rab tu shes/_/bskal pa bye ba stong du ni/_/gang du de dag sngon gnas pa/_/sngon gyi gnas rnams rab tu shes/_/de dag la ni thogs pa med/_/de dag mig kyang rnam sbyong ste/_/bla na med pa'i lha yi mig_/des ni sems can skye 
[\[157a.4\]]ba dang /_/'chi 'pho de dag rab tu mthong /_/skad cig gcig dang ldan pa yi/_/shes rab kyis ni tshe rabs kun/_/chos rnams la ni shes bya ba/_/ci yod pa yang yang dag shes/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas 
[\[157a.5\]]na ngag gi sdom pas bsdam par bya'o zhes khyod kyis de ltar bslab par bya'o/_/gzhon nu de la ngag gi sdom pa gang zhe na/_ngag gi sdom pa gang dang ldan pas byang chub sems dpa' sems dpa' chen po rnam pa drug cu dang ldan pa'i sangs rgyas kyi gsung dbyangs thogs pa med pa/_bsam gyis mi 
[\[157a.6\]]khyab pa 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' 
[\[157a.7\]]chen po skyes bu chen po'i mtshan sum cu rtsa gnyis 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni gzhon nu ngag gi sdom pa zhes bya'o/_/ngag gi sdom 
[\[157b\]]
[\[157b.1\]]pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas 
[\[157b.2\]]byang chub sems dpa' sems dpa' chen po rnam par thar pa'i sgo gsum 'thob ste/_gsum gang zhe na/_'di lta ste/_stong pa nyid dang /_mtshan ma med pa dang /_smon pa med pa dang /_rnam par thar pa'i sgo 'di gsum 'thob par 'gyur ba de ni gzhon nu ngag gi sdom pa zhes bya'o/_/
[\[157b.3\]]ngag gi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/_bzhi gang zhe na/_'di lta ste/_byams pa chen po dang /_snying rje chen po dang /_dga' ba chen po dang /_btang snyoms chen po dang /_tshangs pa'i gnas pa chen 
[\[157b.4\]]po 'di bzhi 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/_/bzhi gang zhe na/_'di lta ste/_don so so yang dag par rig pa dang /_chos so so yang 
[\[157b.5\]]dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa dang so so yang dag par rig pa 'di bzhi 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' 
[\[157b.6\]]chen po byang chub kyi phyogs kyi chos sum cu rtsa bdun 'thob ste/_sum cu rtsa bdun gang zhe na/_'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_
[\[157b.7\]]'phags pa'i lam yan lag brgyad pa dang /_byang chub kyi phyogs kyi chos sum cu rtsa bdun po 'di dag 'thob par 'gyur ba de ni gzhon nu ngag gi sdom pa zhes bya'o/_/ngag gi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang /_
[\[158a\]]
[\[158a.1\]]btang snyoms chen po la gnas pa 'thob pa dang /_bde ba'i rnam par rtog pa 'thob pa dang /_rab tu dben pa'i chos rnams 'thob par 'gyur ba de ni gzhon nu ngag gi sdom pa zhes bya'o/_/gzhan yang gzhon nu ngag gi sdom pa gang dang ldan pas byang chub sems 
[\[158a.2\]]dpa' sems dpa' chen po srog gcod pa spong bar 'gyur ba dang /_ma byin par len pa dang /_mi tshangs par spyod pa dang /[ {]brdzun [,]rdzun [}]du smra ba dang /_phra ma'i tshig dang /_tshig rtsub po dang /_khyal par smra ba spangs par 'gyur ba dang /_pha ma dang slob dpon dag la mi bden pa'i tshig 
[\[158a.3\]]mi 'byin pa dang /_sangs rgyas dang chos dang dge 'dun la mi smod pa dang /_tshig gzhan la yang gang nyes pa dang ldan pa'i tshig de dag byang chub sems dpas spangs pa yin te/_tshig de dag kyang brag ca lta bur shes so/_/sprul pa lta bu dang /_smig rgyu lta bu dang /_mig yor lta bu 
[\[158a.4\]]dang /_sgyu ma lta bur 'jug par byed do/_/de lta bur gyur pas tshig de la mi dmigs/_mi rtog_/rlom sems su mi byed/_mi lta/_mngon par chags par mi byed de/_gzhon nu de ni ngag gi sdom pa zhes bya'o/_/de nas yang bcom ldan 'das kyis zla 'od gzhon nur gyur pa la bka' 
[\[158a.5\]]stsal pa/_gzhon nu de lta bas na ngag gi spyod pa yongs su dag par bya'o zhes gzhon nu de ltar khyod kyis bslab par bya'o/_/gzhon nu ngag gi spyod pa yongs su dag pa'i byang chub sems dpa' sems dpa' chen po ni ngan song thams cad kyis mi 'jigs shing sangs rgyas kyi chos thams 
[\[158a.6\]]cad 'thob par 'gyur ro/_/sangs rgyas kyi rdzu 'phrul thams cad dang /_mngon par shes pa thams cad kyang thob par gyur te/_gzhon nu de ni ngag gi sdom pa zhes bya'o/_/de la 'di skad ces bya ste/_ngag gi sdom pa gang dang ldan pa yis/_/byang chub sems dpa' de yang chos 
[\[158a.7\]]kun la/_/thogs pa med par gdon mi za bar 'gyur/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/de ni yan lag drug cu mtshungs ldan pa/_/thogs med bsam yas sangs rgyas dbyangs thob pa/_/de ni ngag gi sdom pa de zhes bya/_/ngag gi 
[\[158b\]]
[\[158b.1\]]sdom pa gang gis blo ldan rnams/_/stobs bcu dang ni ma 'dres sangs rgyas chos/_/sum cu rtsa gnyis mtshan rnams thob 'gyur ba/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/gang sngar 'di las ngas ni brjod pa yi/_/sangs rgyas 
[\[158b.2\]]chos kyang thams cad thob 'gyur ba/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/gnas pa dang ni so so yang dag rig_/shin tu rmad byung chos ni bsam yas 'thob/_/de ni ngag gi sdom pa de zhes bya/_/ngag gi sdom pa gang gis blo ldan 
[\[158b.3\]]rnams/_/dran pa nyer gzhag yang dag spong ba dang /_/de bzhin rdzu 'phrul rkang dang dbang stobs 'thob/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/btang snyoms chen po 'jigs pa med pa dang /_/snying rje chen po dag pa'i gnas pa 'thob/_/
[\[158b.4\]]de ni ngag gi sdom pa de zhes bya/_/ngag gi sdom pa gang gis blo ldan rnams/_/bde ba'i rnam rtog rnam par dag pa dang /_/de bzhin rnam rtog rab dben zhi ba 'thob/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/[{]brdzun [,]rdzun [}]dag dang ni phra ma'i 
[\[158b.5\]]tshig mi smra/_/khyal pa'i tshig dang tshig rtsub mi smra ba/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/nam yang dam pa'i chos la spong mi byed/_/sangs rgyas dge 'dun dag kyang mi spong ba/_/de ni ngag gi sdom pa de zhes bya/_/ngag gi 
[\[158b.6\]]sdom pa gang gis blo ldan rnams/_/pha dang ma dang slob dpon dag gi yang /_/mdun du mi bden tshig rnams mi smra ba/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/tshig gzhan gang dag skyon dang ldan pa rnams/_/de dag ma lus 
[\[158b.7\]]par yang spong bar 'gyur/_/de ni ngag gi sdom pa de zhes bya/_/ngag gi sdom pa gang gis blo ldan rnams/_/tshig rnams kyang ni brag ca 'dra ba dang /_/rmi lam lta bur 'jigs pa med par 'jug_/de ni ngag gi sdom pa de zhes bya/_/bdag med srog med g.yo ba med pa dang /_/
[\[159a\]]
[\[159a.1\]]rkyen las skyes pa rmi lam slu ba bzhin/_/tshig la byang chub sems dpa' gang 'jug pa/_/de ni ngag gi sdom pa de zhes bya/_/'gog pa rtag tu rmi lam ji bzhin te/_/mya ngan 'das pa'ang rmi lam ji bzhin du/_/tshig la byang chub sems dpa' gang 'jug pa/_/
[\[159a.2\]]de ni ngag gi sdom pa de zhes bya/_/tshig ni gang yang rnyed par mi 'gyur te/_/rtog par mi byed rlom sems de mi byed/_/nam yang mi lta chags par mi byed de/_/de ni ngag gi sdom pa de zhes bya/_/de nas yang bcom ldan 'das kyis zla 'od gzhon nur gyur pa la bka' stsal pa/_
[\[159a.3\]]gzhon nu de lta bas na yid kyi sdom pas bsdam par bya'o zhes khyod kyis de ltar bslab par bya'o/_/yid kyi sdom pa gang dang ldan pas byang chub sems dpa' sems dpa' chen po sangs rgyas kyi chos 'jigs pa med pa rnams dang /_mi 'khrugs pa'i sems rnam par grol ba 'thob par 'gyur 
[\[159a.4\]]ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po rdo rje lta bu'i ting nge 'dzin 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po 
[\[159a.5\]]'bar ba'i bye brag dang 'dra ba zhes bya ba'i 'od zer 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po yan lag drug cu dang ldan pa'i sangs rgyas kyi gsung dbyangs phun sum tshogs pa 'thob par 
[\[159a.6\]]'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' 
[\[159a.7\]]chen po skyes bu chen po'i mtshan sum cu rtsa gnyis 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni gzhon nu yid kyi sdom pa zhes bya'o/_/
[\[159b\]]
[\[159b.1\]]yid kyi sdom pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad 'thob par 'gyur ba de ni gzhon nu yid kyi sdom pa zhes bya'o/_/
[\[159b.2\]]yid kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/_gsum gang zhe na/_'di lta ste/_stong pa nyid dang /_mtshan ma med pa dang /_smon pa med pa dang /_rnam par thar pa'i sgo 'di gsum 'thob 
[\[159b.3\]]par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/_bzhi gang zhe na/_'di lta ste/_byams pa chen po dang /_snying rje chen po dang /_dga' ba 
[\[159b.4\]]chen po dang /_btang snyoms chen po dang /_tshangs pa'i gnas pa chen po 'di bzhi 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/_bzhi 
[\[159b.5\]]gang zhe na/_'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa dang /_so so yang dag par rig pa 'di bzhi 'thob par 'gyur ba de ni gzhon nu 
[\[159b.6\]]yid kyi sdom pa zhes bya'o/_yid kyi sdom pa gang dang ldan pas byang chub sems dpa' sems dpa' chen po dran pa nye bar gzhag pa bzhi 'thob pa dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i 
[\[159b.7\]]lam yan lag brgyad pa 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang /_btang snyoms chen po la gnas pa 'thob pa dang /_bde ba'i rnam 
[\[160a\]]
[\[160a.1\]]par rtog pa 'thob pa dang /_rab tu dben pa'i chos rnams 'thob par 'gyur ba de ni gzhon nu yid kyi sdom pa zhes bya'o/_/yid kyi sdom pa gang dang ldan pas byang chub sems dpa' sems dpa' chen po phan par 'dod pa dang /_spyod pa dang /_'jug pa 'thob par 
[\[160a.2\]]'gyur ba de ni gzhon nu yid kyi sdom pa zhes bya'o/_/gzhan yang gzhon nu yid kyi sdom pa zhes bya ba de ni/_yid kyi sdom pa gang dang ldan pas byang chub sems dpa' sems dpa' chen po log par lta ba spangs pa'i phyir log par lta ba dang 'grogs par mi byed/_brnab sems spangs pa'i 
[\[160a.3\]]phyir brnab sems dang 'grogs par mi byed/_gnod sems spangs pa'i phyir gnod sems dang 'grogs par mi byed/_le lo spangs pa'i phyir le lo'i sems dang 'grogs par mi byed/_bla ma rnams dang /_pha ma dang slob dpon dag la g.yo'i sems mi skyed/_'dod chags dang zhe sdang dang gti 
[\[160a.4\]]mug gi sems mi skyed cing de dag dang 'grogs par mi byed/_byang chub kyi sems kyang mi gtong /_lhag pa'i sems kyang 'khrugs par mi byed cing gzhan yang nyes pa dang ldan pa'i yid kyi rtogs pa de dag thams cad byang chub sems dpa' rab tu spong zhing de dag dang mi 'grogs te/_de ni 
[\[160a.5\]]gzhon nu yid kyi sdom pa zhes bya'o/_/yid de yang sgyu ma lta bu'o zhes bya ba la 'jug go/_/rmi lam lta bu'o zhes bya ba dang /_smig rgyu lta bu'o zhes bya ba dang /_sprul pa lta bu'o zhes bya ba dang /_mig yor lta bu'o zhes bya ba la 'jug ste/_gang nas kyang ma 'ongs pa dang gang du yang mi 
[\[160a.6\]]'gro bar 'jug go/_/bde ba la rmi lam lta bur 'jug go/_/rmi lam lta bur mi rtag par 'jug go/_/rmi lam lta bur bdag med par 'jug go/_/rmi lam lta bur srog med par 'jug go/_/rmi lam lta bur stong par 'jug ste/_yid de yang mi dmigs/_mi rtog_/rlom sems su mi byed/_
[\[160a.7\]]mi lta/_mngon par mi chags te/_gzhon nu de ni yid kyi sdom pa zhes bya'o/_/de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na yid kyi spyod pa yongs su dag par bya'o zhes gzhon nu khyod kyis de ltar bslab par bya'o/_/de ci'i 
[\[160b\]]
[\[160b.1\]]phyir zhe na/_gzhon nu yid kyi spyod pa yongs su dag pa'i byang chub sems dpa' sems dpa' chen po ni mi khom pa thams cad rnam par spong zhing /_sangs rgyas kyi chos bsam gyis mi khyab pa'ang thob par 'gyur ro/_/sangs rgyas thams cad las kyang sangs rgyas kyi mngon par shes pa 
[\[160b.2\]]thams cad dang /_mi 'khrugs pa'i sems rnam par grol ba thob par 'gyur ba de ni gzhon nu yid kyi sdom pa zhes bya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/yid kyi sdom pa dag ni ngas bshad kyis/_/g.yeng ba med pa'i yid kyis 
[\[160b.3\]]thams cad nyon/_/ji ste myur du 'tshang rgya 'dod na yang /_/nga las thos nas de la nan tan byos/_/yid kyi sdom pa gang gis mkhas pa dag_/mchog tu rab zhi rgya che mi g.yo ba/_/rgyal chos bsam yas rmad du byung ba 'thob/_/'di ni yid kyi sdom pa dag par brjod/_/yid kyi 
[\[160b.4\]]sdom pa gang gis mkhas pa dag_/sems kyang rnam grol rtag tu mi g.yo 'thob/_/de bzhin rdo rje lta bu'i ting 'dzin mchog_/'di ni yid kyi sdom pa dag par brjod/_/mkhas pa gang gis nye bar spyod pa yi/_/'od zer don chen byed pa sgrub par byed/_/gang gis yan 
[\[160b.5\]]lag drug cu'i dbyangs thob pa/_/de ni yid kyi sdom pa rnam dag brjod/_/yid kyi sdom pa gang gis mkhas pa dag_/sum cu rtsa gnyis mtshan rnams myur thob 'gyur/_/stobs bcu sangs rgyas yon tan ma lus 'thob/_/de ni yid kyi sdom pa mchog tu brjod/_/yid kyi sdom 
[\[160b.6\]]pa gang gis mkhas pa dag_/so so yang dag rig dang mi 'jigs dang /_/yon tan mchog tu rmad byung bsam yas 'thob/_/de ni yid kyi sdom pa mchog tu brjod/_/yid kyi sdom pa gang gis mkhas pa dag_/dran pa nye bar gzhag dang rdzu 'phrul rkang /_/yang dag spong dang dbang 
[\[160b.7\]]stobs lnga 'thob pa/_/de ni yid kyi sdom pa mchog tu brjod/_/yid kyi sdom pa gang gis mkhas pa dag_/tshangs pa'i gnas bzhi ma lus de bzhin te/_/stong nyid mtshan med smon med sgo 'thob pa/_/de ni yid kyi sdom pa'i mchog tu brjod/_/yid kyi sdom pa dag dang gang 
[\[161a\]]
[\[161a.1\]]ldan pa/_/snying rje gnas dang btang snyoms chen po dang /_/spyod 'jug byams pa chen po zhi ba 'thob/_/srid pa kun la de ni phan sems 'gyur/_/yid kyi sdom pa gang gis mkhas pa dag_/byang chub yan lag bdun yang myur 'thob cing /_/lam mchog 
[\[161a.2\]]yan lag brgyad pa de bzhin te/_/de ni yid kyi sdom pa'i mchog tu brjod/_/yid kyi sdom pa gang gis mkhas pa dag_/btang snyoms che la gnas pa dam pa dang /_/snying rje gnas mchog dri ma med pa 'thob/_/de ni yid kyi sdom pa mchog tu brjod/_/yid kyi sdom pa gang gis 
[\[161a.3\]]mkhas pa dag_/bde ba'i rnam rtog zhi ba dag pa'i yid/_/yon tan phyug pas rab tu dben thob pa/_/de ni yid kyi sdom pa mchog tu brjod/_/yid kyi sdom pa gang ldan mkhas pa dag_/log pa'i lta ba phan dang mi 'grogs shing /_/gnod sems brnab sems skyed par mi byed 
[\[161a.4\]]pa/_/de ni yid kyi sdom pa mchog tu brjod/_/yid kyi sdom pa gang ldan mkhas pa dag_/skad cig tsam yang tshul 'chos mi byed cing /_/bla ma la yang g.yo sgyu mi byed de/_/de ni yid kyi sdom pa mchog tu brjod/_/yid kyi sdom pa gang ldan mkhas pa dag_/'dod chags zhe 
[\[161a.5\]]sdang yid ni skyed mi byed/_/de bzhin gang du'ang gti mug mi skyed de/_/de ni yid kyi sdom pa'i mchog tu brjod/_/yid kyi sdom pa gang ldan mkhas pa dag_/byang chub las ni sems kyang mi gtong zhing /_/lhag pa'i bsam pa dag kyang 'khrug mi byed/_/de ni yid kyi sdom pa mchog 
[\[161a.6\]]tu brjod/_/yid kyi sdom pa gang ldan mkhas pa dag_/yid kyi nyes pa mang po ji snyed gzhan/_/kun dang lhan cig gnas par mi byed pa/_/de ni yid kyi sdom pa mchog tu brjod/_/yid la sgyu ma lta bur 'jug byed de/_/rmi lam 'dra zhing de bzhin smig rgyu 'dra/_/rtag tu mig yor 
[\[161a.7\]]gyi ni mtshan nyid de/_/de ni yid kyi sdom pa'i mchog tu brjod/_/bde ba rmi lam lta bur 'jug byed de/_/de bzhin mi rtag stong pa ther zug mun/_/yid la de ltar mkhas pa 'jug par byed/_/de ni yid kyi sdom pa'i mchog tu brjod/_/yid la srog dang sems can med par 
[\[161b\]]
[\[161b.1\]]'jug_/rkyen las byung ba mgal me bskor ba bzhin/_/ga las ma 'ongs gang du mi 'gro ste/_/de ni yid kyi sdom pa'i mchog tu brjod/_/yid de gang na'ang nye bar mi dmigs shing /_/rtog pa med par rlom sems mi byed de/_/de yang mi lta mngon par zhen mi byed/_/
[\[161b.2\]]de ni yid kyi sdom pa'i mchog tu brjod/_/don dam bden pa rmi lam 'dra ba dang /_/mya ngan 'das pa rmi lam mtshungs par 'jug_/gang gis mkhas pa de ltar 'jug pa yang /_/de ni yid kyi sdom pa'i mchog tu brjod//_//'phags pa ting nge 'dzin gyi 
[\[161b.3\]]rgyal po'i mdo/_bam po [{]bcwa [,]bco [}]lnga pa ste tha ma/_gzhon nu de la las yongs su dag pa ni 'di lta ste/_srid pa gsum rmi lam lta bur mthong nas de la 'dod chags dang bral ba skyed de/_gzhon nu 'di ni las yongs su dag pa zhes bya'o/_/gzhon nu de la dmigs pa las 
[\[161b.4\]]yang dag par 'da' ba gang zhe na/_'di lta ste/_phung po dang khams dang skye mched rnams sgyu ma lta bur rig nas de dag 'dor ba ste/_'di ni dmigs pa las yang dag par 'da' ba zhes bya'o/_/de la phung po yongs su shes pa gang zhe na/_'di lta ste/_phung po rnams la smig rgyu 
[\[161b.5\]]lta bur 'jug pa'o/_/de la khams mnyam pa nyid gang zhe na/_'di lta ste/_khams rnams sprul pa lta bur nges par spong ba'o/_/de la skye mched sel ba gang zhe na/_'di lta ste/_skye mched mig yor lta bur nges par spong ba'o/_/de la sred pa spong ba gang zhe na/_'di lta ste/_chos thams 
[\[161b.6\]]cad la mi lta ba'o/_/de la skye ba med pa mngon sum du byed pa gang zhe na/_'di lta ste/_chos thams cad mi dmigs pa'o/_/de la bya ba la 'jug pa gang zhe na/_'di lta ste/_brtson 'grus las byung ba'i sdug bsngal chud mi za ba'o/_/de la rgyu bstan pa gang zhe na/_'di lta ste/_
[\[161b.7\]]phung po brag ca lta bur mngon par sgrub pa'o/_/de la 'bras bu chud mi za ba gang zhe na/_'di lta ste/_las kyi 'bras bu rmi lam lta bur chud mi za ba'o/_/de la chos mthong ba gang zhe na/_'di lta ste/_chos thams cad mi mthong ba'o/_/de la lam bsgom pa gang zhe na/_'di lta ste/_chos 
[\[162a\]]
[\[162a.1\]]thams cad mi dmigs par sgom pa'o/_/de la de bzhin gshegs pa dang phrad pa gang zhe na/_'di lta ste/_sangs rgyas thams cad kyi bslab pa sgrub pa'o/_/de la shes rab rno ba gang zhe na/_'di lta ste/_chos thams cad skye ba med par bzod pa'o/_/de la sems can 
[\[162a.2\]]gyi rjes su 'jug pa shes pa gang zhe na/_'di lta ste/_dbang po mchog dang mchog ma yin pa shes pa'i ye shes so/_/de la chos shes pa gang zhe na/_'di lta ste/_chos thams cad mi dmigs pa'o/_/de la so so yang dag par rig pa la 'jug pa shes pa gang zhe na/_'di lta ste/_chos kyi 
[\[162a.3\]]tshul yang dag pa ji lta ba bzhin du rtog pa'o/_/de la yi ge rab tu dbye ba shes pa gang zhe na/_'di lta ste/_gsang sngags gsum sbyor bar shes pa dang /_rnam pa dang rnam pa ma yin pa shes pa'o/_/de la dngos po las yang dag par 'da' ba shes pa gang zhe na/_'di lta ste/_dngos po 
[\[162a.4\]]med par rtogs pa'o/_/de la dbyangs shes pa gang zhe na/_'di lta ste/_brag ca lta bur shes pa'o/_/de la mchog tu dga' ba 'thob pa gang zhe na/_'di lta ste/_chos thams cad mi dmigs shing /_'byung ba dang sdug bsngal spangs pa dang /_khur bor ba'o/_/de la chos kyi dga' 
[\[162a.5\]]ba myong ba gang zhe na/_'di lta ste/_gdams par bya ba dang /_mgu bar bya ba mi gtong ba dang /_rang gi theg pa'i legs pa mthong ba'o/_/de la gnas pa po gang zhe na/_'di lta ste/_'phags pa'i bden pa rtogs pa'o/_/de la drang po gang zhe na/_'di lta ste/_spyod lam bcos 
[\[162a.6\]]pa med pa'o/_/de la bzhin khro gnyer med pa gang zhe na/_'di lta ste/_zhe sdang med pa'o/_/de la dge ba gang zhe na/_'di lta ste/_'grogs na bde ba'o/_/de la mnyen pa gang zhe na/_'di lta ste/_pha rol la phan pa'i dngos po'o/_/de la gsong por smra ba gang zhe na/_'di lta ste/_tshur 
[\[162a.7\]]shog legs par 'ongs so/_/zhes byas pa dang myur du ldang ba'o/_/de la bla ma la gus pa gang zhe na/_'di lta ste/_bla ma la 'jigs shing dge ba'i bshes gnyen du 'du shes pa'o/_/de la bla ma la sri zhu byed pa gang zhe na/_'di lta ste/_bla ma la rim gro dang g.yog bya ba'o/_/de la skye bas chog shes 
[\[162b\]]
[\[162b.1\]]pa gang zhe na/_'di lta ste/_skye ba thams cad la chags pa med pa'o/_/de la dkar po'i chos kyis mi ngoms pa gang zhe na/_'di lta ste/_dkar po'i chos thams cad yongs su tshol zhing dge ba gang yin zhes tshol ba'o/_/de la 'tsho ba yongs su dag pa gang zhe na/_'di lta ste/_ngan ngon gyis 
[\[162b.2\]]chog shes pa dang /_tshul 'chos pa med pa dang /_kha gsag med pa dang /_thob kyis 'jal ba med pa dang /_rnyed pas rnyed pa la 'dod pa med pa'o/_/de la dgon par gnas pa mi gtong ba gang zhe na/_'di lta ste/_dge ba'i chos rnams la brtson pa mi 'dor zhing bas mtha'i 
[\[162b.3\]]gnas mal la mngon par dga' ba dang /_nags stug po dang /_gcong rong dang /_phug dang sman shong du mngon par dga' ba dang /_chos kyi dga' ba myong bar byed pa dang /_khyim pa dang rab tu byung ba rnams dang mi 'dri ba dang /_rnyed pa dang /_bkur sti dang /_tshigs su bcad pa la 
[\[162b.4\]]ma chags pa dang /_sred pa spong ba dang /_bsam gtan gyi dga' ba myong ba ste/_'di ni dgon pa la gnas pa mi gtong ba zhes bya'o/_/de la sa la gnas pa shes pa gang zhe na/_'di lta ste/_nyan thos kyi 'bras bu rnam par gzhag pa shes pa dang /_rang sangs rgyas kyi sa rnam par gzhag 
[\[162b.5\]]pa shes pa dang /_byang chub sems dpa'i sa rnam par gzhag pa shes pa'o/_/de la dran pa mi nyams pa gang zhe na/_'di lta ste/_mi rtag pa dang /_sdug bsngal ba dang /_stong pa dang /_bdag med par yid la byed pa'o/_/de la phung po la mkhas pa'i shes pa gang zhe na/_'di lta ste/_phung po 
[\[162b.6\]]dang khams dang skye mched rab tu dbye ba yang shes shing de la mi dmigs pa'o/_/de la mngon par shes pa mngon sum du byed pa gang zhe na/_'di lta ste/_rdzu 'phrul gyi rkang pa bzhi thob pa dang /_rdzu 'phrul rnam par 'phrul pa'o/_/de la nyon mongs pa sel ba gang zhe na/_'di lta ste/_'dod chags dang /_zhe 
[\[162b.7\]]sdang dang /_gti mug spong ba'o/_/de la bag chags kyi mtshams sbyor ba legs par 'joms pa shes pa gang zhe na/_'di lta ste/_sngon gyi byis pa'i spyod pa la smad pa dang /_nyan thos dang rang sangs rgyas kyi sa mi 'dod pa'o/_/de la khyad par du 'gro ba gang zhe na/_'di lta ste/_sangs rgyas kyi 
[\[163a\]]
[\[163a.1\]]stobs dang /_mi 'jigs pa dang /_so so yang dag par rig pa sgrub pa'o/_/de la sgom pa'i rgyu 'thun pa gang zhe na/_'di lta ste/_rjes su chags pa dang /_khong khro ba spangs pa'o/_/de la ltung ba las 'byin pa la mkhas pa gang zhe na/_'di lta ste/_so sor thar pa dang /_'dul ba sdom pa'o/_/
[\[163a.2\]]de la yongs su dkris pa gnon pa gang zhe na/_'di lta ste/_nyes pa bshags pa dang /_phyis sdom pa'i las dge ba'o/_/de la rjes su chags pa spong ba gang zhe na/_'di lta ste/_khams gsum gyi sred pa'i 'khri shing thams cad yang dag par 'joms pa dang /_dge ba'i chos ma skyes pa rnams bskyed pa 
[\[163a.3\]]dang /_dge ba'i chos skyes pa rnams chud mi za bar bya'o/_/de la srid pa las yang dag par 'da' ba gang zhe na/_'di lta ste/_khams gsum la mi dmigs shing yid la mi byed pa'o/_/de la skye ba dran pa gang zhe na/_'di lta ste/_sngon gyi gnas shes pa'o/_/de la las kyi rnam par smin pa la nem nur 
[\[163a.4\]]med pa gang zhe na/_'di lta ste/_chad pa dang rtag pa rnam par spong ba'o/_/de la chos sems pa gang zhe na/_'di lta ste/_yang dag pa ji lta ba bzhin du sems pa'o/_/de la thos pa yongs su tshol ba gang zhe na/_'di lta ste/_nyan thos kyi sde snod dang /_rang sangs rgyas kyi sde snod dang /_byang chub 
[\[163a.5\]]sems dpa'i sde snod kun 'dzin cing sgom pa'o/_/de la ye shes rno ba gang zhe na/_'di lta ste/_rmi lam lta bur ma skyes pa shes pa'o/_/de la ye shes la sred pa gang zhe na/_'di lta ste/_ye shes yongs su tshol ba'o/_/de la ye shes khong du chud pa gang zhe na/_'di lta ste/_bla na 
[\[163a.6\]]med pa yang dag par rdzogs pa'i byang chub mngon par sgrub pa'o/_/de la cang shes kyi sa gang zhe na/_'di lta ste/_byang chub sems dpa'i bslab pa'i gnas so/_/de la ri lta bu'i sems gang zhe na/_'di lta ste/_byang chub kyi sems mi gtong ba'o/_/de la mi g.yo ba gang zhe na/_'di lta ste/_
[\[163a.7\]]nyon mongs pa dag gis mi 'phrogs pa'o/_/de la mi sgul ba gang zhe na/_'di lta ste/_mtshan ma thams cad yid la mi byed pa'o/_/de la phyir mi ldog pa gang zhe na/_'di lta ste/_pha rol tu phyin pa drug mi 'jig pa dang /_'jig rten gyi khams gzhan na bzhugs pa'i sangs rgyas rnams rgyun mi 
[\[163b\]]
[\[163b.1\]]'chad par mthong ba'o/_/de la dge ba'i chos phun sum tshogs pa gang zhe na/_'di lta ste/_bla na med pa yang dag par rdzogs pa'i byang chub tu nye bar gyur pa'o/_/de la sdig pa'i las la smod pa gang zhe na/_'di lta ste/_sdom pa dang sdig pa rnams gzod ma nas ma skyes pa'o/_/de la nyon mongs pa 
[\[163b.2\]]mi 'byung ba gang zhe na/_'di lta ste/_ma rig pa dang /_srid pa'i sred pa dang /_khro ba mi skyed pa'o/_/de la bslab pa yongs su mi gtong ba gang zhe na/_'di lta ste/_las kyi rnam par smin pa la yid ches pa dang /_sangs rgyas la ri mor byed pa'o/_/de la ting nge 'dzin rnam par gzhag pa gang zhe na/_
[\[163b.3\]]'di lta ste/_sems dang sems las byung ba'i chos rnams skye ba dang /_'jig pa med pa la mkhas pa dang /_sems rtse gcig pa'o/_/de la sems can gyi bsam pa shes pa gang zhe na/_'di lta ste/_dbang po mchog dang mchog ma yin pa shes pa'i ye shes so/_/de la skye ba'i khyad par 
[\[163b.4\]]shes pa gang zhe na/_'di lta ste/_'gro ba lnga rnam par gzhag pa shes pa'o/_/de la ye shes mtha' yas pa gang zhe na/_'di lta ste/_'jig rten gyi dang 'jig rten las 'das pa'i bzo lhun gyis grub pa shes pa'o/_/de la tshig gi mtshams sbyar ba shes pa gang zhe na/_'di lta ste/_de bzhin 
[\[163b.5\]]gshegs pa'i ldem po ngag shes pa'o/_/de la khyim gyi gnas yongs su spangs pa gang zhe na/_'di lta ste/_lus dang sems dben zhing mngon par byung ba'o/_/de la khams gsum la mngon par mi dga' ba gang zhe na/_'di lta ste/_khams gsum yang dag pa ji lta ba bzhin du mthong ba'o/_/
[\[163b.6\]]de la sems ma god pa gang zhe na/_'di lta ste/_sems yongs su mi gtong ba dang /_mnyam par bzhag pa yongs su mi gtong ba'o/_/de la chos rnams la mngon par ma chags pa gang zhe na/_'di lta ste/_sdug pa thams cad spong ba'o/_/de la dam pa'i chos yongs su 'dzin pa gang zhe na/_'di lta 
[\[163b.7\]]ste/_sangs rgyas kyi byang chub yongs su srung ba dang /_mdo sde 'di lta bu 'dzin pa'o/_/de la chos srung ba gang zhe na/_'di lta ste/_sangs rgyas kyi chos la smod pa rnams chos dang 'thun pas tshar gcod pa'o/_/de la las kyi rnam par smin pa la yid ches pa gang zhe na/_'di lta ste/_khrel yod pas 
[\[164a\]]
[\[164a.1\]]sdig pa'i las rnams spong ba dang /_dge ba'i chos rnams yongs su btsal ba la mngon par brtson pa'o/_/de la 'dul ba la mkhas pa gang zhe na/_'di lta ste/_rang bzhin gyis ltung ba dang /_ltung ba ma yin pa shes pa dang /_bcas pa'i ltung ba dang /_ltung ba ma yin pa shes pa'o/_/de la rtsod 
[\[164a.2\]]pa rnam par zhi ba gang zhe na/_'di lta ste/_'dus pa rnam par spangs pa'o/_/de la 'thab pa med pa dang /_rtsod pa med pa gang zhe na/_'di lta ste/_'jig rten pa'i gtam mi 'dod pa'o/_/de la bzod pa'i sa gang zhe na/_'di lta ste/_lus dang sems la gnod pa bzod par byed pa'o/_/de la bzod pa yang dag 
[\[164a.3\]]par 'dzin pa gang zhe na/_'di lta ste/_pha rol gyis ngan du smras pa dang /_ngan du brjod pa'i tshig gi lam rnams btang snyoms su 'jog cing bzod pa mi 'dral ba'o/_/de la chos rab tu 'byed pa gang zhe na/_'di lta ste/_phung po dang khams dang skye mched rnams rab tu dbye ba dang /_kun nas nyon mongs pa 
[\[164a.4\]]dang /_rnam par byang ba'i phyogs rab tu dbye ba dang /_de dag mi dmigs pa'o/_/de la rnam par gtan la dbab pa la mkhas pa gang zhe na/_'di lta ste/_chos thams cad brjod du med pa'o/_/de la rab tu dbye ba shes pa gang zhe na/_'di lta ste/_chos thams cad rnam par gzhag pa gang la nges par rtog 
[\[164a.5\]]pa'o/_/de la chos kyi tshig bsgrub pa la mkhas pa'i shes pa gang zhe na/_'di lta ste/_chos rnams yang dag pa ji lta ba bzhin du ston pa'o/_/de la don dang don ma yin pa 'dres pa bsgrub pa la mkhas pa shes pa gang zhe na/_'di lta ste/_chos rnams rang bzhin gyis blang ba dang /_gzhag pa med pa'o/_/
[\[164a.6\]]de la sngon gyi mtha' shes pa gang zhe na/_'di lta ste/_rgyu shes pa'o/_/de la phyi ma'i mtha' shes pa gang zhe na/_'di lta ste/_rkyen shes pa'o/_/de la dus gsum mnyam pa nyid gang zhe na/_'di lta ste/_chos thams cad la tha dad du bya ba med pa'i dngos po'i lugs kyi chos nyid do/_/de la 'khor gsum 
[\[164a.7\]]yongs su dag pa'i shes pa gang zhe na/_'di lta ste/_'das pa dang ma 'ongs pa dang da ltar byung ba'i chos rnams mi dmigs shing yid la mi byed pa'o/_/de la sems gnas pa gang zhe na/_'di lta ste/_sems mi dmigs pa'o/_/de la lus rnam par gzhag pa gang zhe na/_'di lta ste/_lus la zhugs pa'i rjes su 
[\[164b\]]
[\[164b.1\]]dran pa'o/_/de la spyod lam srung ba gang zhe na/_'di lta ste/_gang 'di bslad pa med pa'o/_/de la spyod lam mi 'khrugs pa gang zhe na/_'di lta ste/_dge ba mi spyoms pa'o/_/de la spyod lam rnam par mi rtog pa gang zhe na/_'di lta ste/_sdig pa 'dod pa dang bral ba'o/_/de la dbang po dang ba gang zhe na/_'di lta ste/_
[\[164b.2\]]chos la zhugs pa'i yid la byed pa dang /_rigs par smra ba dang /_dus shes pa dang /_yang dag pa ji lta ba'i chos rnams yang dag par rab tu ston pa'o/_/de la 'jig rten shes pa gang zhe na/_'di lta ste/_phar 'gro ba dang /_phyir 'ong ba rab tu shes pa'o/_/de la lhug par gtong ba gang zhe na/_'di lta ste/_dngos po rnams 
[\[164b.3\]]mi sbed pa dang /_ser sna med pa'o/_/de la lag brkyang ba gang zhe na/_'di lta ste/_'ged pa'i ngang tshul can no/_/de la sems 'dzin pa med pa gang zhe na/_'di lta ste/_dad pa rnyog pa med pa'o/_/de la khrel yod pa gang zhe na/_'di lta ste/_mu cor mi smra ba'o/_/de la ngo tsha shes pa gang zhe na/_'di lta ste/_mngon 
[\[164b.4\]]du gyur pa'o/_/de la mi dge ba'i sems smad pa gang zhe na/_'di lta ste/_byis pa'i chos rtogs pa dang /_de dag dang mi 'grogs pa'o/_/de la sbyangs pa mi gtong ba gang zhe na/_'di lta ste/_yi dam la brtan pa'o/_/de la spyod pa yang dag par 'dzin pa gang zhe na/_'di lta ste/_spyod pa la brtul ba bskyed pa'o/_/de 
[\[164b.5\]]la dga' ba yang dag par spyod pa gang zhe na/_'di lta ste/_dge ba'i las kyi phan yon la sems pa'o/_/de la bla ma dag gi stan 'ding zhing ldang ba gang zhe na/_'di lta ste/_nga rgyal bcom zhing snyom las med pa'o/_/de la nga rgyal tshar gcod pa gang zhe na/_'di lta ste/_bdag nyid rjes su mi dmigs shing rtsom pa med pa'o/_/de 
[\[164b.6\]]la sems rab tu gzung ba gang zhe na/_'di lta ste/_dkar po'i chos chud mi za bar shes pa'o/_/de la sems spro bar bya ba gang zhe na/_'di lta ste/_brtson 'grus chud mi za bar shes pa'o/_/de la don so so yang dag par rig pa'i shes pa gang zhe na/_'di lta ste/_bden pa yang dag pa ji lta ba bzhin du rtogs pa'i ye 
[\[164b.7\]]shes so/_/de la ye shes khong du chud pa gang zhe na/_'di lta ste/_'jig rten dang 'jig rten las 'das pa'i chos rnams khong du chud pa'o/_/de la mi shes pa dang bral ba gang zhe na/_'di lta ste/_chos yang dag pa ji lta ba bzhin la sgro 'dogs pa dang bral ba'o/_/de la sems kyi 'jug pa shes pa gang zhe na/_
[\[165a\]]
[\[165a.1\]]'di lta ste/_skye ba dang 'jig pa med pa shes pa'o/_/de la zas sgrub pa la mkhas pa gang zhe na/_'di lta ste/_shes rab rno ba'o/_/de la sgra brjod pa shes pa gang zhe na/_'di lta ste/_chos yang dag pa ji lta ba bzhin du rab tu bstan pa'o/_/de la rnam par gzhag pa shes pa gang zhe na/_'di 
[\[165a.2\]]lta ste/_yang dag pa ji lta ba bzhin du 'jug pa shes pa'o/_/de la don rnam par gtan la dbab pa gang zhe na/_'di lta ste/_'du byed kyi phung po chad pa'o/_/de la gnod pa rnam par spong ba gang zhe na/_'di lta ste/_srid pa las yang dag par 'da' ba dang /_gzhan dag kyang srid pa las yang dag par 'da' ba 
[\[165a.3\]]la 'dzud pa'o/_/de la skyes bu dam pa la sten pa gang zhe na/_'di lta ste/_sangs rgyas dang mi 'bral ba'o/_/de la skyes bu dam pa dang 'grogs pa gang zhe na/_'di lta ste/_sangs rgyas dang byang chub sems dpa' dang /_rang sangs rgyas dang /_nyan thos la sten pa'o/_/de la skyes bu dam pa ma yin pa rnam par spong ba gang 
[\[165a.4\]]zhe na/_'di lta ste/_dmigs pa can dang /_le lo can rnams rnam par spong ba'o/_/de la bsam gtan mi 'dor ba gang zhe na/_'di lta ste/_'dod pa'i tsher ma rnam par spong ba dang /_bsam gtan mi gtong zhing dga' ba mi 'dor ba'o/_/de la bsam gtan la ma chags pa gang zhe na/_'di lta ste/_khams 
[\[165a.5\]]gsum las yang dag par 'da' bar mos pa dang /_sems can yongs su smin par bya ba la mos pa dang /_gong du shes rab kyi snang ba la mos pa'o/_/de la mngon par shes pas rnam par 'phrul pa gang zhe na/_'di lta ste/_mngon par shes pa lnga la gnas nas sangs rgyas kyi chos shes par dka' ba rnams 
[\[165a.6\]]gzhan la yang dag par rab tu ston pa'o/_/de la ming gi brda gang zhe na/_'di lta ste/_yongs su ma grub pa rnams ming gis khong du chud pa'o/_/de la brtags pa'i tha snyad gang zhe na/_'di lta ste/_'jig rten gyi tha snyad do/_/de la btags pa 'joms pa gang zhe na/_'di lta ste/_brjod par shes pa'o/_/de la 
[\[165a.7\]]'khor ba las ldog pa gang zhe na/_'di lta ste/_'khor ba'i nyes pa la so sor rtog pa'o/_/de la rnyed pa mi 'dod pa gang zhe na/_'di lta ste/_yang dag par 'dod pa nyung ba'o/_/de la rnyed pa dang bkur sti mi len pa gang zhe na/_'di lta ste/_gdung ba med pa dang /_sdig pa 'dod pa dang bral ba'o/_/de la 
[\[165b\]]
[\[165b.1\]]bsngags pa ma yin pas zhum par mi 'gyur ba gang zhe na/_'di lta ste/_phung po dang /_khams la yongs su rtog pa shes pa'o/_/de la yang dag par bsngags pa mi len pa gang zhe na/_'di lta ste/_dge ba mi spyoms pa dang /_rnyed pa dang bkur sti la bar chad du rig pa'o/_/de la bkur sti la btang snyoms su 
[\[165b.2\]]byed pa gang zhe na/_'di lta ste/_las kyi rnam par smin pa rtogs pa'o/_/de la bsti stang med pa la zhum par mi 'gyur ba gang zhe na/_'di lta ste/_rnal 'byor mi gtong ba'o/_/de la smad pas mi 'khrugs pa gang zhe na/_'di lta ste/_'jig rten gyi chos la so sor rtog pa'o/_/de la stod pa la btang snyoms 
[\[165b.3\]]su byed pa gang zhe na/_'di lta ste/_dge ba'i chos tshol zhing 'byung ba'o/_/de la rnyed pa med kyang sems 'gong ba med pa gang zhe na/_'di lta ste/_bdag gis byas pa'i chos rnams la so sor rtog pa'o/_/de la khyim pa dang mi sten pa gang zhe na/_'di lta ste/_zang zing ci yang rnam par spong ba'o/_/de la rab tu 
[\[165b.4\]]byung ba dang mi sten pa gang zhe na/_'di lta ste/_mi rigs pa yongs su spong ba dang /_rigs pa yongs su tshol ba'o/_/de la spyod yul ma yin pa rnam par spong ba gang zhe na/_'di lta ste/_sgrib pa lnga rnam par spong ba'o/_/de la spyod yul la rab tu spyod pa gang zhe na/_'di lta ste/_dran pa nye bar gzhag pa 
[\[165b.5\]]bzhi sgom pa'o/_/de la cho ga phun sum tshogs pa gang zhe na/_'di lta ste/_pha rol rjes su srung ba'o/_/de la cho ga ma yin pa rnam par spong ba gang zhe na/_'di lta ste/_bdag gi dge ba'i chos rjes su srung ba'o/_/de la rigs sun par mi byed pa gang zhe na/_'di lta ste/_shes kyi khe rnam par spang ba'o/_/
[\[165b.6\]]de la bstan pa srung ba gang zhe na/_'di lta ste/_chos yongs su btsal ba sgrub pa dang /_chos kyi rjes su 'thun pa'i chos kyi nan tan no/_/de la smra ba nyung ba gang zhe na/_'di lta ste/_zhi gnas thob pa'o/_/de la mnyen pa gang zhe na/_'di lta ste/_lhag mthong thob pa'o/_/de la tshig gi lan la mkhas pa 
[\[165b.7\]]gang zhe na/_'di lta ste/_lan dang /_yang lan shes pa'o/_/de la phas kyi rgol ba tshar gcod pa gang zhe na/_'di lta ste/_chos rnams yang dag pa ji lta ba bzhin du ston pa dang /_rnam par gzhag par byed pa dang /_klan ka tshol ba tshar gcod pa'o/_/de la dus su 'gro ba gang zhe na/_'di lta ste/_dus shes pa'o/_/
[\[166a\]]
[\[166a.1\]]de la so so'i skye bo la yid mi rton pa gang zhe na/_'di lta ste/_byis pa'i chos la skyon du lta ba'o/_/de la sdug bsngal ba rnams la brnyas pa med pa gang zhe na/_'di lta ste/_sems can thams cad la sems mnyam pa'o/_/de la sdug bsngal ba rnams la nor rab tu sbyin pa gang zhe na/_'di lta ste/_
[\[166a.2\]]'jig rten gyi zang zing gi sbyin pa'o/_/de la dbul po rnams la mi smod pa gang zhe na/_'di lta ste/_pha rol la snying brtse ba'i blo'o/_/de la tshul khrims 'chal pa rnams la snying brtse ba gang zhe na/_'di lta ste/_pha rol ltung ba las byung zhing tshul khrims la rab tu 'god pa'o/_/de la phan pa'i dngos po gang zhe na/_'di 
[\[166a.3\]]lta ste/_gzhan la phan par byed pa'o/_/de la snying rje ba'i blo gang zhe na/_'di lta ste/_sems can gyi ma 'ongs pa'i sdug bsngal la lta ba'o/_/de la chos kyis phan gdags pa gang zhe na/_'di lta ste/_gzhan dag yang dag pa ji lta ba bzhin du chos la gzud pa'o/_/de la zang zing yongs su gtong ba gang zhe na/_
[\[166a.4\]]'di lta ste/_phung po yongs su gtong ba dang /_gzhan la zang zing gis phan 'dogs pa'o/_/de la sogs pa'i gnas med pa gang zhe na/_'di lta ste/_zang zing la smod pa dang /_srung ba'i nyes pa mthong ba'o/_/de la tshul khrims bsngags pa gang zhe na/_'di lta ste/_tshul khrims yongs su rig pa'o/_/de la 
[\[166a.5\]]'chal pa'i tshul khrims la smad pa gang zhe na/_'di lta ste/_'chal pa'i tshul khrims kyi nyes pa khong du chud pa'o/_/de la tshul khrims phun sum tshogs pa dag la g.yo med par sten pa gang zhe na/_'di lta ste/_tshul khrims dang ldan pa la rnyed par dka' ba'i 'du shes su shes pa'o/_/de la yod pa thams cad 
[\[166a.6\]]gtong ba gang zhe na/_'di lta ste/_bsam pa dge ba'o/_/de la lhag pa'i bsam pas mgron du gnyer ba gang zhe na/_'di lta ste/_pha rol la bde ba 'dod pa'o/_/de la smras pa bzhin byed pa gang zhe na/_'di lta ste/_bsam pa dge ba phun sum tshogs pa'o/_/de la rgyun mi chad par bsnyen bkur byed pa gang zhe na/_'di 
[\[166a.7\]]lta ste/_dge ba gang yin zhes tshol zhing 'dri ba'o/_/de la dga' ba myong ba gang zhe na/_'di lta ste/_khong du chud pa'i shes pa dang lung gi shes pa'o/_/de la dpe shes pa gang zhe na/_'di lta ste/_'dra ba shes pa dang /_gdams pa shes pa'o/_/de la sngon byung ba la mkhas pa gang zhe na/_'di lta ste/_skye ba 
[\[166b\]]
[\[166b.1\]]dran pa dang /_thos pa mang ba'o/_/de la dge ba'i rtsa ba sngon du 'gro ba gang zhe na/_'di lta ste/_byang chub la shin tu 'dun pa dang /_gzhan dag kyang spro bar byed pa'o/_/de la thabs mkhas pa gang zhe na/_'di lta ste/_so sor 'chags pa dang /_rjes su yi rang ba dang /_gsol ba 'debs pa dang /_dge ba'i rtsa 
[\[166b.2\]]ba yongs su bsngo ba la mkhas pa'o/_/de la mtshan ma spong ba gang zhe na/_'di lta ste/_chos rnams rmi lam lta bur rtogs nas dngos po rnam par 'jig pa'o/_/de la 'du shes zlog pa gang zhe na/_'di lta ste/_phyin ci log 'dor ba'o/_/de la dngos po'i mtshan nyid 'dor ba gang zhe na/_'di lta ste/_mtshan 
[\[166b.3\]]nyid med par shes pa'o/_/de la mdo sde mngon par sgrub pa la mkhas pa gang zhe na/_'di lta ste/_dge ba dang mi dge ba'i chos yang dag pa ji lta ba rnams dpe dang rtogs pa brjod pas yang dag par rab tu ston pa'o/_/de la bden pa rnam par gtan la dbab pa gang zhe na/_'di lta ste/_rnam par shes pa 'gog pa dang /_
[\[166b.4\]]ming dang gzugs mi skye ba'o/_/de la rnam par grol ba mngon sum du byed pa gang zhe na/_'di lta ste/_rdo rje lta bu'i ting nge 'dzin las mi g.yo ba dang /_mi 'khrug pa'o/_/de la gcig tu brjod pa gang zhe na/_'di lta ste/_mu stegs can gyi gnas smad pa dang /_mi skye bar shes pa'o/_/de la mi 'jigs pa thob 
[\[166b.5\]]pa gang zhe na/_'di lta ste/_sangs rgyas kyi chos rnams rtogs shing stobs bskyed pa'o/_/de la tshul khrims kyi gnas gang zhe na/_'di lta ste/_lus kyi sdom pa dang so sor thar pa'i sdom pa'o/_/de la snyoms par 'jug pa la 'jug pa gang zhe na/_'di lta ste/_khams gsum la 'dod chags dang 
[\[166b.6\]]bral ba'o/_/de la shes rab thob pa gang zhe na/_'di lta ste/_nus pa shes pa dang /_mi dmigs pa'o/_/de la gcig pur dga' ba gang zhe na/_'di lta ste/_'du 'dzi'i nyes pa rnam par spong ba dang /_chos dkar po mi gtong ba'o/_/de la shes kyi khe chung ngus chog shes pa gang zhe na/_'di lta ste/_ngan ngon 
[\[166b.7\]]gyis mgu ba'o/_/de la sems la rnyog pa med pa gang zhe na/_'di lta ste/_sgrib pa rnams rnam par gnon pa'o/_/de la blta bar byas pa rnam par spong ba gang zhe na/_'di lta ste/_dmigs pa'i lta ba rnam par spong ba'o/_/de la gzungs thob pa gang zhe na/_'di lta ste/_chos ji ltar mthong ba rnams 
[\[167a\]]
[\[167a.1\]]yang dag pa ji lta ba bzhin du chags pa med par rab tu ston pa'o/_/de la ye shes snang ba gang zhe na/_'di lta ste/_rang bzhin la 'jug pa'o/_/de la gnas gang zhe na/_'di lta ste/_tshul khrims kyi gnas so/_/de la gzhi gang zhe na/_'di lta ste/_sems kyi gzhi'o/_/de la rten gang 
[\[167a.2\]]zhe na/_'di lta ste/_dad pa la rten pa'o/_/de la nan tan gang zhe na/_'di lta ste/_lam gyi nan tan no/_/de la rgyu gang zhe na/_'di lta ste/_ma rig pa 'khor ba'i rgyu'o/_/de la rigs pa gang zhe na/_'di lta ste/_rigs pa ni thar pa'i rigs pa'o/_/de la tshul gang zhe na/_'di lta ste/_sred pa rab tu spangs 
[\[167a.3\]]pa'o/_/de la sgo gang zhe na/_'di lta ste/_nyes pa spangs pa'o/_/de la lam gang zhe na/_'di lta ste/_mi rtag pa dang /_sdug bsngal ba dang /_stong pa dang /_bdag med par shes pa'o/_/de la sa gang zhe na/_'di lta ste/_smon pa med pa'i sa bcu'o/_/de la skye ba dang bral ba gang zhe na/_'di lta ste/_skye ba bcad 
[\[167a.4\]]pa'o/_/de la ye shes kyi sa gang zhe na/_'di lta ste/_rmongs pa med pa'o/_/de la mi shes pa spangs pa gang zhe na/_'di lta ste/_gti mug spangs pa'o/_/de la ye shes gnas pa gang zhe na/_'di lta ste/_mi gnas pa'o/_/de la rnal 'byor spyod pa'i sa gang zhe na/_'di lta ste/_byang chub kyi phyogs kyi chos sum 
[\[167a.5\]]cu rtsa bdun gyi chos rnams sgom pa'o/_/de la byang chub sems dpa'i spyod yul gang zhe na/_'di lta ste/_pha rol tu phyin pa drug go/_/de la skyes bu dam pa sten pa gang zhe na/_'di lta ste/_sangs rgyas la sten pa'o/_/de la skyes bu dam pa ma yin pa spangs pa gang zhe na/_'di lta ste/_mu stegs can 
[\[167a.6\]]dmigs par lta ba rnams rnam par spong ba'o/_/de la de bzhin gshegs pas gsungs pa gang zhe na/_'di lta ste/_sangs rgyas kyi stobs la gnas pa nas rang bzhin shes pas thar pa'o/_/de la sangs rgyas kyi sa gang zhe na/_'di lta ste/_dge ba'i chos thams cad thob pa'o/_/de la mkhas pas 
[\[167a.7\]]rjes su yi rang ba gang zhe na/_'di lta ste/_'das pa dang ma byon pa dang da ltar byung ba'i sangs rgyas bcom ldan 'das dang nyan thos dag gis rjes su yi rang ba'o/_/de la byis pa dag gis spangs pa gang zhe na/_'di lta ste/_byis pa thams cad kyis rig par dka' ba'o/_/de la nyan thos dang rang sangs rgyas 
[\[167b\]]
[\[167b.1\]]kyis shes par dka' ba gang zhe na/_'di lta ste/_sangs rgyas kyi chos bsam gyis mi khyab pa'o/_/de la mu stegs can gyis ma yin pa gang zhe na/_'di lta ste/_rnal 'byor pa dag gi log pa'i nga rgyal lo/_/de la byang chub sems dpa' dag gis yongs su gzung ba gang zhe na/_'di lta ste/_rnyed par 
[\[167b.2\]]dka' ba dang rtsi chen por gyur pa'o/_/de la stobs bcu dag gis khong du chud pa gang zhe na/_'di lta ste/_dka' ba'i tshul gyis so/_/de la lha rnams kyis mchod par bya ba gang zhe na/_'di lta ste/_bde ba thams cad thob par byed pa'i phyir ro/_/de la tshangs pa dag gis phyag bya ba gang zhe na/_'di lta ste/_
[\[167b.3\]]thar pa thams cad thob par byed pa'i tshul gyis so/_/de la klu rnams kyis phyag bya ba gang zhe na/_'di lta ste/_bag chags thams cad gcod pa'i phyir ro/_/de la gnod sbyin dag gis rjes su yi rang bar bya ba gang zhe na/_'di lta ste/_ngan 'gro thams cad kyi lam gcod pa'i phyir ro/_/de la mi'am ci 
[\[167b.4\]]dag gis phyag bya ba gang zhe na/_'di lta ste/_thar pa'i rab tu bde ba thams cad thob par bya ba'i phyir ro/_/de la lto 'phye chen po dag gis rab tu bsngags pa gang zhe na/_'di lta ste/_'khor ba gcod pa'i phyir ro/_/de la byang chub sems dpa' dag gis bsgom par bya ba gang zhe na/_'di lta 
[\[167b.5\]]ste/_thams cad mkhyen pa'i ye shes thob par byed pa'i phyir ro/_/de la mkhas pa dag gis kun chub par bya ba gang zhe na/_'di lta ste/_phyir mi ldog pa'i sa thob par byed pa'i phyir ro/_/de la nor bla na med pa gang zhe na/_'di lta ste/_lha dang mi'i skye dgu phun sum tshogs pa thob par byed pa 
[\[167b.6\]]dang /_thar pa thob par byed pa'i phyir ro/_/de la sbyin pa zang zing med pa gang zhe na/_'di lta ste/_nyon mongs pa thams cad gcod pa'i phyir ro/_/de la na ba rnams kyi rtsi gang zhe na/_'di lta ste/_'dod chags dang /_zhe sdang dang /_gti mug rab tu zhi bar byed pa'i phyir ro/_/de la mdzod shes 
[\[167b.7\]]pa gang zhe na/_'di lta ste/_bsgom pa'i phyir ro/_/de la spobs pa mi zad pa gang zhe na/_'di lta ste/_yang dag pa ji lta ba bzhin du shes pa dang mthong ba'i phyir ro/_/de la mya ngan dang bral ba gang zhe na/_'di lta ste/_gnod pa dang /_sdug bsngal don med par rtogs shing 'byung ba dang /_
[\[168a\]]
[\[168a.1\]]sdug bsngal bdag med par shes pa'i phyir ro/_/de la khams gsum yongs su shes pa gang zhe na/_'di lta ste/_sgyu ma dang rmi lam lta bur rtogs pa'o/_/de la pha rol tu 'gro ba dag gi gzings gang zhe na/_'di lta ste/_lhag pa'i bsam pas yongs su mya ngan las 
[\[168a.2\]]'da' bar 'dod pa dag mi rtag pa dang /_sdug bsngal ba dang /_stong pa nyid du sgom pa'i phyir ro/_/de la chu bo'i nang du song ba dag gi gru gang zhe na/_'di lta ste/_mya ngan las 'da' ba thob par byed pa'i phyir ro/_/de la snyan pa 'dod pa dag gi grags pa gang zhe na/_'di lta ste/_chos rgya chen po thob 
[\[168a.3\]]par byed pa'i phyir ro/_/de la sangs rgyas rnams kyi bsngags pa gang zhe na/_'di lta ste/_yon tan mtha' yas pa'i rtsi'i sbyin bdag tu gyur pa'i phyir ro/_/de la de bzhin gshegs pa rnams kyi snyan pa gang zhe na/_'di lta ste/_yon tan dang bde ba thams cad dang thar pa'i sbyin bdag tu gyur 
[\[168a.4\]]pa'i phyir ro/_/de la stobs bcu dag gis bstod pa gang zhe na/_'di lta ste/_chos rin po che [(]snyed [,]rnyed [)]par dka' ba'i sbyin bdag tu gyur pa'i phyir ro/_/de la byang chub sems dpa' rnams kyi yon tan gang zhe na/_'di lta ste/_chos 'di la bslabs pa'i phyir ro/_/de la snying rje can dag gi 
[\[168a.5\]]btang snyoms gang zhe na/_'di lta ste/_sangs rgyas kyi bya ba byas pa'i phyir ro/_/de la byams pas zhe sdang zhi ba gang zhe na/_'di lta ste/_gnyen por gyur pa'i phyir ro/_/de la theg pa chen po pa rnams dbugs 'byin pa gang zhe na/_'di lta ste/_sangs rgyas kyi chos la bsam 
[\[168a.6\]]pa thams cad yongs su rdzogs pa'i phyir ro/_/de la seng ge'i sgra sgrog pa dag gi nan tan gang zhe na/_'di lta ste/_chos kyi mchog dang chos kyi dam pa thob par byed pa'i phyir ro/_/de la sangs rgyas kyi ye shes kyi lam gang zhe na/_'di lta ste/_dge ba'i chos thams cad thob par byed 
[\[168a.7\]]pa'i phyir ro/_/de la chos thams cad kyi phyag rgya gang zhe na/_'di lta ste/_pha rol nas tshu rol rtogs pa'i phyir ro/_/de la thams cad mkhyen pa'i ye shes mi 'phrogs pa gang zhe na/_'di lta ste/_mi dge ba'i chos thams cad spong bar 'gyur ba dang /_dge ba'i chos thams cad sgrub pa dang /_thar 
[\[168b\]]
[\[168b.1\]]pa thams cad sgrub par 'gyur ba'o/_/de la byang chub sems dpa' rnams kyi skyed mos tshal gang zhe na/_'di lta ste/_bdag gi bde ba dang dga' ba dang /_mgu ba thams cad kyis sems can thams cad kyi bde ba sgrub pa'i phyir ro/_/de la bdud kyi sde rnams 'jig par byed pa gang zhe na/_'di lta ste/_
[\[168b.2\]]stobs thams cad yongs su sgrub pa dang /_nyon mongs pa thams cad zhi bar byed pa'i phyir ro/_/de la bde bar 'gro ba'i rig pa gang zhe na/_'di lta ste/_gtse ba thams cad zad par 'gyur ba'o/_/de la don grub pa rnams kyi don gang zhe na/_'di lta ste/_phun sum tshogs pa thams cad yongs su sgrub 
[\[168b.3\]]pa'i phyir ro/_/de la dgra'i nang du song ba'i skyabs gang zhe na/_'di lta ste/_dmigs pa can thams cad dang log par lta ba rnams pham par byed par 'gyur ba'i phyir ro/_/de la chos dang ldan pas mu stegs can rnams tshar gcod pa gang zhe na/_'di lta ste/_chos dang ldan pas mu stegs can tshar gcod 
[\[168b.4\]]pa'o/_/de la mi 'jigs pa'i bden pa'i rnam pa gang zhe na/_'di lta ste/_chos thams cad yongs su brtag pa dang /_phyir brtag pa bzod pa'i phyir ro/_/de la stobs rnams yang dag par btsal ba gang zhe na/_'di lta ste/_ma log pa'i tshul gyis so/_/de la sangs rgyas kyi chos ma 'dres pa [{]bcwa [,]bco [}]
[\[168b.5\]]brgyad kyi snga ltas gang zhe na/_'di lta ste/_dkar po'i chos thams cad thob par byed pa'i phyir ro/_/de la rgyan gang zhe na/_'di lta ste/_skyes bu chen po'i mtshan sum cu rtsa gnyis thob par byed pa'i phyir ro/_/de la thar pa 'dod pa dag gi dga' ba gang zhe na/_'di lta ste/_thog ma dang dbus dang tha 
[\[168b.6\]]mar dge ba'i phyir ro/_/de la bu'i thu bo dag gi dga' ba gang zhe na/_'di lta ste/_pha'i nor sangs rgyas kyi nor myong ba thob par byed pa'i phyir ro/_/de la sangs rgyas kyi ye shes rdzogs pa gang zhe na/_'di lta ste/_dkar po'i chos thams cad rjes su srung ba dang /_dkar po'i chos thams cad 
[\[168b.7\]]gzhan ma yin par gso ba thob par byed pa'i phyir ro/_/de la nyan thos dang rang sangs rgyas thams cad kyi sa ma yin pa gang zhe na/_'di lta ste/_sangs rgyas kyi chos dpag tu med pa rgya chen po yongs su sgrub pa'i phyir ro/_/de la sems rnam par dag pa gang zhe na/_'di lta ste/_dri ma thams cad spong 
[\[169a\]]
[\[169a.1\]]bar 'gyur ba'o/_/de la lus yongs su dag pa gang zhe na/_'di lta ste/_nad thams cad rab tu zhi ba'i phyir ro/_/de la rnam par thar pa 'dod pa rnams kyi yongs su rdzogs pa gang zhe na/_'di lta ste/_mi rtag pa dang /_sdug bsngal ba dang /_stong pa dang /_bdag med pa dang /_zhi bar so sor 
[\[169a.2\]]rtog pa yongs su sgrub pa'i phyir ro/_/de la 'dod chags kyis kun nas nyon mongs pa med pa gang zhe na/_'di lta ste/_mi 'chi ba'i gnas yongs su sgrub pa'i phyir ro/_/de la zhe sdang dang bral ba gang zhe na/_'di lta ste/_byams pa chen po yongs su sgrub pa'i phyir ro/_/de la gti mug gis ma yin pa 
[\[169a.3\]]gang zhe na/_'di lta ste/_chos yang dag pa nyid yongs su sgrub pa'i phyir ro/_/de la ye shes 'byung ba gang zhe na/_'di lta ste/_'jig rten pa dang 'jig rten las 'das pa'i dgos pa shes pa thams cad skye ba'i phyir ro/_/de la rig pa skye ba gang zhe na/_'di lta ste/_tshul bzhin yid la byed pa thams 
[\[169a.4\]]cad yongs su sgrub pa'i phyir ro/_/de la ma rig pa spong ba gang zhe na/_'di lta ste/_tshul bzhin ma yin pa yid la byed pa dang bral bar 'gyur ba'i phyir ro/_/de la rnam par grol ba'i snying pos ngoms pa gang zhe na/_'di lta ste/_'phags pa'i che ba nyid yongs su sgrub pa'i phyir ro/_/de la ting nge 
[\[169a.5\]]'dzin gyi snying por byed pa dag gi mgu ba gang zhe na/_'di lta ste/_bde ba dang dga' ba'i bde ba thams cad dang /_sems rtse gcig pa yongs su sgrub pa'i phyir ro/_/de la mthong bar 'dod pa rnams kyi mig gang zhe na/_'di lta ste/_bdag nyid lta ba'i phyir ro/_/de la rnam par 'phrul par 'dod pa rnams kyi mngon 
[\[169a.6\]]par shes pa gang zhe na/_'di lta ste/_sgrib pa med pa dang /_'dod par 'gyur ba'i chos nyid kyi phyir ro/_/de la mngon par sgrub par 'dod pa rnams kyi rdzu 'phrul gang zhe na/_'di lta ste/_chos thams cad la mi rtog pa'i shes pa sgrib pa med pa'i phyir ro/_/de la thos par 'dod pa rnams kyi gzungs gang zhe na/_'di lta ste/_chos 
[\[169a.7\]]thams cad mya ngan las 'das pa dang mnyam pa'i phyir ro/_/de la dran pa mi nyams pa gang zhe na/_'di lta ste/_mya ngan las 'das par dmigs pa rang bzhin gyis rnam par zhi ba'i phyir ro/_/de la sangs rgyas rnams kyi byin gyi rlabs gang zhe na/_'di lta ste/_mtha' yas pa yongs su sgrub pa'i phyir ro/_/de la 
[\[169b\]]
[\[169b.1\]]mgon po rnams kyi thabs mkhas pa gang zhe na/_'di lta ste/_thams cad bde ba dang legs par 'gro ba'i phyir ro/_/de la phra mo gang zhe na/_'di lta ste/_mya ngan las 'das pa la dmigs pa rnam par zhi ba'i phyir ro/_/de la shes par dka' ba gang zhe na/_'di lta ste/_so sor rig par dka' ba'i phyir ro/_/
[\[169b.2\]]de la mi brtson pa rnams kyis rig par dka' ba gang zhe na/_'di lta ste/_sngon ma thos pa'i phyir ro/_/de la yi ge rnams ldog pa gang zhe na/_'di lta ste/_tshig gi lam thams cad mi dmigs pa'i phyir ro/_/de la sgras shes par dka' ba gang zhe na/_'di lta ste/_chos thams cad bsam gyis mi khyab 
[\[169b.3\]]pa'i phyir ro/_/de la mkhas pa dag gis yongs su shes pa gang zhe na/_'di lta ste/_rin po che don che ba'i phyir ro/_/de la nges pa dag gis shes pa gang zhe na/_'di lta ste/_bkur sti kun shes pa'i phyir ro/_/de la 'dod pa nyung bas rtogs pa gang zhe na/_'di lta ste/_bkur sti mi skyed pa'i phyir ro/_/
[\[169b.4\]]de la brtson 'grus brtsams pa rnams kyis gzung ba gang zhe na/_'di lta ste/_brtson pa mi 'dor ba'i phyir ro/_/de la dran pa can gyis bcangs pa gang zhe na/_'di lta ste/_byas pa chud mi za ba'i phyir ro/_/de la sdug bsngal zad pa gang zhe na/_'di lta ste/_'dod chags dang /_zhe sdang dang /_gti 
[\[169b.5\]]mug spong bar 'gyur ba'i phyir ro/_/de la chos mi skye ba gang zhe na/_'di lta ste/_rnam par shes pa thams cad 'gog par 'gyur ba'i phyir ro/_/de la bstan pa gcig gang zhe na/_'di lta ste/_srid pa'i 'gro ba dang /_'chi 'pho dang /_skye ba'i gnas thams cad kyi chos thams cad rmi lam lta bu'o 
[\[169b.6\]]zhes chos thams cad mi skyed pa'i phyir ro/_/'di ni tshig sum brgya po 'di rnams rgyas par bstan par rig par bya ste/_gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin zhes bya'o/_/de nas bcom ldan 'das kyis de'i tshe tshigs su bcad pa 'di dag 
[\[169b.7\]]gsungs so/_/sangs rgyas chos ni rgya che ste/_/tshul yang rgya cher bstan pa yin/_/chos rnams rgya cher bstan pas na/_/yon tan rgya chen thob par 'gyur/_/ji ltar nam mkha' rgya che ba/_/chos kyi mtshan nyid de bzhin te/_/rin chen 'od zer rgya chen gang /_/de phyir shin tu rgyas zhes bya/_/
[\[170a\]]
[\[170a.1\]]sems can spyod pa rgya che ste/_/de dag bstan pa'ang rgya che'o/_/lung gi don yang rgya che bas/_/de phyir shin tu rgyas zhes bya/_/chos thams cad kyi rang bzhin mnyam pa nyid rnam par spros pa'i ting nge 'dzin nges par bstan pa'i chos kyi rnam grangs 'di bcom ldan 
[\[170a.2\]]'das kyis bshad pa na sems can dpag tu med pa dag gis bla na med pa yang dag par rdzogs pa'i byang chub tu sems bskyed do/_/sems can dpag tu med pa dag kyang bla na med pa yang dag par rdzogs pa'i byang chub las phyir mi ldog par gyur to/_/sems can dpag tu med pa 
[\[170a.3\]]dag rang byang chub tu sems skyes so/_/sems can dpag tu med pa dag dgra bcom pa'i 'bras bu mngon du bya ba la sems skyes so/_/stong gsum gyi stong chen po'i 'jig rten gyi khams 'di yang rnam pa drug tu g.yos rab tu g.yos/_kun tu rab tu g.yos/_'gul rab tu 
[\[170a.4\]]'gul/_kun tu rab tu 'gul/_ldeg rab tu ldeg_/kun tu rab tu ldeg_/'khrugs rab tu 'khrugs/_kun tu rab tu 'khrugs/_chem chem rab tu chem chem/_kun tu rab tu chem chem/_'ur 'ur rab tu 'ur 'ur/_kun tu rab tu 'ur 'ur/_shar phyogs dma' 
[\[170a.5\]]na nub phyogs mtho/_nub phyogs dma' na shar phyogs mtho/_byang phyogs dma' na lho phyogs mtho/_lho phyogs dma' na byang phyogs mtho/_mtha' dma' na dbus mtho/_dbus dma' na mtha' mtho ste/_'jig rten kun tu snang ba dpag tu med pa dag byung bar gyur to/_/
[\[170a.6\]]lha'i spos kyi char chen po yang mngon par bab bo/_/lha dag kyang me tog gi char chen po 'bebs so/_/lha'i sil snyan brgya stong dag kyang steng gi bar snang la rdung ngo /_/lha'i na bza' dag kyang steng gi nam mkha' la g.yogs shing tshig 'di skad ces zer ro/_/gang gis snying rje chen 
[\[170a.7\]]po la 'jug pa'i chos kyi rnam grangs 'di thos par 'gyur ba'i sems can de dag ni rnyed pa legs par rnyed pa yin te/_sems can de dag sangs rgyas mang po la bsnyen bkur byas par 'gyur ro/_/gang gis chos thams cad kyi rang bzhin mnyam pa nyid 
[\[170b\]]
[\[170b.1\]]rnam par spros pa'i ting nge 'dzin 'di thos par 'gyur zhing thos nas kyang yi ger 'dri ba dang /_'dzin pa dang /_'chang ba dang /_klog pa dang /_kun chub par byed pa dang /_nyon mongs pa med par sgom pas bsgom pa dang /_mang du byed pa dang /_gzhan 
[\[170b.2\]]la yang rgya cher yang dag par rab tu ston pa de dag ni sems can thams cad kyi sbyin gnas su 'gyur ro/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos kyi rnam grangs 'di khyod kyis zung shig_/lhogs 
[\[170b.3\]]shig_/kun chub par gyis shig_/gzhan dag la yang rgya cher yang dag par rab tu ston cig_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_ji ltar gzung bar bgyi/_bcom 
[\[170b.4\]]ldan 'das kyis bka' stsal pa/_kun dga' bo mdo sde 'di snying rje chen po la 'jug pa zhes bya bar zung shig_/chos thams cad kyi rang bzhin mnyam pa nyid rnam par spros pa'i ting nge 'dzin zhes bya bar yang zung shig_/kun dga' bos gsol pa/_bcom ldan 'das chos kyi rnam grangs 
[\[170b.5\]]'di bdag gis bzung lags so/_/bcom ldan 'das kyis de skad ces bka' stsal pa dang /_zla 'od gzhon nur gyur pa dang /_tshe dang ldan pa kun dga' bo dang /_'khor bzhi po dge slong dang /_dge slong ma dang /_dge bsnyen dang /_dge bsnyen ma de dag dang /_gnas gtsang ma'i ris kyi 
[\[170b.6\]]lha'i bu du ma dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//chos thams cad kyi rang bzhin mnyam pa nyid rnam par spros pa'i ting nge 'dzin ji snyed 
[\[170b.7\]]pa rdzogs [{]s+ho[,]so[}]//_//rgya gar gyi mkhan po shI len dra bo d+hi dang /_zhu chen gyi lots+tsha ba ban de d+harma tA shI las bsgyur cing zhus te/_skad gsar chad kyis kyang bcos nas gtan la phab pa//_//
[\[171a\]]
[\[171a.1\]{D128}]@##/_/rgya gar skad du/_Ar+ya d+harma tA swa b+hA wa shU n+ya tA a tsa la pra ti sarba A lo ka sU tra/_bod skad du/_'phags pa chos nyid rang gi ngo bo stong pa nyid las mi g.yo bar tha dad par thams cad la snang ba'i mdo/_/sangs rgyas dang byang chub sems dpa' 
[\[171a.2\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das [{]ri dgas [,]ri dwags [}]kyi rgyal po'i chos kyi khang pa na ye shes kyi khyad par las grub pa'i rin po che sna tshogs kyi khri chen po bshams pa la/_chos nyid rang gi ngo bo nyid ji lta ba las 
[\[171a.3\]]mi g.yo bar bzhugs so/_/de'i tshe gnas der byang chub sems dpa' chen po tshad med grangs med pa dag kyang 'dus/_lha dang mi dang lha ma yin la sogs pa 'khor phal po che thams cad kyang 'dus par gyur to/_/de nas 'khor 'dus pa thams cad kyis bcom ldan 
[\[171a.4\]]'das la yang dang yang du bskor ba byed cing phyag 'tshal te rang rang gi phyogs phyogs su 'dug ste mchod pa'i mchog thams cad kyis mchod par byed/_bsti stang du byed/_ri mor byed pa la yid skyo bar mi byed de/_chos nyan par brtsams te mgo btud nas 'dug par 
[\[171a.5\]]gyur to/_/de'i tshe bcom ldan 'das ni rnam grangs dang dbye ba'i chos la rtog par mi mdzad kyang smon lam dang thugs rje'i byin gyi rlabs kyis 'khor rnams kyi so sor so so'i mos pa dang bsam pa ji lta ba bzhin du gsung sgrog par snang ste/_bcom ldan 'das ni bdag la chos 
[\[171a.6\]]ston te/_gzhan dag la ni ma yin no snyam mo/_/de yang 'khor phal po che de dag las kyang kha cig gis ni ji ltar snang ba bzhin du yod pa'i chos ston to snyam ste/_de la nges par 'dzin cing rtog par byed do/_/kha cig gis ni chos thams cad sems tsam las ma 
[\[171a.7\]]gtogs par gzhan med pa'i chos ston to snyam ste/_de la nges par 'dzin cing rtog par byed do/_/kha cig gis ni sems nyid kyang ma skyes pa yin par bdag cag la chos ston to snyam ste/_de la nges par 'dzin cing rtog par byed do/_/kha cig gis ni chos thams 
[\[171b\]]
[\[171b.1\]]cad sgyu ma bzhin du snang zhing sgyu ma bzhin du ma grub pa'i chos ston to snyam ste/_de la nges par 'dzin cing rtog par byed do/_/kha cig gis ni chos thams cad rang bzhin gyis ma skyes pa/_ngo bo nyid kyis mi gnas pa/_las dang bya ba'i mtha' thams cad dang bral ba rtog pa dang rtog pa'i 
[\[171b.2\]]yul las 'das pa/_thog ma med pa'i dus nas spros pa rnam par dag pa'i chos ston to snyam ste/_de la nges par 'dzin cing rtog par byed do/_/de nas bcom ldan 'das chos nyid rang gi ngo bo nyid ji lta ba las mi g.yo bar bzhugs pa de las snying rje dang ldan pa'i skur byas nas 'khor 'dus pa de 
[\[171b.3\]]dag gi lta ba tha dad par gyur pa'i rtog pa'i mun pa sel ba zhes bya ba'i 'od zer ljags kyi dbang po las spros te/_'od zer des phyogs bcu thams cad snang bar byas nas 'khor de na byang chub sems dpa' 'jam dpal 'dug par gyur pa la bskul bas byang chub sems dpa' 'jam 
[\[171b.4\]]dpal gyis 'khor phal mo che'i rtog pa lnga po tha dad par gyur pa sems kyis shes nas/_ci'i phyir chos thams cad kyi gzhi gcig la lta ba dang mos pa tha dad par gyur snyam ste/_bdag gis bcom ldan 'das la zhu bar bya'o snyam pa dang 'od zer de dag bcom ldan 'das kyi 
[\[171b.5\]]ljags kyi dbang po la slar 'dus par gyur to/_/de nas bcom ldan 'das la byang chub sems dpa' 'jam dpal gyis 'di skad ces gsol to/_/bcom ldan 'das bcom ldan 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag mos pa dang 
[\[171b.6\]]rtog pa tha dad pa 'di ci las gyur/_bcom ldan 'das chos la brtag pa'i mtha' lnga po 'di dag kun yang dag pa lags sam/_'on te kha cig ni yang dag pa lags la kha cig ni yang dag pa ma lags sam/_bcom ldan 'das chos la brtag pa'i mtha' lnga po 'di 
[\[171b.7\]]dag gis rnam par grol ba thob par mtshungs lags sam/_bcom ldan 'das chos la brtag pa'i mtha' lnga po 'di dag la gang zag gi rigs ni mchis lags sam/_bcom ldan 'das chos la brtag pa'i mtha' lnga po 'di dag la tha dad par snang ba'i 'thun pa'i dpe 
[\[172a\]]
[\[172a.1\]]ni ji ltar lags/_bcom ldan 'das chos la brtag pa'i mtha' lnga po 'di dag ltar so sor rtog pa'i gang zag ma 'ongs pa'i dus na yang 'byung bar 'gyur ba lags sam/_bcom ldan 'das chos la brtag pa'i mtha' lnga po 'di dag la slob pa'i gang zag 
[\[172a.2\]]rnams don lags pa dang ma lags par rtsod par mi 'gyur lags sam/_bcom ldan 'das 'khor 'dus pa 'di dag gi the tshom gyi dra ba bcad pa'i slad du bdag la bshad du gsol/_de skad ces gsol pa dang /_bcom ldan 'das kyis bka' stsal pa/_'jam dpal 
[\[172a.3\]]khyod 'di skad du bcom ldan 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag 'di ltar mos pa dang rtog pa tha dad pa ci las gyur zhes zer ba ni sbyangs pa dang ma sbyangs pa'i dbang las shes pa dang /_mos pa che chung las gyur te/_sangs rgyas 
[\[172a.4\]]rnams ni sbyangs pa dang bsags pa dpag tu med pas rtsol ba med par chos nyid rang gi ngo bo nyid ji lta ba las mi g.yo ba gcig pu yin te/_'di ni sangs rgyas thams cad kyi spyod yul yin no/_/cher sbyangs pa dang cung zad sbyangs pa rnams kyi ni yang dag pa yin pa dang ma 
[\[172a.5\]]yin pa brgyud pa las thob pa ste/_de'i phyir na mos pa dang rtog pa tha dad par 'gyur ro/_/'jam dpal khyod 'di skad du chos la brtag pa'i mtha' lnga po 'di dag kun yang dag pa lags sam/_'on te kha cig ni yang dag pa lags la kha cig ni yang dag pa ma lags sam zhes 
[\[172a.6\]]zer ba ni chos la brtag pa'i mtha' lnga po 'di dag thams cad kyang yang dag pa yin par gzung ste/_kha cig gis ni chos thams cad ji ltar snang ba bzhin du yod pa'i chos ston to snyam pa yang yin te/_ci'i phyir zhe na/_'byung ba bzhi dang des byas pa rnams ni tha dad du sgyu 
[\[172a.7\]]ma bzhin du yod pa'i phyir ro/_kha cig gis ni chos thams cad ni sems tsam las ma gtogs pa gzhan med pa'i chos ston to snyam pa yang yin te/_ci'i phyir zhe na/_chos sna tshogs su 'dogs pa rnams rtag pa ther zug tu brtags pa'i bag chags sems la 
[\[172b\]]
[\[172b.1\]]bzhag pa'i mthus dus thams cad du bdag dang chos rnams su snang ba tha snyad tsam du snang yang don du rang bzhin med de/_sems tsam las med pa'i phyir ro/_/kha cig gis ni sems nyid kyang ma skyes pa yin par bdag cag la chos ston to snyam pa yang yin te/_ci'i phyir zhe na/_
[\[172b.2\]]'di la dbyibs sam/_kha dog gam/_dus gsum 'am/_mtha' dbus med pa'i phyir ro/_/kha cig gis ni chos thams cad sgyu ma bzhin du snang zhing sgyu ma bzhin du ma grub pa'i chos ston to snyam pa yang yin te/_ci'i phyir zhe na/_chos thams cad ni rgyu rkyen las skye zhing 'byung 
[\[172b.3\]]ba'i phyir ro/_/kha cig gis ni chos thams cad rang bzhin gyi ma skyes pa/_ngo bo nyid kyis mi gnas pa/_las dang bya ba'i mtha' thams cad dang bral ba/_rtog pa dang rtog pa'i yul las 'das pa/_thog ma med pa'i dus nas spros pa rnam par dag pa'i chos ston to snyam 
[\[172b.4\]]pa yang yin te/_ci'i phyir zhe na/_chos thams cad kyi rang gi ngo bo nyid phyin ci ma log pa de yin pa'i phyir ro/_/'jam dpal yang kha cig yang dag pa ma yin par yang bzung ste/_sbyangs pa chung ba/_mos pa dman pa/_shes rab zhan pa dag gis rtog pa'o/_/kha cig sbyangs 
[\[172b.5\]]pa dang mos pa dang shes rab 'bring ba rnams kyis rtogs pa'o/_/lhag ma ni yang dag pa ste mchog tu gyur pa'i rtogs pa'o/_/'jam dpal khyod 'di skad du chos la brtag pa'i mtha' lnga po 'di dag gis rnam par grol ba thob par mtshungs sam zer ba ni shes rab mchog tu gyur 
[\[172b.6\]]pa'i rtogs pa yang dag pa las lhag ma bzhi po gcig la gcig brgyud pa'i khyad par gyis nye ring yod kyang rnam par grol ba 'thob par mtshungs par blta'o/_/'jam dpal khyod kyis 'di skad du chos la brtag pa'i mtha' lnga po 'di dag la gang zag gi rigs ni mchis lags 
[\[172b.7\]]sam zhes zer ba ni theg pa chung ngu'i rigs dang theg pa chen po'i rigs gnyis kas chos la brtag pa'i mtha' lnga las bzhi las brgyud nas lhag ma gcig tu yang dag pa phyin ci ma log pa sangs rgyas kyi spyod yul rtogs par bya'o/_/'jam dpal khyod kyis 'di skad du 
[\[173a\]]
[\[173a.1\]]chos la brtag pa'i mtha' lnga po 'di dag la tha dad par snang ba'i 'thun pa'i dpe ni ji ltar lags zhes zer ba ni chos kyi gzhi gcig la tha dad par rtog pa'i dpe ni 'dzam bu'i gling du nyi ma 'char bas bstan te/_'dzam bu'i gling du nyi ma 'char ba dpag tshad bzhi khri'i 
[\[173a.2\]]nam mkha' las 'char ba'i tshe mi rnams kyis rang gi grong khyer dang ri 'di las shar bar so so nas rtog go/_/de bzhin du da ltar gyi 'khor 'dus pa 'di dag gis chos kyi gzhi gcig la so sor rtog go/_/so sor mthong ngo /_/so sor 'dzin to/_/'jam dpal rnam par 
[\[173a.3\]]ma brtags pa'i tshe rang gi grong khyer gyi ri las mi 'char ba ma yin pa bzhin du chos la brtag pa'i mtha' 'di dag kyang yang dag pa phyin ci ma log pa sangs rgyas rnams kyi spyod yul las ma ltos pa gzhan bzhi po de bzhin du snang ngo /_/'jam dpal rang gi grong khyer gyi ri de 
[\[173a.4\]]las yang dag par 'char ba ma yin pa de bzhin du bzhi po ni rtogs pa'i thabs blo'i rim pa la de ltar snang ste/_don yang dag pa nyid ma yin no/_/'jam dpal brtag pa lnga po 'di dag las rnam par grol ba mtshungs pa thob pa'i dpe ni nor bu rin po ches bstan te/_
[\[173a.5\]]rin po che de yang sems can rnams kyis bsten pa'i las byas pa dang ma byas pa yod de/_gang zag rtog pa med pa dang log par rtog pa rnams ni chos la brtag pa'i mtha' lnga la mi brten pa ste/_rin po che bsten pa'i las ma byas pa'i gang zag gis rin po che ma 
[\[173a.6\]]rnyed pa dang dgos pa mi 'byung ba bzhin du de dag la mi dpyod mi sems pas khams gsum las mi thar ba yin no/_/bsten pa'i las byas pa ni khyad par du bsags pa dang cher bsags pa dang cung zad bsags pa rnams la rin po che'i dgos pa yang rim pa gsum 
[\[173a.7\]]du 'byung ba bzhin du yang dag pa phyin ci ma log pa dang lhag ma bzhi po brgyud par brtag pa theg pa che chung rim pa gsum yang dpe rim pa bzhin no/_/ngas bshad pa'i mdo sde bcu gnyis dang chos la brtag pa'i mtha' lnga ji lta bu yin pa'i dpe ni rgya mtsho la phyogs bzhi nas 
[\[173b\]]
[\[173b.1\]]chu 'bab pas bstan te/_phyogs bzhi nas chu bo bzhi yan lag mang po dang bcas pa phyogs bzhi nas bab kyang gzhi rgya mtsho chen po las bab par 'dra bas rgya mtsho ni phyogs bzhi nas 'bab pa'i chu thams cad kyi gzhi yin no/_/spyi yin no/_/de bzhin du chos la brtag pa'i 
[\[173b.2\]]mtha' lnga tha dad kyang ngas mdo sde bcu gnyis bshad pa la rten pa yin pas mdo sde bcu gnyis ni gzhi yin no/_/spyi yin no/_/'jam dpal khyod 'di skad du chos la brtag pa'i mtha' lnga po 'di dag ltar so sor rtog pa'i gang zag ma 'ongs pa'i dus na yang 'byung bar 'gyur ba lags 
[\[173b.3\]]sam zhes zer ba ni da ltar ngas chos rnams kyi rang gi ngo bo nyid ji lta ba bzhin du ston pa na yang 'khor 'dus pa rnams la rtog pa 'di lta bur tha dad par gyur na nga mya ngan las 'das nas tha dad par 'gyur ba lta ci smos te ches mang bar 'gyur ro/_/'jam dpal nga mya ngan las 'das nas 
[\[173b.4\]]lo lnga brgya dang dgu brgya dang stong dgu brgya dang nyis stong dang nyis stong lnga brgya'i bar du chos la brtag pa'i mtha' lnga po 'di dag la so sor rtog pa'i gang zag rim par 'byung bar 'gyur ro/_/'jam dpal khyod 'di skad du chos la brtag pa'i mtha' lnga po 'di dag la slob pa'i gang zag 
[\[173b.5\]]rnams don lags pa dang ma lags par rtsod par mi 'gyur lags sam zhes zer ba ni ma 'ongs pa'i dus nga mya ngan las 'das nas lo lnga brgya nas rtsod par 'gyur te/_de'i tshe gang zag rnams mos pa dang shes rab che chung gi dbang gis don ma nor bar rtogs ma rtogs kyi bye brag 
[\[173b.6\]]med par bdag nyid kyi don ma yin pa la yin nges par byas te/_gzhan gyi don yin pa yang ma yin par bsgrubs nas rtsod par 'gyur ro/_/gzhan drung na 'khod cing nyan pa rnams kyis kyang don bzhin du phyogs 'dzin par mi byed kyi/_yul gyis bsdus pa dang gnyen gyi phyogs 
[\[173b.7\]]'dzin par 'gyur ro/_/don ma nor bar shes pa rnams kyis kyang mi shes pa rnams la bstan par bya ba'i phyir mi rtsod kyi/_sma dbab pa dang shed gcad pa'i phyir rtsod de/_khyod kyi don gyi ngo bo ji ltar mthong ba smros zhes dris nas/_des smras pa dang /_don ma nor yang mdo sde gzhan 
[\[174a\]]
[\[174a.1\]]la brtsams nas smra bar 'gyur ro/_/khyod 'di skad zer zhes nor ba gzhan la sgrogs par 'gyur ro/_/bdag nyid las ma gtogs pa gzhan gyis ma shes na ci ma rung snyam par 'gyur ro/_/byang chub kyi phyir ma yin gyi zang zing gi phyir sgrogs par 'gyur ro/_/de skad 
[\[174a.2\]]ces bka' stsal pa dang /_'jam dpal gyis 'di skad ces gsol to/_/bcom ldan 'das chos la brtag pa'i mtha' lnga po 'di dag chos kyi gzhi gcig la tha dad par gyur na chos kyi gzhi de ni gang lags/_de la ji ltar brtags na ni 'khrul pa lags/_de'i ma nor ba'i rang gi ngo bo 
[\[174a.3\]]ni gang lags/_bcom ldan 'das kyis bka' stsal pa/_'jam dpal gzhi ni phung po rnams so/_/'byung ba rnams so/_/khams dang skye mched rnams so/_/de dag sgyu ma bzhin tha snyad tsam du snang ba las rtag pa dang ther zug tu bzung na 'khrul pa yin no/_/rang bzhin skye ba med pa 
[\[174a.4\]]la dngos po tha snyad du snang ba bsal nas med par brtags na yang 'khrul pa yin no/_/de'i gzhi ma nor ba'i rang gis ngo bo ni chos de dag gi rang bzhin skye ba med pa yin no/_/gsol pa/_'o na yul 'khrul pa'i gzhi ma mchis na yul 'khrul pa snang zhes bya ba ji lta bu lags/_bka' 
[\[174a.5\]]stsal pa/_chos sgyu ma bzhin tha snyad tsam du snang zhing yod pa de sems 'khrul pas snang bar ni mi bzung gi_/chos de dag gi rang bzhin skye ba med par ma shes nas rtag pa ther zug tu bzung ba'i 'khrul pa'i snang ba la sems 'khrul pa yul du snang bar zung shig_/de ci'i phyir 
[\[174a.6\]]zhe na/_chos rnams la gang gis rtag pa dang ther zug tu bzung na 'khor bar 'gyur ro/_/'khor bar gyur na phung po dang khams dang skye mched rnams yod par 'gyur ro/_/de yod na bde ba dang sdug bsngal rnams myong bar 'gyur ro/_/gang gis chos rnams kyi rang bzhin skye ba 
[\[174a.7\]]med pa shes nas chos rnams kyi dngos po rtag pa ther zug dang /_med pa dang chad pa'i mtha' gnyis po bsal na bla na med pa yang dag par rdzogs pa'i byang chub tu 'gyur ro/_/de thob pa dang mtshan dang dpe byad dang sangs rgyas kyi zhing yongs su dag par snang bar 'gyur ro/_/
[\[174b\]]
[\[174b.1\]]'jam dpal mdor na chos kyi rang bzhin skye ba med par ma shes nas chos rnams la rtag pa dang ther zug tu bzung bas 'khor bar gyur nas/_chos rnams snang ba la sems 'khrul pa snang zhes bya'i/_thog ma nam mkha' lta bu med pa las sems 'khrul pa'i mthus chos rnams 
[\[174b.2\]]snang ba ni ma yin no/_/'jam dpal mthong ba dag pa dang ma dag pa gnyis kyis 'khor ba dang mya ngan las 'das par snang ba la yang yul ni sems snang ba yin zhes bya'o/_/de skad ces bka' stsal pa dang /_'khor 'dus pa de dag thams cad yi rangs te/_bcom ldan 'das 
[\[174b.3\]]kyis gsungs pa la mngon par bstod do//_//chos nyid rang gi ngo bo nyid las mi g.yo bar tha dad par thams cad snang ba'i mdo rdzogs so//_//rgya gar gyi mkhan po dA na shI la dang ban de ye shes sdes bsgyur cing zhus te gtan la phab pa/_/dA na shI la'i zhal nas sde snod kyi bstan 
[\[174b.4\]]bcos dang dbu ma'i lta ba tha dad rnams 'di las 'phros pa yin gsung skad//[ {D129}]@##/_/rgya gar skad du/_Ar+ya pra shAn ta bi nish+tsa ya prA ti hAr+ya nA ma sa mA d+hi ma hA yA na sU tra/_bod skad du/_
[\[174b.5\]]'phags pa rab tu zhi ba rnam par nges pa'i cho 'phrul gyi ting nge 'dzin zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_
[\[174b.6\]]bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang /_sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' dang thabs cig tu bzhugs pa la 'di lta ste/_byang chub sems dpa' 'jam dpal gzhon nur gyur 
[\[174b.7\]]pa dang /_spyan ras gzigs dbang phyug dang /_sman gyi rgyal po dang /_sman yang dag byung dang /_sman mngon bsgrags dbyangs rgyal po dang /_lag na pad ma dang /_nyi ma'i 'od dang /_rdul med rnam par gnon dang /_ngan song spong dang /_ye shes bla ma'i ye shes ldan dang /_
[\[175a\]]
[\[175a.1\]]rin chen bla ma'i ye shes ldan dang /_sems can gyi skad ye shes ldan dang /_me tog bla ma'i ye shes ldan dang /_zla ba'i bla ma'i ye shes ldan dang /_dri ma med pa'i bla ma'i ye shes ldan dang /_rdo rje bla ma'i ye shes ldan dang /_rdul med bla ma'i ye shes ldan dang /_
[\[175a.2\]]rnam par snang byed bla ma'i ye shes ldan dang /_skar ma'i rgyal mtshan dang /_rin po che'i rgyal mtshan dang /_lhun po'i rgyal mtshan dang /_chags med rgyal mtshan dang /_me tog rgyal mtshan dang /_dri ma med pa'i rgyal mtshan dang /_nyi ma'i rgyal mtshan dang /_mdzes pa'i 
[\[175a.3\]]rgyal mtshan dang /_rdul bral rgyal mtshan dang /_rnam par snang byed rgyal mtshan dang /_sa'i gzi brjid dang /_rin chen gzi brjid dang /_blo gros chen po'i gzi brjid dang /_ye shes rdo rje'i gzi brjid dang /_dri ma med pa'i gzi brjid dang /_nyi ma'i gzi brjid dang /_bsod nams ri 
[\[175a.4\]]bo'i gzi brjid dang /_ye shes snang ba'i gzi brjid dang /_mtshungs med dpal gyi gzi brjid dang /_sa'i snying po dang /_nam mkha'i snying po dang /_rin po che'i snying po dang /_pad ma'i snying po dang /_nyi ma'i snying po dang /_yon tan rnam par dag pa'i snying po dang /_chos kyi phyag rgya'i snying po dang /_
[\[175a.5\]]rnam par snang byed kyi snying po dang /_lte ba'i snying po dang /_pad ma'i dpal gyi snying po dang /_nyi ma'i mig dang /_rnam par dag pa dri ma med pa'i mig dang /_rnam par sangs pa'i mig dang /_chags pa med pa'i mig dang /_kun tu lta ba'i mig dang /_shin tu rno ba'i mig dang /_rdo rje'i mig 
[\[175a.6\]]dang /_rin po che'i mig dang /_nam mkha'i mig dang /_kun nas mig dang /_lha'i cod pan dang /_chos kyi dbyings snang ba'i nor bu'i cod pan dang /_byang chub kyi snying po'i cod pan dang /_rnam par snang byed cod pan dang /_sangs rgyas thams cad byung ba'i snying po'i cod pan dang /_'jig 
[\[175a.7\]]rten gyi khams thams cad las mngon par 'phags pa'i cod pan dang /_dus thams cad du mngon par 'phags pa'i cod pan dang /_kun tu rnam par snang byed cod pan dang /_zil gyis mi non pa'i cod pan dang /_chos thams cad kyi snying po de bzhin gshegs pa'i seng ge'i khri 'dzin pa'i 
[\[175b\]]
[\[175b.1\]]cod pan dang /_kun nas chos kyi dbyings nam mkha' snang ba'i cod pan dang /_tshangs pa'i dbang po'i gtsug pud dang /_klu'i dbang po'i gtsug pud dang /_sangs rgyas 'phrul pa thams cad snang ba'i gtsug pud dang /_byang chub kyi snying po'i gtsug pud dang /_smon lam rgya mtsho thams cad kyi 
[\[175b.2\]]dbyangs nor bu rin chen rgyal po'i gtsug pud dang /_dus gsum thams cad kun nas dbyangs kyi gtsug pud dang /_de bzhin gshegs pa thams cad rnam par 'phrul pa'i snang ba'i rgyal mtshan nor bu'i rgyal po nor bu rin po che'i dra bas bres pa'i gtsug pud dang /_de bzhin gshegs 
[\[175b.3\]]pa thams cad kyi chos kyi 'khor lo dbyangs kyi gtsug pud dang /_de bzhin gshegs pa thams cad kyi 'od kyi dkyil 'khor rab tu gtong ba nor bu rin po che mngon par bsgrags pa'i gtsug pud dang /_nam mkha'i dbyings thams cad dbyer med pa rnam par shes pa'i nor bu rin po ches brgyan 
[\[175b.4\]]pa'i gtsug pud dang /_'od chen dang dri ma med pa'i 'od dang /_rin po che'i 'od dang /_rdul dang bral ba'i 'od dang /_snang ba'i 'od dang /_chos kyi 'od dang /_zhi ba'i 'od dang /_nyi ma'i 'od dang /_rnam par 'phrul pa'i 'od dang /_lha'i 'od dang /_bsod nams 'od dang /_bsod nams 
[\[175b.5\]]kyi tog dang /_ye shes kyi tog dang /_chos kyi tog dang /_mngon par shes pa'i tog dang /_'od kyi tog dang /_me tog gi tog dang /_nor bu'i tog dang /_sangs rgyas kyi tog dang /_tshangs pa'i tog dang /_kun nas snang ba'i tog dang /_tshangs pa'i dbyangs dang /_sa'i sgra dbyangs 
[\[175b.6\]]dang /_rgya mtsho'i dbyangs dang /_'jig rten dbang po'i dbyangs dang /_ri dbang rgyal po rdob pa'i dbyangs dang /_chos kyi dbyings thams cad rgyas par 'gengs pa'i dbyangs dang /_chos rgya mtsho thams cad bsgrags pa'i dbyangs dang /_rgya mtsho'i dkyil 'khor thams cad rab tu 
[\[175b.7\]{]klongs [,]klong [}]pa'i dbyangs dang /_snying rje chen po'i tshul gyi 'brug sgra bsgrags pa'i dbyangs dang /_'gro ba sdug bsngal ba thams cad dbugs 'byin pa'i dbyangs dang chos 'phags dang /_khyad par 'phags dang ye shes 'phags dang /_bsod nams ri rab 'phags dang /_yon tan 
[\[176a\]]
[\[176a.1\]]bsod nams 'phags dang /_grags pa 'phags dang /_kun nas snang ba 'phags dang /_byams pa chen po 'phags dang /_ye shes 'byung ba 'phags dang /_de bzhin gshegs pa'i rus rigs 'phags dang /_snang ba'i dpal dang /_mchog gi dpal dang /_
[\[176a.2\]]yang dag 'phags pa'i dpal dang /_rnam par snang byed dpal dang /_zla ba'i dpal dang /_tshogs kyi dpal dang /_nam mkha'i dpal dang /_rin po che'i dpal dang /_tog gi dpal dang /_ye shes dpal dang /_sA la'i dbang po'i rgyal po dang /_'gro ba'i dbang po'i rgyal po dang /_
[\[176a.3\]]tshangs pa'i dbang po'i rgyal po dang /_ri bo'i dbang po'i rgyal po dang /_mi g.yo ba'i dbang po'i rgyal po dang /_khyu mchog gi dbang po'i rgyal po dang /_blo mchog gi dbang po'i rgyal po dang /_rab tu zhi ba'i nga ro dang /_chags med nga ro dang /_sa dbyangs nga ro dang /_rgya mtsho 'brug bsgrags 
[\[176a.4\]]nga ro dang /_sngon gyi smon lam gyis bskur ba'i nga ro dang /_rgya mtsho'i dkyil 'khor sgra'i nga ro dang /_ye shes lhun po'i blo dang /_nam mkha'i blo dang /_dri ma med pa'i blo dang /_chags pa med pa'i blo dang /_rnam par sangs pa'i blo dang /_dus gsum snang ba'i blo dang /_rlabs po che'i 
[\[176a.5\]]blo dang /_rin po che'i blo dang /_yangs pa'i blo dang /_kun tu lta ba'i blo dang /_byang chub sems dpa' sems dpa' chen po chos kyi dbyings kyi tshul snang ba'i blo dang /_de dag la sogs pa sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' sems 
[\[176a.6\]]dpa' chen po thams cad kyang phyir mi ldog pa nam mkha'i dbyings ltar tshad med pa'i chos dang ldan pa/_chos kyi dbyings sgrib pa med pa mnyam par gnas pa dang ldan pa/_yang dag pa'i mtha' dang chos kyi dbyings mnyam pa nyid dang ldan pa/_las las kun tu 'byung ba'i rnam par smin 
[\[176a.7\]]pa ji lta ba bzhin du mos pa/_rgyu las kun tu 'byung ba'i 'bras bu ji lta ba bzhin du mos pa/_rgya'i 'bur 'byung ba lta bu'i chos thams cad mnyam pa nyid du shes pa dang ldan pa/_mig yor dang gzugs brnyan ltar snang ba'i chos mnyam pa nyid dang ldan pa/_sgra skad rnam par rig pa/_
[\[176b\]]
[\[176b.1\]]brag ca dang mtshungs pa'i chos thams cad dang ldan pa sha stag go/_/thams cad kyang rnam par thar pa bsam gyis mi khyab pa'i ting nge 'dzin thob pa/_dpa' bar 'gro ba'i ting nge 'dzin thob pa/_sangs rgyas kyi sku'i kha dog mtha' yas pa/_yongs su grub pa sgrub pa'i gzungs la rab tu 
[\[176b.2\]]gnas pa/_skra tsam gyi khyon gcig la sangs rgyas kyi zhing thams cad kun tu ston pa la mkhas pa/_skra tsam gyi khyon gcig la 'chi 'pho dang /_skye ba dang tshe dang mngon par 'byung ba dang dka' ba spyod pa ston pa dang /_byang chub kyi snying por 'gro ba dang mngon par rdzogs par byang chub 
[\[176b.3\]]pa dang /_chos kyi 'khor lo rab tu skor ba dang yongs su mya ngan las 'das pa chen po kun tu ston pa/_phyogs bcu'i 'jig rten gyi khams thams cad skyil mo krung gcig gis rgyas par 'gengs pa'i ye shes dang ldan pa/_zhing thams cad kyi rgyan zhing gcig tu kun tu ston pa'i ye 
[\[176b.4\]]shes dang ldan pa/_zhing gcig cig gi rgyan bkod pa zhing thams cad du ston pa dang ldan pa/_phyogs bcu'i 'jig rten gyi khams thams cad kyi de bzhin gshegs pa thams cad kyi 'khor de bzhin gshegs pa gcig gi 'khor du ston pa/_de bzhin gshegs pa gcig gi 
[\[176b.5\]]'khor de bzhin gshegs pa thams cad kyi 'khor du ston pa/_chos thams cad mtha' dang dbus med par ston pa la mkhas pa/_chos thams cad mtha' yas pa'i mthar gyur pa/_mtha' dang dbus med pa sgyu ma'i dra ba lta bur rab tu ston pa/_bskal pa mtha' yas mu 
[\[176b.6\]]med par sems can thams cad tha dad pa med par kun tu ston pa/_sems can thams cad kyi lus rang gi lus su byin gyis rlob pa'i mos pa'i 'jug pa la mkhas pa/_sangs rgyas thams cad kyi sku sku gcig tu mos pa 'jug pa la mkhas pa/_sangs rgyas gcig gi 
[\[176b.7\]]sku sangs rgyas ma lus pa thams cad kyi skur 'jug par sems can gzhan la kun tu ston par mkhas pa/_phyogs bcu'i 'jig rten gyi khams thams cad rang gi lus kun tu ston pa la mkhas pa/_dus gsum thams cad chos kyi sku gcig gis khyab par sems can 
[\[177a\]]
[\[177a.1\]]la kun tu ston pa lus gcig gi ting nge 'dzin la snyoms par zhugs la lus mtha' yas pa las ldang bar sems can la kun tu ston pa/_lus gcig gis mngon par rdzogs par byang chub la sems can thams cad snyed kyi lus kun tu ston pa/_sems can thams 
[\[177a.2\]]cad kyi lus sems can gcig gi lus su kun tu ston pa/_sems can gcig gi lus sems can thams cad kyi lus su kun tu ston pa/_sems can gyi lus chos kyi skur kun tu ston pa/_chos kyi sku sems can gyi lus su ston pa/_byang chub sems dpa' thams cad kyi smon lam 
[\[177a.3\]]rang gi smon lam du byin gyis rlob pa la mkhas pa/_byang chub sems dpa' rnams la sangs rgyas thams cad mngon par rdzogs par byang chub pa dang smon lam dang /_stobs dang mngon par rdzogs par byang chub pa kun tu ston pa/_yongs su smin pa'i sems can la 'dul ba ji lta ba bzhin 
[\[177a.4\]]du bla na med pa yang dag par rdzogs pa'i byang chub kun tu ston pa/_bskal pa 'grangs pa thams cad du smon lam gyi rgyun mi gcod pa/_rnam par shes pa'i lus las bskyod nas ye shes kyi sku la 'jog par dbang byed par sems can gyi tshogs thams cad la kun tu ston pa/_rang gi 
[\[177a.5\]]lus kyi rgyun bcad nas sems can gyi tshogs gzhan gyi smon lam yongs su rdzogs par byed par kun tu ston pa/_sems can thams cad yongs su smin par byed pa'i smon lam la 'jug pa/_'jig rten gyi khams gcig na bskal pa 'grangs pa thams cad du byang chub sems 
[\[177a.6\]]dpa'i spyod pa rgyun mi gcod pa mngon par rdzogs par byang chub par smon lam btab pa'i stobs kyis skra tsam gyi khyon gcig la sangs rgyas kyi zhing thams cad rgyas par 'gengs pa'i 'jig rten gyi khams brjod du med pa kun tu ston pa/_'jig rten gyi khams gcig tu lus du ma 
[\[177a.7\]]kun tu ston pa/_chos kyi tshig gcig brjod pas chos kyi dbyings ma lus par rgyas par 'gengs pa'i chos kyi sprin chen po las byung ba'i bdud rtsi'i khu ba'i char pa 'bebs la/_rig pa dang rnam par grol ba'i glog byung zhing yang dag pa de kho na'i 'brug bsgrags pas sems can 
[\[177b\]]
[\[177b.1\]]gyi khams thams cad tshim par byed cing smon lam chen po yongs su rdzogs par byed par kun tu ston pa/_bsam gtan dang rnam par thar pa dang mngon par shes pa dang rig pa dang ye shes la 'jug pa'i spyod yul ba/_sems bskyed pa gcig gis phyogs bcu'i 'jig rten gyi khams rab 'byam 
[\[177b.2\]]thams cad du 'gro ba'i skye ba thams cad du skyes pa'i sems can thams cad kyi lus kun tu ston pa/_rang gi sems shes pa dang gzhan gyi sems shes pa chags pa med pas/_sems can gcig dang sems can thams cad kyi sems kyi spyod pa dang g.yo ba shes pa la mkhas pa/_de bzhin 
[\[177b.3\]]gshegs pa'i stobs bcu la skad cig gcig gis 'jug pa'i ye shes la mkhas pa/_dus gsum du gtogs pa thams cad kyi grangs la chags pa med pa'i ye shes la 'jug pa/_sems can gzhan gyi rgyud la yang dag par thob par byed pa'i ye shes la mkhas pa/_sems kyi skad cig 
[\[177b.4\]]sems kyi skad cig la phyogs bcu'i 'jig rten gyi khams rab 'byam thams cad du sems can thams cad la mngon par rdzogs par byang chub pa kun tu ston pa la mkhas pa/_sems can gcig gi 'du shes kyis sems can ma lus pa thams cad kyi las kyi bya ba la mngon sum du 'jug pa'i 
[\[177b.5\]]ye shes la mkhas pa/_sems can gcig gi sgra skad kyis sems can thams cad kyi skad la 'jug par ston pa'i ye shes la mkhas pa/_lus gcig la dmigs la sems can thams cad kyi lus la dmigs par kun tu ston pa la mkhas pa/_de bzhin gshegs pa gcig gi 
[\[177b.6\]]'khor gyi dkyil 'khor du 'jug la de bzhin gshegs pa thams cad kyi 'khor gyi dkyil 'khor na chos ston pa kun tu 'dzin pa la mkhas pa sha stag go/_/thams cad kyang gzungs thams cad thob pa/_shin tu rnam par nges pa'i spobs pa ston cing sems can gyi khams thams cad 
[\[177b.7\]]kyi dbang po 'dzin par 'jug pa la mkhas pa/_sems can gcig gi sems la dmigs pas brjod du med pa'i rgyud du byang chub rnam par 'tshang rgya zhing sems can thams cad kyi sems la 'jug pa'i ye shes la mkhas pa/_skad cig gis 'jig rten gyi khams thams cad du 
[\[178a\]]
[\[178a.1\]]go bar byed cing sems can thams cad kyi bsam pa'i rim pa shes la sems can gzhan gyi rgyud la yang dag par thob par byed pa'i ye shes la mkhas pa/_sngon gyi mtha'i mu'i bskal pa mtha' yas pa'i 'gro ba thams cad kyi sems bsam gyis mi khyab pa rjes su 
[\[178a.2\]]dran pa la 'jug pas las dang bya ba dang 'bras bu rnam par smin pa ji lta ba bzhin du mngon sum du sems can la ston cing sems can la shes par byed pa la mkhas pa/_'jig rten gyi khams thams cad brgyan pa la mkhas pa/_'jig rten gyi khams thams cad kun tu 'jug pa la mkhas pa/_sangs 
[\[178a.3\]]rgyas dang byang chub sems dpa' thams cad kyi smon lam dang bdag gi spyod pa dang smon lam yang dag par skyed cing chos kyi snang ba rab tu gtong ba la mkhas pa/_rdul phra rab kyi rdul gcig la bskal pa dang 'jig rten gyi khams brjod du med pa la 'jug pa la mkhas pa/_rdul phra 
[\[178a.4\]]rab kyi rdul gcig la 'jig rten gyi khams thams cad kyi tshad tsam gyis sangs rgyas kyi zhing gcig kun tu ston pa la mkhas pa/_mtsho chen po rgya mtsho'i chu'i phung po thams cad spu'i khung bu gcig tu bcug ste/_chos kyi dbyings kyi tshad tsam gyi 'jig rten gyi khams thams cad du 
[\[178a.5\]]'gro yang sems can rnams la gnod pa med pa la mkhas pa/_'jig rten gyi khams brjod du med pa rang gi lus su 'jug cing sems can gyi bya ba thams cad kun tu ston pa la mkhas pa/_khor yug dang khor yug chen po dang ri chen po gzhan grangs med cing bsam gyis mi khyab la 
[\[178a.6\]]mtshungs pa med cing gzhal du med de tshad med la brjod du med pa'i yang brjod du med pa dag spu'i khung bu gcig tu bcug ste/_chos kyi dbyings kyi tshad tsam gyis 'jig rten gyi khams thams cad du 'gro yang sems can rnams skrag par mi 'gyur ba la mkhas pa/_bskal pa brjod 
[\[178a.7\]]du med pa'i yang brjod du med pa bskal pa gcig tu byin gyis rlob cing bskal pa gcig kyang 'jig pa dang 'chags pa'i bskal pa brjod du med pa'i yang brjod du med par kun tu ston pa la mkhas pa/_'dul ba ji lta ba bzhin du sems can thams cad la 'jig rten gyi khams thams cad 
[\[178b\]]
[\[178b.1\]]chus 'jig pa dang mes 'jig pa dang rlung gis 'jig par kun tu ston pa la mkhas pa/_'jig rten gyi khams grangs med bsam gyis mi khyab pa rkang pa'i mthe bos mnan kyang sems can la gnod pa med par mkhas pa sha stag go/_/thams cad kyang chos kyi sprin gyis thob pa phyogs 
[\[178b.2\]]bcu'i 'jig rten gyi khams thams cad kyi sems can rnams la 'dul ba ji lta ba bzhin du 'tshe ba dang bcas pa dang /_gnod pa dang bcas pa dang mu ge'i mya ngan chen po byin gyis rlob pa kun tu ston pa la mkhas pa/_sems can gzhan la rnam par 'tshe ba med pa mngon par shes 
[\[178b.3\]]pa sangs rgyas mi bzhugs pa'i 'jig rten gyi khams su sangs rgyas 'byung bar kun tu ston pa sha stag ste/_bzang skyong la sogs pa byang chub sems dpa' lnga brgya thams cad kyang phyir mi ldog pa sha stag go/_/yang de'i tshe yangs pa can gyi grong khyer chen po nas lits+tsha bI gzhon nu dkon 
[\[178b.4\]]mchog 'byung gnas zhes bya ba lits+tsha bI gzhon nu nyi khri chig stong gis yongs su bskor te mdun du bdar nas lhan cig tu bya rgod kyi phung po ri ga la ba der song ste phyin pa dang /_bcom ldan 'das kyi zhabs la mgo bos phyag 'tshal te/_g.yas phyogs logs su 'dug nas 
[\[178b.5\]]thams cad kyang mig mi 'dzums par bcom ldan 'das la lta zhing 'khod par gyur to/_/ga yA'i grong khyer chen po nas khyim bdag sngo sangs can zhes bya ba dge bsnyen lnga brgyas yongs su bskor te mdun du bdar nas bcom ldan 'das ga la ba der song ste phyin nas/_bcom ldan 
[\[178b.6\]]'das kyi zhabs la mgo bos phyag 'tshal te mig mi 'dzums par bcom ldan 'das la lta zhing phyogs gcig tu 'dug go/_/khyim bdag bzang skyong yang khyim bdag lnga stong gis yongs su bskor te mdun du bdar nas bcom ldan 'das ga la ba der song ste phyin nas/_bcom ldan 
[\[178b.7\]]'das kyi zhabs la mgo bos phyag 'tshal te phyogs gcig tu 'dug nas thams cad kyang mig mi 'dzums par bcom ldan 'das la lta zhing 'khod par gyur to/_/khyim bdag legs sbyin yang khyim bdag lnga stong gis yongs su bskor nas bcom ldan 'das ga la ba der song ste phyin 
[\[179a\]]
[\[179a.1\]]nas bcom ldan 'das kyi zhabs la mgo bos phyag 'tshal te/_phyogs gcig tu 'dug nas thams cad mig mi 'dzums par bcom ldan 'das la lta zhing 'khod par gyur to/_/khyim bdag ded dpon bzang po yang g.yog mang po dang bcom ldan 'das 
[\[179a.2\]]ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/_/tsam pa'i grong khyer chen po nas kyang tshong dpon gyi bu lag bzang tshong dpon gyi bu brgyad khri bzhi stong 
[\[179a.3\]]gis yongs su bskor te mdun du bdar nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/_/bram ze'i khye'u mis byin yang bram ze'i khye'u 
[\[179a.4\]]lnga brgyas yongs su bskor te mdun du bdar nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos phyag 'tshal te phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/_/bram 
[\[179a.5\]]ze'i khye'u dga' ba'i zla ba yang g.yog bram ze'i khye'u lnga brgya dang bcom ldan 'das ga la ba der song ste phyin pa dang bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/_/lus 'phags 
[\[179a.6\]]mo'i bu yul ma ga d+hA'i rgyal po ma skyes dgra yang srog chags lnga stong gis yongs su bskor te mdun du bdar nas glang po'i dbang po nor skyong la zhon te bcom ldan 'das ga la ba der song nas de bzhon du rung ba'i sa ji tsam pa de tsam du nor skyong la zhon te/_khang bu brtsegs mas 
[\[179a.7\]]song nas bzhon pa las babs te rkang gis bya rgod kyi phung po'i ri la 'dzegs nas/_bcom ldan 'das ga la ba der song ste phyin pa dang bcom ldan 'das kyi zhabs la mgo bos phyag 'tshal te/_srog chags lnga stong dang lhan cig tu phyogs gcig tu 'dug nas bcom ldan 'das 
[\[179b\]]
[\[179b.1\]]la mig mi 'dzums par lta zhing 'dug go/_/grong khyer chen po bA rA Na sI nas tshong dpon gyi bu yul 'khor bzang po zhes bya ba yang tshong dpon gyi bu lnga brgyas yongs su bskor te mdun du bdar nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos 
[\[179b.2\]]phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/_/lha'i dbang po brgya byin dang mi mjed kyi bdag po tshangs pa dang 'jig rten skyong ba bzhi dang lha'i bu dbang phyug chen po dang lha'i bu zla ba dang /_lha'i bu shin tu rnam par gnon 
[\[179b.3\]]sems dang /_lha'i bu mtshan bzang dang /_lha'i bu gzhan yang bsam gyis mi khyab mtshungs pa med gzhal du med dpag tu med/_tshad med pa dag lha'i bu re re la yang g.yog lha'i bu bye ba khrag khrig phrag brgya stong dang bcom ldan 'das ga la ba der song ste lhags nas/_lha'i bu 
[\[179b.4\]]re res kyang bcom ldan 'das la tshul dang 'thun pa'i mchod pa bsam gyis mi khyab pa byas te/_phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/_/yang de'i tshe bcom ldan 'das spu'i khung bu re re dang dpe byad 
[\[179b.5\]]bzang po dang mtshan re re nas kyang sangs rgyas kyi zhing bcu'i rdul phra rab kyi rdul snyed kyi 'od phyung ste/_'od zer de re res kyang phyog bcu'i phyogs re rer sangs rgyas kyi zhing bye ba phrag bcu'i rdul phra rab kyi rdul snyed kyi 'jig rten gyi khams snang ba chen pos khyab par byas so/_/'jig 
[\[179b.6\]]rten gyi khams re re nas kyang byang chub sems dpa' bye ba khrag khrig brgya stong grangs med pa 'ongs te/_byang chub sems dpa' re re yang rin po che'i khang pa brtsegs pa chen po nang rgyar dpag tshad bye ba brgya stong yod pa/_rin po che'i kha khyer gyis bskor ba'i nor bu dang mu tig 
[\[179b.7\]]dang rin po che'i lda ldis mdzes par byas pa/_rgyal mtshan dang ba dan bsgreng ba'i nang na gnas shing lha'i bu mo bye ba phrag khrag khrig brgya stong grangs med bsam gyis mi khyab pas yongs su bskor nas bcom ldan 'das ga la ba der song ste phyin nas/_lha'i me tog gi sprin dang 
[\[180a\]]
[\[180a.1\]]rin po che'i sprin dang na bza'i sprin dang /_tsan dan sbrul gyi snying po dang a ga ru dang spos kyi sprin dang lha'i rol mo dang /_pheg rdob pa dang glu'i sprin 'jig rten gyi khams kyi tshad tsam gtor nas phyogs gcig tu 'khod de bcom ldan 'das la mig mi 'dzums par lta zhing 
[\[180a.2\]]'khod par gyur to/_/yang de'i tshe na stong gsum gyi stong chen po'i 'jig rten gyi khams 'di tha na skra'i rtse mo'i cha shas kyi phyogs tsam yang lha dang klu dang gnod sbyin dang /_dri za dang lha ma yin dang nam mkha' lding dang mi'am ci dang lto 'phye chen po dang /_brgya byin dang tshangs pa dang 'jig rten skyong 
[\[180a.3\]]ba dang /_mi dang mi ma yin pa dang byang chub sems dpa' rgya che ba rgya che ba dag gis ma khebs par gyur pa med do yang de'i tshe byang chub sems dpa' bzang skyong zhes bya ba stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs nas bcom 
[\[180a.4\]]ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na bcom ldan 'das de bzhin gshegs pa dgra bcom pa yang dag par 
[\[180a.5\]]rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang bcom ldan 'das kyis byang chub sems dpa' bzang skyong la 'di skad ces bka' stsal to/_/bzang skyong khyod ci dang ci 'dod pa dris shig dang ngas dris pa de dang de'i lung bstan pas khyod kyi 
[\[180a.6\]]sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' bzang skyong gis 'di skad ces gsol to/_/bcom ldan 'das gnas gang dang spyod pa ji lta bu dang tshul ji lta bu dang khyad par ji lta bu dang /_dge ba'i rtsa ba ji lta bu 
[\[180a.7\]]dang brtson 'grus ji lta bu dang rab tu zhi ba ji lta bu dang /_ye shes la mkhas pa ji lta bu dang dran pa ji lta bu dang rtogs pa ji lta bu dang blo gros ji lta bu dang /_khrel mchis pa ji lta bu dang mos pa ji lta bu dang /_go cha ji lta bus byang chub sems dpa' sems dpa' chen po bla na med pa 
[\[180b\]]
[\[180b.1\]]yang dag par rdzogs pa'i byang chub las phyir mi ldog ste/_bla na med pa yang dag par rdzogs pa'i byang chub las mi nyams shing yongs su mi nyams pa lags/_ji ltar na de bzhin gshegs pa'i spyod pas byung ba lags/_ji ltar na de bzhin gshegs pa'i ye shes la brtson 
[\[180b.2\]]'grus sbyangs pa lags/_ji ltar na shes rab che ba lags/_ji ltar na ye shes chen po la mkhas pa lags/_ji ltar na tshul khrims rnam par dag pa lags/_ji ltar na ji ltar thos pa'i chos rnams mi bskyud pas dran pa dang ldan pa lags/_ji ltar na dge ba'i rtsa ba ji ltar 
[\[180b.3\]]bgyis pa bzhin du skyes pas tshe rabs dran pa lags/_ji ltar na sems can gzhan la skul bas sngon gyi gnas pa la mkhas pa lags/_ji ltar na dbang po'i khyad par la mkhas pas blo dang ldan pa lags/_ji ltar na mtshan dang ldan pa lags/_ji ltar na sangs rgyas la 
[\[180b.4\]]lta ba dang chos nyan pa dang dge 'dun la bsnyen bkur bgyid pa dang mi 'bral ba lags/_ji ltar na 'jig rten gyi khams gzhan na bzhugs pa'i sangs rgyas bcom ldan 'das rnams mthong zhing /_'jig rten gyi khams mtha' yas mu ma mchis par de dag gi chos kyang thos la thams 
[\[180b.5\]]cad kyang kun tu 'dzin kun chub par bgyid/_gzhan la yang rgya cher yang dag par rab tu ston pa lags/_ji ltar na mi dge ba'i rtsa ba thams cad sreg pas me lce lta bu lags/_ji ltar na chos dkar po thams cad khong du chud pas zla ba lta bu lags/_ji ltar na ma rig pa'i mun pa 
[\[180b.6\]]thams cad sel bas nyi ma lta bu lags/_ji ltar na dge ba'i rtsa ba thams cad kyis 'phags pas ri bo'i dbang po'i rgyal po lta bu lags/_ji ltar na zab mo la bzod pa mi phyed pas rdo rje lta bu lags/_ji ltar na lhun po brtsegs pa dang mtshungs shing 'dra bas mi 'jigs pa thob pa 
[\[180b.7\]]lags/_ji ltar na spobs pa thogs pa ma mchis pas dbyangs shin tu yongs su dag pa lags/_ji ltar na tshig thams cad rab tu dbye ba rnam par nges pa la mkhas pas thos pa mang ba lags/_ji ltar na khro gnyer ma mchis la bzhin 'dzum zhing shin tu gsal ba lags/_
[\[181a\]]
[\[181a.1\]]ji ltar na 'jig rten gyi chos thams cad kyis ma gos pa lags/_ji ltar na 'jig rten gyi khams mtha' yas pa dbyangs kyis go bar bgyid/_ji ltar na 'jig rten gyi khams mtha' yas mu ma mchis ba spu'i khung bu gcig tu stsal kyang sems can rnams kyis 
[\[181a.2\]]bdag cag gang du mchis pa yang ma 'tshal la/_bgyid pa de yang ma 'tshal/_ji ltar na sems can yongs su smin par bgyid pas phyogs bcu'i de bzhin gshegs pa thams cad kyi 'khor gyi dkyil 'khor rnams na yang kun tu gda' la/_gnas nas kyang mi g.yo/_
[\[181a.3\]]ji ltar na skra tsam gyi khyon gcig la dga' ldan gyi gnas na gnas pa dang 'chi 'pho ba dang mngal du 'jug pa dang btsas pa dang mngon par 'byung ba dang dka' ba spyod pa la spyod pa dang byang chub kyi snying por mchi ba dang bdud las rgyal ba dang chos kyi 'khor lo rab tu bskor ba dang /_yongs 
[\[181a.4\]]su mya ngan las 'das pa chen po kun tu ston cing bstan pa gnas par kun tu bstan pa yang ston/_ji ltar na sems kyi skad cig gcig gis sems can thams cad kyi sems kyi spyod pa rab tu 'tshal ba lags/_de skad ces gsol pa dang /_bcom ldan 'das kyis byang 
[\[181a.5\]]chub sems dpa' bzang skyong la 'di skad ces bka' stsal to/_/bzang skyong legs so legs so bzang skyong khyod 'di ltar skye bo mang po la phan pa dang skye bo mang po la bde ba'i phyir zhugs shing /_'jig rten la snying brtse ba dang lha dang mi'i skye bo phal po che'i don dang phan pa dang bde ba'i phyir 'di ltar khyod 
[\[181a.6\]]snying rje chen po dang ldan zhing /_bzang skyong khyod de bzhin gshegs pa la don 'di 'dri bar sems pa ni bzang skyong khyod yang legs so/_/bzang skyong de'i phyir legs par rab tu nyon la yid la zung shig dang ngas bshad do/_/byang chub sems dpa' bzang skyong gis bcom 
[\[181a.7\]]ldan 'das la legs so zhes gsol te bcom ldan 'das kyi ltar nyan pa dang bcom ldan 'das kyis 'di skad ces bka' stsal to/_/bzang skyong byang chub sems dpa'i spyod pa sangs rgyas kyis rab tu zhi ba rnam par nges pa'i cho 'phrul zhes bya ba'i ting nge 'dzin yod do/_/de la 
[\[181b\]]
[\[181b.1\]]gnas pa'i byang chub sems dpa' sems dpa' chen po ni yon tan gyi khyad par 'di dag dang gzhan rnams kyang 'thob bo/_/bzang skyong rab tu zhi ba rnam par nges pa'i cho 'phrul zhes bya ba'i ting nge 'dzin gang zhe na/_'di lta ste/_chos thams cad yang dag pa ji lta ba bzhin du khong du chud pa 
[\[181b.2\]]dang mtshan nyid rab tu rtogs pa dang phyin ci log gi mtshan nyid yang dag par 'joms pa dang /_bdag gi bag chags kyi sa yongs su mi 'dzin pa dang /_gzhan mi dmigs pa dang /_srog la rlom sems med pa dang /_'khor ba la mi 'jug pa dang /_dngos po yongs su shes 
[\[181b.3\]]pa dang zhi gnas bsgom pa dang lhag mthong mngon sum du byed pa dang /_sems gnas pa dang dran pa mi g.yeng ba dang rtog pa dang dpyod pa nye bar zhi ba dang /_dge ba'i phyogs la yang dag par sten pa dang mi dge ba'i phyogs sel ba dang /_chags pa dang zhe sdang dang gti mug rab tu 
[\[181b.4\]]zhi ba dang ma rig pa sel ba dang rig pa la yang dag par sten pa dang /_rgyu yongs su shes pa dang lta ba yang dag par 'joms pa dang rnam par shes pa dang bral ba dang /_ye shes 'byung ba dang srid pa zad pa dang dga' ba'i 'dod chags spong ba dang sangs rgyas la gcig tu nges pa dang 
[\[181b.5\]]chos la nem nur med pa dang /_dge 'dun la rnam par mi rtog pa dang mi 'byed pa'i tshig dang 'thun par sdums byed pa dang /_dben pa la gzhol ba dang bka' blo bde ba dang mu cor du mi smra ba dang zang zing med pa dang /_kha na ma tho ba spong ba dang sdig pa thams cad mi byed pa dang 'brel pa 
[\[181b.6\]]mdun du byed pa dang /_'phub mi byed pa dang 'jig rten gyi ya mtshan la mngon par dga' ba med pa dang /_'khor ba la nyes dmigs su lta ba dang mya ngan las 'das pa la phan yon du lta ba dang /_lhag pa'i bsam pas yongs su mya ngan las 'das pa'i dbyings 'dod pa dang /_g.yo med 
[\[181b.7\]]pa dang gya gyu med pa dang sgyu med pa dang /_tshul 'chos pa med pa dang kha gsag med pa dang /_gzhogs slong med pa dang /_thob kyis 'jal ba med pa dang /_rnyed pa dang bkur sti yongs su spong ba dang /_brtson 'grus brtsams pa dang shin tu bzod pa dang /_le lo med pa dang sgrib pa spong ba 
[\[182a\]]
[\[182a.1\]]dang /_dge ba bcu'i las kyi lam dang ldan pa dang tshul khrims kyi phung po skyon med pa dang /_ting nge 'dzin gyi phung po las mi g.yo ba dang /_ting nge 'dzin dang snyoms par 'jug pa rnams la mi gnas pa dang pha rol tu phyin pa yongs su rdzogs par byed pas mi ngoms pa dang /_
[\[182a.2\]]bsam gtan dang rnam par thar pa dang /_ting nge 'dzin dang snyoms par 'jug pas rnam par 'phrul pa dang /_rdzu 'phrul gyi rkang pas ji ltar 'dod pa bzhin du rnam par rtsen pa dang /_thams cad mkhyen pa'i ye shes la dbang sgyur ba dang /_blo tha dad pa med pa dang bems po ma yin pa dang mi 
[\[182a.3\]]'on mi lkugs pa dang /_gzhan gyi dring la mi 'jog pa dang kun nas mnar sems kyi dngos po rnam par spong ba dang /_skyes bu dam pa'i gnas thob pa dang skyes bu ngan pa la mi lta ba dang byis pa rnams rnam par spong ba dang mkhas pa dang 'grogs pa dang /_dran pa'i stobs bskyed pa 
[\[182a.4\]]dang /_ye shes kyi stobs bskyed pa dang /_khyim pa dang rab tu byung ba rnams dang mi 'dri ba dang /_dben pa la gnas pa dang stong pa nyid dang mtshan ma med pa dang smon pa med pa dang /_chos rnams la bzod pa dang chos thams cad ji lta ba bzhin du rab tu rtogs pa ste/_'di ni bzang 
[\[182a.5\]]skyong rab tu zhi ba rnam par nges pa'i cho 'phrul zhes bya ba'i ting nge 'dzin ces bya ba ste/_ting nge 'dzin 'di la slob pa'i byang chub sems dpa' ni chos thams cad la sgrib pa med pas shes pa 'thob bo/_/bzang skyong gzhan yang rab tu zhi ba rnam par nges pa'i cho 'phrul gyi ting nge 'dzin 
[\[182a.6\]]ces bya ba ni 'di lta ste/_chos thams cad mnyam pa nyid du shes pa dang /_tshig thams cad la mtshams sbyar bar shes pa dang khyim gyi dngos po yongs su gtong ba dang /_khams gsum la mngon par mi dga' ba dang sems ma zhum pa dang /_chos thams cad la mngon par 
[\[182a.7\]]ma zhen pa dang dam pa'i chos yongs su 'dzin pa dang /_chos sbed pa dang las kyi rnam par smin pa la yid ches pa dang 'dul ba la mkhas pa dang /_rtsod pa nye bar zhi ba dang 'thab pa med pa dang /_'gyed pa med pa dang /_bzod pa yang dag par 'dzin pa dang /_rtogs pa yang 
[\[182b\]]
[\[182b.1\]]dag par 'dzin pa dang /_rtogs pa mnyam pa nyid dang /_chos nyid rab tu dbye ba la mkhas pa dang /_chos gtan la dbab pa la mkhas pa dang /_chos kyi tshig la mkhas pa dang /_chos kyi tshig rab tu dbye ba shes pa dang /_sngon gyi mtha' shes pa dang /_phyi ma'i mtha' shes pa 
[\[182b.2\]]dang /_da ltar byung ba shes pa dang /_dus gsum mnyam pa nyid du shes pa dang /_'khor gsum yongs su dag pa shes pa dang /_lus kyi gnas shes pa dang /_sems kyi gnas shes pa dang /_spyod lam srung ba shes pa dang /_las rnam par dag pa dang /_sgrib pa las shin tu 
[\[182b.3\]]'da' ba dang /_phung po yongs su shes pa dang /_khams mnyam pa nyid du shes pa dang /_skye mched sel ba dang /_srid pa spong ba dang /_mi skye ba'i bzod pa'i bya ba 'jug pa dang /_rgyu ston pa dang /_las dang 'bras bu chud mi gzon pa dang /_chos mthong ba dang lam sgom pa dang /_de bzhin 
[\[182b.4\]]gshegs pa rnams dang phrad pa dang /_shes rab rno ba dang /_tshig rab tu dbye ba shes pa dang /_sgra yongs su shes pa dang /_mchog tu dga' ba thob pa dang /_chos kyi dga' ba rjes su myong ba dang /_dran pa dang /_mnyen pa dang /_ngang bde ba dang khro gnyer med pa dang /_des pa dang 'grogs na 
[\[182b.5\]]bde ba dang tshig 'jam pa dang /_gsong por smra ba dang tshur shog legs par 'ongs so zhes smra ba dang /_snyom las med pa dang bla ma la gus pa dang /_bla ma la sri zhu che ba dang skye ba la mi dga' ba dang /_chos dkar pos mi ngoms pa dang 'tsho ba rnam par dag pa dang /_dgon pa'i gnas 
[\[182b.6\]]mi gtong ba dang /_sa rnam par 'jog pa dang /_dran pa chud mi gzon pa dang phung po la mkhas pa dang /_khams la mkhas pa dang skye mched la mkhas pa dang /_mngon par shes pa mngon du bya ba la 'jug pa dang /_nyon mongs pa sel ba dang /_bag chags kyi mtshams sbyor ba yang dag par 
[\[182b.7\]]'joms pa dang /_khyad par du 'gro ba dang sgom pa'i rgyu 'thun pa dang /_ltung ba las 'byin pa la mkhas pa dang /_kun nas dkris pa rnam par gnon pa dang /_bag la nyal ba spong ba dang /_srid pa las shin tu 'da' ba dang /_tshe rabs dran pa dang /_las kyi rnam par smin pa la 
[\[183a\]]
[\[183a.1\]]the tshom med pa dang /_las la sems pa dang skye ba la yid mi rton pa dang /_las mngon par 'du mi byed pa dang nang gi skye mched yid la mi byed pa dang /_phyi'i skye mched rnams la kun tu mi rgyu ba dang /_bdag la mi stod pa dang gzhan la mi smod pa dang /_mi dga' ba la 
[\[183a.2\]]mi zhen pa dang so so'i skye bo la yid mi rton pa dang /_tshul khrims kyi rgyu 'thun pa dang bsnyen par dka' ba dang /_gzi brjid che ba dang bdag shes pa dang nyams pa med pa dang /_spyod lam phun sum tshogs pa la gnas pa dang gnod sems med pa dang tshig mi brlang ba dang gzhan la mi gnod pa dang /_
[\[183a.3\]]mdza' bo rjes su srung ba dang rnam par mi 'tshe ba'i ngang tshul dang ldan pa dang /_sems can la gnod pa mi byed pa dang tshig 'jam pa dang /_khams gsum pa la mi gnas pa dang gsang ba'i tshig rnams srung ba dang /_chos thams cad la stong pa nyid dang 'thun par bzod pa dang thams cad 
[\[183a.4\]]mkhyen pa'i ye shes la shin tu 'dun pa dang ye shes gsal ba dang /_tshul khrims brtan pa dang snyoms par 'jug pa la 'jug pa dang /_gcig pur dga' ba dang cung zad shes pas chog par mi 'dzin pa dang /_sems zhum pa med pa dang lta bar gyur pa rnam par spong ba dang /_gzungs 
[\[183a.5\]]thob pa dang ye shes thob pa dang gnas dang gnas ma yin pa la nan tan byed pa dang /_gtan tshigs dang rigs pa dang tshul gyi sgor gyur pa dang /_'doms pa dang rjes su ston pa dang spyod pa 'thun par bzod pa dang bzod pa'i sa dang ldan pa dang /_mi bzod pa med pa dang ye shes kyi 
[\[183a.6\]]sa dang ldan pa dang /_mi shes pa spong ba dang /_ye shes la gnas pa dang /_rnal 'byor spyod pa'i sa dang /_byang chub sems dpa'i spyod yul ba dang /_chos thams cad kyi ngo bo nyid khong du chud cing rab tu rtogs pa shes pa dang sems nges par sems pa dang /_skye bar nying mtshams mi sbyor 
[\[183a.7\]]ba dang nying mtshams mi sbyor ba shes pa dang khur bor ba dang /_de bzhin gshegs pa'i ye shes dang 'dod chags spong ba dang /_zhe sdang dang bral ba dang gti mug spong ba dang rnal 'byor la brtson pa dang /_mi rigs pa dang bral ba dang /_dge ba'i chos la 'dun pa dang lhag pa'i bsam 
[\[183b\]]
[\[183b.1\]]pa la nan tan byed pa dang mtshan mo mi nyal ba dang /_spong ba mi gtong ba dang chos dkar po rnams kun du srung ba dang /_dge ba'i rtsa ba sngon du 'gro ba dang /_thabs la mkhas pa shes pa dang mtshan ma spong ba dang 'du shes las ldog pa dang /_mdo sde mngon par sgrub pa dang 'dul ba la mkhas 
[\[183b.2\]]pa dang /_bden pa la rnam par nges pa dang rnam par grol ba la mngon sum du bya ba la 'jug pa dang /_tshig gcig tu nges pa dang /_gtsigs par smra ba dang ye shes ji lta ba bzhin du mthong ba dang /_thos pa yongs su tshol ba dang ye shes kyis mi ngoms pa dang /_sems yongs su dag 
[\[183b.3\]]pa dang /_lus yongs su dag pa dang /_ngag yongs su dag pa dang /_dogs pa med pa'i tshig dang stong pa nyid la kun tu sten pa dang /_mtshan ma med pa la sten pa dang smon pa med pa'i ngo bo nyid kyis mi dmigs par shes pa dang /_mi 'jigs pa thob pa dang sdug bsngal ba rnams la 
[\[183b.4\]]mi brnyas pa dang /_de dag la nor sbyin pa dang dbul po rnams la khyad du mi gsod pa dang tshul khrims 'chal pa rnams la snying brtse zhing snying rje ba'i blo dang ldan pa dang /_phan pa'i dngos po dang ldan pa dang chos kyis phan 'dogs pa dang /_zang zing yongs su gtong ba dang tshul khrims dang 
[\[183b.5\]]ldan pa la g.yo med par sten pa dang /_bdog pa thams cad yongs su gtong ba dang /_lhag pa'i bsam pas mgron du gnyer ba dang ji skad smras pa bzhin du byed pa dang /_phyir zhing brtson pa dang bsti stang byas pas dga' ba myong ba dang /_dpe shes pa dang sngon byung ba la mkhas pa dang /_
[\[183b.6\]]ming dang brdar brtags pa la 'jug pa shes pa dang btags pa kun tu 'joms pa dang /_bkur sti byed pa la mngon par dga' ba med pa dang bkur sti mi byed pa la btang snyoms su byed pa dang /_rnyed pa don du mi gnyer ba dang ma rnyed pas sro shi bar mi 'gyur ba dang grags pa la mngon par 
[\[183b.7\]]'dod pa med pa dang /_ma grags pa la khong khro ba med pa dang bsngags pa la rjes su chags pa med pa dang /_smad pa la spa gong bar mi 'gyur ba dang bde ba la mngon par mi chags pa dang /_sdug bsngal gyis mi skyo ba dang 'du byed kun tu mi 'dzin pa dang /_yang dag pa'i bsngags 
[\[184a\]]
[\[184a.1\]]pa la mi chags pa dang yang dag pa ma yin pa'i brjod pa dang du len pa dang /_spyod yul ma yin pa rnam par spong ba dang spyod yul la 'jug pa dang /_cho ga phun sum tshogs pa dang mi tshul ba rnam par spong ba dang /_sems can gyi dge ba'i rtsa ba chung ngu la mi smod 
[\[184a.2\]]pa dang bstan pa kun tu srung ba dang /_smra ba nyung ba dang mnyen pa dang skabs kyi tshig la mkhas pa dang /_phyir rgol ba tshar gcod pa dang dus su 'gro ba dang spyod lam brtags pa ma yin pa dang /_spyod lam mdzes pa dang don dang don ma yin pa shes pa la mkhas pa dang /_'jig 
[\[184a.3\]]rten shes pa dang bstan bcos shes pa dang /_gsal bar smra ba dang lag rkyong ba dang sems shin tu 'dzin pa dang /_khrel yod pa dang ngo tsha shes pa dang mi dge ba'i sems la smod pa dang sbyangs pa'i yon tan mi gtong ba dang spyod pa yang dag par 'dzin pa dang /_mdzes par kun tu rgyu ba 
[\[184a.4\]]dang bla ma la ldang ba dang stan gding ba dang /_nga rgyal tshar gcod pa dang sems yang dag par 'dzin pa dang /_don rab tu rtogs pa shes pa dang ye shes bskyed pa dang mi shes pa dang bral ba dang sems la 'jug shes pa dang /_sems kyi ngo bo nyid khong du chud cing shes pa dang /_sgrub pa dang 
[\[184a.5\]]mi bsgrub pa sgrub pa la mkhas pa'i ye shes dang ldan pa dang /_sems can thams cad kyi skad shes pa dang /_nges pa'i tshig rnam par gzhag pa shes pa dang don rnam par nges pa shes pa dang /_don ma yin pa rnam par spong ba dang /_bsam gtan rnams sgrub pa dang /_de dag 
[\[184a.6\]]gi ro myong bar mi byed pa dang sems can thams cad kyi sems la rnam par lta zhing so sor rtog pa dang /_sems can gyi dbang po mchog dang mchog ma yin pa shes pa dang /_gnas dang gnas ma yin pa la rnam par lta ba dang /_las thams cad 'byed pa dang /_las dang 
[\[184a.7\]]rnam par smin pa med pa la 'jug pa shes pa dang /_mos pa sna tshogs la 'jug pa dang brjed ngas pa med pa dang khams sna tshogs dang /_khams du ma mngon sum du gyur pa dang rdo rje lta bu'i ting nge 'dzin kun tu mthong ba dang /_tshangs pa'i dbyangs kyis ting nge 'dzin la rnam par rtsen 
[\[184b\]]
[\[184b.1\]]pa dang /_ting nge 'dzin dang snyoms par 'jug pa thams cad gcig pa dang /_ming med pa dang sngon gyi gnas rjes su dran pa shes pa dang /_kun tu 'gro ba'i lam shes pas lta ba dang /_zag pa zad pa dang /_spong ba dus gcig tu thob pa shes pa dang /_lha'i mig thogs pa med pas lta ba 
[\[184b.2\]]dang gzugs thams cad kun tu ston pas rnam par rtsen pa dang /_gzugs dang gzugs med pa mnyam pa nyid du 'jug pa shes pa dang /_dbyangs kyi yan lag gi tshul gyi gzungs la 'jug pa shes pa dang /_skad thams cad brag ca'i skad dang mtshungs pa nyid du shes pa dang /_ci rigs par 
[\[184b.3\]]chos ston pa dang sems can thams cad la legs par bshad pas tshim par byed pa dang /_dbang po rje ba shes pa dang dus dang dus ma yin par rnam par lta ba dang /_yang dag pa'i mtha' dang rjes su 'jug pa shes pa dang /_'bras bu yod pa'i chos ston pa dang pha rol tu phyin pa thams cad 
[\[184b.4\]]yongs su rdzogs pa dang /_sems can thams cad yongs su 'dzin pa dang /_tshar gcod pa mkhas par shes pa dang brtags pa ma yin pa'i spyod lam dang ldan pa dang /_chos kyi dbyings 'dres pa med par yang dag par 'du ba la 'jug pa shes pa dang rtog pa dang /_rnam par rtog 
[\[184b.5\]]pa dang yongs su rtog pa thams cad yang dag par 'joms pa dang /_skad cig gis de bzhin gshegs pa thams cad kyi zhabs kyi drung du lus ston pa dang /_'jig rten gyi khams thams cad du mig yor lta bu'i lus rnam par 'phrul pa dang /_de bzhin gshegs pa thams cad kyi 
[\[184b.6\]]chos thams cad bstan pa kun tu 'dzin cing brjed pa med pa dang /_theg pa chen po las mi nyams pa dang theg pa thams cad kyi nges par 'byung ba ston pa la mkhas pa dang /_dkon mchog gsum gyi rigs yang dag par 'dzin pa dang /_skye ba'i gnas thams cad du bya ba ci 
[\[184b.7\]]rigs par kun tu ston pa dang /_phyi ma'i mtha'i bskal pa bye bar go cha gyon kyang yongs su mi skyo ba dang /_sems can thams cad yongs su smin par byed pa la mkhas par shes pa dang /_dbyangs kyi yan lag thams cad mngon par bsgrub pa shes pa dang /_bskal pa gcig 
[\[185a\]]
[\[185a.1\]]bskal pa grangs med pa la 'jug pa shes pa dang /_chos thams cad la mngon par 'byung ba'i gnas shes pa dang zhing thams cad yang dag par 'du ba la 'jug pa shes pa dang /_bskal pa grangs med pa bskal pa gcig la 'jug pa shes pa dang /_zhing 
[\[185a.2\]]gcig zhing thams cad du ston pa shes pa dang sems can gcig gi lus la sems can thams cad kyi lus yang dag par 'du ba la 'jug pa shes pa dang /_skra tsam gyi khyon gcig la sangs rgyas kyi zhing bsam gyis mi khyab pa 'jug pa shes pa dang /_rang gi lus kyi spu'i khung bu'i 
[\[185a.3\]]phyogs gcig tu 'jig rten gyi khams grangs med bsam gyis mi khyab gzhal du med pa 'jug pa shes pa dang /_sangs rgyas kyi zhing thams cad nam mkha' dang mtshungs pa nyid du khong du chud cing shes pa dang /_rang gi lus kyis sangs rgyas kyi zhing ma lus pa thams cad rgyas par 
[\[185a.4\]]dgang ba shes pa dang /_chos thams cad mtshan nyid med par rtogs par shes pa la mkhas par shes pa dang /_lus thams cad la lus 'jug pa shes pa dang /_skad gcig brjod pas skad thams cad nges par sgrog pa shes pa dang /_thabs mkhas pa thams cad kyi tshul rtogs 
[\[185a.5\]]par shes pa dang /_tshig gcig las brtsams te bskal pa bye ba grangs med bsam gyis mi khyab gzhal du med pa ston pa shes pa dang /_spobs pa rgyun mi 'chad pa dang sgrub pa dang mi sgrub pa shes pa la rnam par dpyod pa dang /_phrugs dang cha dang snrel zhi'i 'byed pa bstan pa shes pa 
[\[185a.6\]]dang /_thabs dang shes rab chen po'i 'od zer rab tu gtong ba shes pa dang /_bdud kyi lam thams cad las shin tu 'da' ba shes pa dang /_lus dang ngag dang yid kyi las kyi sngon du ye shes 'gro ba dang /_so so yang dag par rig pa bzhis sems can gyi khams thams cad 
[\[185a.7\]]tshim par byed cing /_bsod nams mngon par 'du byed pas rdzu 'phrul thob pa dang /_chos kyi dbyings thams cad du rnam par 'phrul pa kun tu ston pa dang /_'jig rten gyi khams thams cad kyi sems can rnams kyi brjod pa khong du chud pa dang /_phyogs bcu'i 'jig rten 
[\[185b\]]
[\[185b.1\]]gyi khams thams cad kyi sems can thams cad bsdu ba'i dngos po bzhis sdud pa dang /_sgyu ma lta bu'i chos sgrub pa la the tshom med pa dang /_yo byad la dbang thob pa dang skye ba thams cad la dbang thob pa yongs su rdzogs pa dang /_tshul khrims 'chal pa dang tshul khrims dang ldan 
[\[185b.2\]]pa mtshungs pa sbyin pa'i gnas su sems pa shes pa dang /_sems can thams cad kyi bsam pa chos dang ldan pa yongs su rdzogs par byed pa dang phyogs bcu'i 'jig rten gyi khams thams cad spu'i khung bu gcig gi 'od zer gyi dra bas khebs par byed pa dang /_byang chub sems 
[\[185b.3\]]dpa' thams cad kyi gsang ba thob pa dang /_mtsho chen po rgya mtsho'i gting tshod yangs pa shes pa dang /_phyogs bcu'i 'jig rten gyi khams thams cad du 'od zer chen po'i dra ba rab tu gtong ba shes pa dang /_sems sa dang chu dang me dang rlung dang mnyam pa dang /_de bzhin 
[\[185b.4\]]gshegs pa'i sa la 'jug pa shes pa dang /_tshig dang nges pa'i tshig bstan pa thams cad la chos kyi 'khor lo skor ba dang ma bstan par rang gis bzod pa thob pa shes pa dang /_spu'i khung bu gcig nas phyogs bcu'i 'jig rten gyi khams thams cad du rgya mtsho'i chu'i phung po 
[\[185b.5\]]rab tu 'thor ba shes shing sems can la chus gnod pa yang med pa dang /_sems rin po che lta bu dang nyon mongs pa'i dri ma thams cad sel ba shes pa dang /_dge ba'i rtsa ba dang bsod nams tshad med pa sogs pa dus gsum du yongs su bsngo ba la mkhas pa'i cho ga shes 
[\[185b.6\]]pa dang /_sangs rgyas kyi chos thams cad mngon par rdzogs par byang chub pas dbugs 'byin pa 'thob pa dang /_sems can thams cad kyi sems kyi spyod pa sprul pa'i byin gyi rlabs shes pa dang /_sangs rgyas kyi spyod yul thams cad la 'jug pa shes pa dang /_rang gi 
[\[185b.7\]]smon lam rgyun mi gcod cing sems can nye bar 'dzin pa'i spyod pa'i byin gyis brlab pa kun tu ston pa shes pa dang /_de bzhin gshegs pa'i ye shes la rnam par lta ba mngon sum du shes pa dang /_de bzhin gshegs pa'i gsang ba la 'jug pa shes pa dang /_sems zhi zhing rab tu 
[\[186a\]]
[\[186a.1\]]zhi la nye bar zhi ba dang 'dul ba ji lta ba bzhin du sems can thams cad la dga' ba dang /_rtse ba dang longs spyod thams cad kun tu bstan pa shes pa dang /_thos pa tshad med pa 'dzin pa yang dag par rdzogs pa dang thos pa thams cad kyis mi ngoms shing mi chog la rgyun mi 
[\[186a.2\]]gcod pa dang /_chos thams cad mi dmigs pa dang 'jig rten gyi bya ba dang /_tshul sna tshogs la 'jug pa dang 'jig rten gyi chos thams cad kyis mi gos pa dang /_'dul ba ji lta ba bzhin du sems can yongs su smin par byed pa dang /_lkugs pa/_rna mi gsang ba/_grum po/_blun 
[\[186a.3\]]po/_'on pa/_long ba thams cad la spyod lam kun tu ston pa dang /_bskal pa grangs med pa se gol gcig gtogs pa srid du byin gyis rlob cing chos ston pa shes pa dang /_brgya byin dang tshangs pa dang 'jig rten skyong ba zil gyis mnan pa'i phyir lag na rdo rje brgya stong grangs med bsam 
[\[186a.4\]]gyis mi khyab gzhal du med dpag tu med tshad med pa phyi bzhin 'brang ba dang /_sems can yongs su smin par bya ba'i phyir dbul po dang sdug phongs pa byin gyis rlob pa dang /_sangs rgyas thams cad kyi byang chub rang 'byung gi ye shes la lta ba la mngon sum du shes pa dang /_nyan thos dang 
[\[186a.5\]]rang sangs rgyas thams cad kyi spyod lam kun tu ston pa dang phyogs bcu'i 'jig rten gyi khams thams cad du phyir mi ldog pa'i chos kyi 'khor lo skor bar byin gyis rlob pa shes pa dang /_sems can thams cad yongs su smin par bya ba'i phyir 'jig rten gyi khams grangs med cing bsam 
[\[186a.6\]]gyis mi khyab pa mtshungs pa med gzhal du med de/_tshad med pa'i rdul phra rab kyi rdul snyed kyi bskal pa bye ba khrag khrig brgya stong dag sems kyi skad cig gcig la bstan pa thogs pa med pa shes pa dang /_nyan thos dang rang sangs rgyas thams cad kyi kha dog dang spyod lam 
[\[186a.7\]]bskal par kun tu ston pa dang /_sems can yongs su smin par bya ba'i phyir byang chub sems dpa'i spyod pa thams cad rgyun mi gcod pa dang /_bsam gtan mkha' khyab la bsam gtan byed pa dang /_sems can yongs su smin par bya ba'i phyir 'khor lha'i bu mo glu len 
[\[186b\]]
[\[186b.1\]]cing rol mo'i dbyangs sgra dang /_sil snyan sna tshogs dang pheg rdob pa dang /_glu dbyangs len pa bye ba khrag khrig brgya stong dag dang /_'jig rten gyi khams rab 'byam thams cad du de bzhin gshegs pa thams cad kyi 'khor gyi dkyil 'khor du 'gro ba shes pa dang /_gnas gang 
[\[186b.2\]]nas kyang g.yo ba med la de bzhin gshegs pa thams cad la blta zhing bsnyen bkur bya ba dang /_mchod pa'i las rgyun mi gcad pa shes pa dang sems can mtha' yas pa yongs su smin par bya ba'i phyir mthong ba dang thos pa don yod pa 'dod cing gnas pa dang /_sems can yongs su 
[\[186b.3\]]smin pa rnams ji lta ba bzhin du gdul ba'i phyir sems kyis skad cig la dga' ldan gyi gnas na gnas pa dang 'chi 'pho ba dang skye ba dang mngon par 'byung ba dang /_dka' ba spyod pa kun tu ston pa dang byang chub kyi snying por 'gro ba dang /_bdud 'dul ba kun tu ston pa dang mngon par 
[\[186b.4\]]rdzogs par byang chub pa dang /_chos kyi 'khor lo rab tu skor ba dang /_yongs su mya ngan las 'das pa chen po kun tu ston pa nas ji tsam du dam pa'i chos gnas pa dang /_nub pa'i bar phyogs bcu thams cad kyi rdul phra rab kyi rdul snyed dag kun tu ston pa yang shes la/_shin tu 
[\[186b.5\]]mngon par rdzogs par yang 'tshang mi rgya ba ste/_bzang skyong 'di ni rab tu zhi ba rnam par nges pa'i cho 'phrul gyi ting nge 'dzin ces bya'o//_//bam po gnyis pa/_bzang skyong ting nge 'dzin 'di'i yongs su sbyangs pa bya ba gang zhe na/_bzang skyong gang yang kun tu mi 'dzin pa/_
[\[186b.6\]]mi 'dor ba/_mi 'jog pa/_'du byed thams cad rab tu zhi ba/_chos thams cad ji lta ba bzhin du khong du chud pa/_chos thams cad kyi mnyam pa nyid la 'jug pa/_chos thams cad la mi rtog pa/_rnam par mi rtog pa/_rnam par mi sgrub pa/_kun nas mi slong ba/_mi skyed pa/_
[\[186b.7\]]rtog pa dang /_rnam par rtog pa dang kun tu rtog pa yang dag par gcod pa/_sems kyi dmigs pa yid la mi byed pa/_rnam par shes pa yang dag par gcod pa/_'dod chags dang zhe sdang dang gti mug yang dag par gcod pa/_mtha' dang mtha' med pa yid la mi byed pa/_
[\[187a\]]
[\[187a.1\]]yid la byed pa yang dag par gcod pa/_phung po dang khams dang skye mched kyi rang bzhin shes pa/_dran pa dang blo gros dang mos pa dang rtog pa dang /_ngo tsha shes pa dang spyod pa dang cho ga dang /_spyod yul la nan tan du byed cing gnas pa/_nyon mongs pa med pa'i sa dang 
[\[187a.2\]]ldan pa/_zhi ba'i sa dang ldan pa/_spros pa thams cad yang dag par gcod pa/_byang chub sems dpa'i bslab pa thams cad dang de bzhin gshegs pa'i spyod yul thams cad dang /_yon tan thams cad yongs su 'grub pa 'di ni bzang skyong ting nge 'dzin 'di'i yongs su sbyang ba 
[\[187a.3\]]bya'o/_/bzang skyong byang chub sems dpa' ni chos la sems shing chos dpyod pa yin te/_des ni de bzhin gshegs pa chos kyi skur yang yang dag par rjes su mi mthong na chos kyi sku las gzhan du'ang dmigs pa lta ci smos/_bzang skyong 'di la byang chub sems dpas 'di ltar 
[\[187a.4\]]so sor brtag par bya ste/_de bzhin gshegs pa zhes bya ba'i tshig 'di'i don ji lta bu/_ci gzugs de bzhin gshegs pa yin nam/_'on te gzugs las gzhan zhig de bzhin gshegs pa yin snyam du de ltar dpyod pa la mkhas par bya'o/_/de 'di ltar so sor rtog ste/_
[\[187a.5\]]gzugs kyang de bzhin gshegs pa ma yin la/_gzugs las gzhan pa yang ma yin no/_/de ci'i phyir zhe na/_gzugs ni bems po g.yo ba med pa/_dpyod pa med pa/_rtswa dang /_rtsig pa dang /_shing dang /_bong ba dang /_mig yor lta bur ngan pa/_dbu ba rdos pa lta bu 
[\[187a.6\]]yin zhing /_'byung ba chen po bzhi phan tshun nas bsdus pa ni gzugs zhes bya'o/_/gzugs ni rten cing 'brel pa las 'byung ngo /_/gang rten cing 'brel par 'byung ba de mi rtag pa'o/_/gang mi rtag pa de sdug bsngal ba'o/_/gang sdug bsngal ba de bdag med pa'o/_/gang bdag 
[\[187a.7\]]med pa de rang bzhin med pa'o/_/gang rang bzhin med pa de snang ba med pa'o/_/gang snang ba med pa de yang dag pa ma yin pa'o/_/gang yang dag pa ma yin pa de [{]brdzun [,]rdzun [}]pa slu ba'i chos so/_/gang [{]brdzun [,]rdzun [}]pa slu ba'i chos de mi bden pa'o/_/gang mi bden pa de de bzhin nyid ma yin no/_/
[\[187b\]]
[\[187b.1\]]gang de bzhin nyid ma yin pa de de bzhin gshegs pa ma yin no/_/de bzhin gshegs pa ni bden pa/_yang dag pa/_de bzhin nyid ma nor ba de bzhin nyid/_gzhan ma yin pa de bzhin nyid/_ma log pa bden pa smra ba/_yang dag pa smra ba/_shes pa smra ba/_ye shes kyi mtshon cha can/_ye 
[\[187b.2\]]shes mtha' yas pa dang ldan pa/_thams cad mkhyen pa/_thams cad gzigs pa/_stobs bcu dang ldan pa/_mi 'jigs pa bzhi dam pa'i pha rol tu phyin pa thob pa/_mi rtog pa rnam par mi rtog pa/_mi gos pa/_nam mkha' dang mtshungs pa/_grangs kyi chos rnams kyis mi 'grangs pa/_
[\[187b.3\]]ma byas pa/_ma skyes pa/_ma 'gags pa/_'jug pa med pa/_mtha' yas pa/_gnas med pa/_rnam par mi rig pa/_rnam par shes par bya ba ma yin pa/_kun tu rgyu ba med pa/_shin tu dag pa/_nyon mongs pa med pa/_ma byung ba/_spyod pa med pa/_gnas med pa'o snyam mo/_/de 'di 
[\[187b.4\]]ltar so sor rtog ste/_gzugs de bzhin gshegs pa ma yin/_gzugs las gzhan pa yang ma yin no/_/de ci'i phyir zhe na/_gal te gzugs las gzhan pa zhig de bzhin gshegs pa yin na ni nam mkha' yang de bzhin gshegs par 'gyur ro/_/de ci'i phyir zhe na/_nam 
[\[187b.5\]]mkha' ni gzugs med pa/_bstan du med pa/_thogs pa med pa/_rnam par mi rig pa/_gnas pa med pa/_gzung du med pa/_gnas med pa/_mtshan nyid med pa'o snyam mo/_/de 'di ltar so sor rtog ste/_gal te gzugs de bzhin gshegs pa ma yin/_gzugs las 
[\[187b.6\]]gzhan pa yang ma yin na/_ci tshor ba de bzhin gshegs par 'gyur ram/_'on te tshor ba las gzhan pa zhig snyam mo/_/de 'di ltar so sor rtog ste/_tshor ba de bzhin gshegs pa ma yin/_tshor ba las gzhan pa yang ma yin no/_/de ci'i phyir zhe na/_de bzhin 
[\[187b.7\]]gshegs pas ni gang ci tshor yang rung ste de thams cad sdug bsngal ba'o/_/gang sdug bsngal ba de rtog pa'i mtshan nyid do/_/rtog pa'i mtshan nyid gang yin pa de de bzhin gshegs pa ma yin/_tshor ba ni chu'i chu bur lta bu'o/_/ngan pa'o/_/rten cing 'brel par 'byung ba'o/_/
[\[188a\]]
[\[188a.1\]]reg pa 'dus pa las byung ba'o/_/reg pa las skyes pa ni tshor ba'o zhes gsungs na/_de bzhin gshegs pa ni chu'i chu bur lta bu ma yin/_ngan pa ma yin/_rten cing 'brel par 'byung ba ma yin/_de bzhin gshegs pa ni reg pa las skyes pa ma yin/_rig pa 
[\[188a.2\]]'dus pa las byung ba ma yin/_tshor ba ji lta ba bzhin du reg pa las skyes pa ma yin no/_/de ci'i phyir zhe na/_de bzhin gshegs pa ni tshor ba thams cad 'gog pa'i ting nge 'dzin la snyoms par zhugs pa ste/_tshor ba dang bral ba/_tshor ba thams cad kyi mchog brnyes pa/_
[\[188a.3\]]gdung ba thams cad shin tu sbyangs pa/_nyon mongs pa dang gtse ba dang gnod pa thams cad spangs pa/_ma bcings pa/_ma grol ba/_yongs su mya ngan las ma 'das pa/_mya ngan las 'das pa'i dbyings rnyog pa med pa'o/_/de bzhin gshegs pa ni ma skyes pa/_rnam par mi rtog pa 
[\[188a.4\]]mi mthong ba/_mi thos pa bsnam du med pa/_myang du med pa/_rig par byar med pa/_mtshan mar med pa/_rnam par mi reg pa/_rnam par shes par bya ba ma yin pa'o snyam mo/_/des de ltar so sor brtags na tshor ba de bzhin gshegs pa ma yin/_tshor ba las gzhan pa yang ma yin 
[\[188a.5\]]no/_/de ci'i phyir zhe na/_gal te tshor ba las gzhan zhig de bzhin gshegs par 'gyur na ni/_rtswa dang shing gel pa dang /_sman dang 'khri shing dang /_nags tshal thams cad kyang de bzhin gshegs par 'gyur ro/_/de ci'i phyir zhe na/_rtswa dang shing gel pa dang /_sman dang 'khri shing 
[\[188a.6\]]'dzings pa dang /_nags tshal thams cad ni tshor ba med pa'o snyam mo/_/de 'di ltar so sor rtog ste/_gal te tshor ba de bzhin gshegs pa ma yin/_tshor ba las gzhan pa yang ma yin na/_ci 'du shes de bzhin gshegs pa'am/_'on te 'du shes las gzhan pa zhig gam snyam 
[\[188a.7\]]mo/_/de 'di ltar so sor rtog ste/_'du shes de bzhin gshegs pa ma yin/_'du shes las gzhan pa yang ma yin no/_/de ci'i phyir zhe na/_'du shes ni smig rgyu lta bu/_mig dang gzugs dang snang ba dang /_yid la byed pa 'dus pa las nges par byung ba'o/_/de bzhin gshegs 
[\[188b\]]
[\[188b.1\]]pa ni 'du shes ma yin te/_smig rgyu lta bu ma yin/_mig dang gzugs dang /_snang ba dang yid la byed pa las nges par 'byung ba ma yin/_'du shes ji lta ba bzhin du mig dang gzugs dang /_snang ba dang yid la byed pa 'dus pa las byung ba ma yin no/_/de ci'i phyir zhe na/_de bzhin 
[\[188b.2\]]gshegs pa ni bsam gyis mi khyab pa/_bsam par bya ba ma yin pa/_sems pa med pa/_sems pa dang bral ba/_sems mtshungs pa med pa/_'gro bar 'jug pa med pa/_'ong bar 'jug pa med pa/_'gro ba med pa/_'gro ba yang dag par gcod pa/_dpags pa ma yin pa/_
[\[188b.3\]]gcad du med pa/_bu ga med pa/_rdzas ma yin pa/_tha dad pa ma yin pa/_dbyer med pa yang dag pa/_rtsom pa med pa/_bzhugs pa med pa/_reg par byar med pa'o snyam mo/_/de 'di ltar so sor rtog ste/_'du shes de bzhin gshegs pa ma yin/_'du shes las gzhan pa 
[\[188b.4\]]yang ma yin no/_/gal te 'du shes las gzhan pa zhig de bzhin gshegs par gyur na ni shing dang bong ba thams cad kyang de bzhin gshegs par 'gyur ro/_/de ci'i phyir zhe na/_shing dang bong ba thams cad ni 'du shes med pa'o snyam mo/_/de 'di ltar so sor rtog ste/_gal te 'du 
[\[188b.5\]]shes de bzhin gshegs pa ma yin/_'du shes las gzhan pa yang ma yin na ci 'du byed rnams de bzhin gshegs pa'am/_'on te 'du byed rnams las gzhan pa zhig gam snyam mo/_/de 'di ltar so sor rtog ste/_'du byed rnams de bzhin gshegs pa ma yin/_'du byed 
[\[188b.6\]]rnams las gzhan pa yang ma yin no/_/de ci'i phyir zhe na/_'du byed rnams ni dngos po med pa/[ {]brdzun [,]rdzun [}]pa slu ba'i chos can/_ma rig pa 'dus pa las byung ba'o/_/'du byed rnams ni ma rig pa 'dus pa las skyed pa yin no/_/de bzhin gshegs pa ni dngos po med pa ma yin/[ {]brdzun [,]rdzun [}]
[\[188b.7\]]pa ma yin/_slu ba'i chos ma yin/_'du byed rnams ji lta ba bzhin du ma rig pa 'dus pa las skyes pa ma yin no/_/de ci'i phyir zhe na/_de bzhin gshegs pa ni ma rig pa 'gog pa'i ting nge 'dzin la snyoms par zhugs pa ste/_gzugs na spyod pa'i ting nge 'dzin mtshan ma dang 
[\[189a\]]
[\[189a.1\]]bcas pa dang /_mi g.yo ba'i ting nge 'dzin las shin tu 'das nas 'du shes dang tshor ba 'gog pa nye bar bsgrubs te gnas pa'o/_/de bzhin gshegs pa ni zhi ba'o/_/mi snang ba'o/_/bltar mi mthong ba'o/_/mtha' yas pa'o/_/sprin dang mtshungs pa'o/_/rab tu ma zhi ba'o/_/
[\[189a.2\]]rab tu zhi ba ma yin pa'o/_/zhi ba dang bral ba'o/_/zhi ba med pa'o/_/dag pa'o/_/nyon mongs pa med pa'o/_/len pa med pa'o/_/byams pa med pa'o/_/'khor byed med pa'o/_/'khor byed dang bral ba'o/_/mi gnas pa'i tshul gyis gnas pa'o/_/mdud pa med pa'o/_/'chi 'pho med pa'o/_/
[\[189a.3\]]'chi 'pho bar mi 'gyur ba'o/_/chos ma yin pa'o/_/chos ma yin pa yang ma yin pa'o/_/zhing ma yin pa'o/_/zhing ma yin pa yang ma yin pa'o/_/mi zad pa'o/_/mi zad pa yang ma yin pa'o/_/zad pa dang bral ba'o/_/skad cig pa'o/_/mi 'khrugs pa'o snyam mo/_/de 'di ltar so sor 
[\[189a.4\]]rtog ste/_'du byed rnams de bzhin gshegs pa ma yin/_'du byed rnams las gzhan pa yang ma yin no/_/de ci'i phyir zhe na/_gal te 'du byed rnams las gzhan pa zhig de bzhin gshegs par gyur na ni/_de bzhin gshegs pa dngos po med par 'gyur ro/_/de ci'i phyir zhe na/_dngos 
[\[189a.5\]]po med pa ni 'du byed pa ma yin pa'i phyir ro/_/de 'di ltar so sor rtog ste/_gal te 'du byed rnams de bzhin gshegs pa ma yin/_'du byed rnams las gzhan pa yang ma yin na/_ci rnam par shes pa de bzhin gshegs par 'gyur ram/_'on te rnam par shes pa las gzhan pa 
[\[189a.6\]]zhig gam snyam mo/_/de 'di ltar so sor rtog ste/_rnam par shes pa de bzhin gshegs pa ma yin/_rnam par shes pa las gzhan pa yang ma yin no/_/de ci'i phyir zhe na/_rnam par shes pa ni sgyu ma lta bu/_gsob gsog yang dag pa ma yin pa/_'du byed 'dus pa las skyes 
[\[189a.7\]]pa/_tshul bzhin ma yin pa yid la byed pa/_'dus pa las byung ba yin no/_/de bzhin gshegs pa ni gsob ma yin/_yang dag pa ma yin pa ma yin/_tshul bzhin ma yin pa yid la byed pa 'dus pa las nges par skyes pa ma yin/_rnam par shes pa ji lta ba bzhin du tshul 
[\[189b\]]
[\[189b.1\]]bzhin ma yin pa yid la byed pa 'dus pa las byung ba ma yin no/_/de ci'i phyir zhe na/_de bzhin gshegs pa ni sems dang yid dang rnam par shes pa dang bral ba/_yi ge med pa/_sgra med pa/_yul med pa/_dngos po med pa/_sems med pa/_ldan pa ma yin pa/_mi ldan pa yang ma 
[\[189b.2\]]yin pa/_blo gros med pa/_blo gros med pa yang ma yin pa/_rtogs pa med pa/_rtogs pa med pa yang ma yin pa/_'gro ba med pa/_'gro ba med pa yang ma yin pa/_gnyis su med pa/_gnyis lta bur bya ba ma yin pa/_mi 'da' ba/_mtshan nyid med pa/_mtshan nyid dang bral ba/_
[\[189b.3\]]mtshan nyid ma yin pa/_ma spros pa/_sgo ma yin pa/_chags pa med pa/_chags pa dang bral ba/_'thun par byed pa/_de bzhin nyid kyis rab tu phye ba/_de kho na ma yin pa/_de kho na ma yin pa yang ma yin pa'o snyam mo/_/de 'di ltar so sor rtog ste/_rnam par shes pa de bzhin 
[\[189b.4\]]gshegs pa ma yin/_rnam par shes pa las gzhan pa yang ma yin no/_/gal te rnam par shes pa las gzhan pa zhig de bzhin gshegs par gyur na ni mig yor yang de bzhin gshegs par 'gyur ro/_/de ci'i phyir zhe na/_mig yor ni rnam par shes pa ma yin pa'i phyir ro/_/
[\[189b.5\]]de 'di ltar so sor rtog ste/_de bzhin gshegs pa ni 'das pa las mi dmigs/_ma 'ongs pa las ma yin/_da ltar byung ba las mi dmigs so/_/mi dmigs pas mi rtog go/_/rnam par mi rtog go/_/mi rtog na so sor mi gnas so/_/so sor mi gnas na 'phro bar 
[\[189b.6\]]mi byed do/_/mi 'phro na zhum par mi 'gyur ro/_/zhum pa med na yongs su gdung ba med do/_/yongs su gdung ba med na kun tu gdung ba med do/_/kun tu gdung ba med na rjes su gdung ba med do/_/gang rjes su gdung ba med na de mi gdung ba'o/_/gang mi gdung ba de kun tu 
[\[189b.7\]]mi rgyug go/_/rnam par mi rgyug go/_/gang mi rgyug pa de rnam par mi rgyug go/_/rnam par mi rgyug pa de mi nyams so/_/gang mi nyams pa de rnam par mi 'khyam mo/_/gang rnam par mi 'khyam pa de 'khyam pa med do/_/gang 'khyam pa med pa de 'khyam pa ma yin pa'o/_/
[\[190a\]]
[\[190a.1\]]gang 'khyam pa ma yin pa de rlom sems med pa'o/_/gang rlom sems med pa de bag yod pa'o/_/gang bag yod pa de 'phags pa'o/_/gang 'phags pa de dgra bcom pa'o/_/gang dgra bcom pa gang yin pa de la bdag gi rdul med do/_/sems can gyi rdul 
[\[190a.2\]]med do/_/srog gi rdul med do/_/gang zag gi rdul med do/_/phung po'i rdul med do/_/khams kyi rdul med do/_/skye mched kyi rdul med do/_/dngos po'i rdul med do/_/rgyu'i rdul med do/_/rkyen gyi rdul med do/_/dmigs pa'i rdul med do/_/kun 'byung ba'i rdul med do/_/nga rgyal 
[\[190a.3\]]gyis lhag par byed pa'i rdul med do/_/tshor ba'i rdul med do/_/'dod chags kyi rdul med do/_/zhe sdang gi rdul med do/_/gti mug gi rdul med do/_/khro ba'i rdul med do/_/khon du 'dzin pa'i rdul med do/_/nga rgyal gyi rdul med do/_/nga rgyal dang 'chab pa dang yongs su gdung ba'i rdul med 
[\[190a.4\]]do/_/nga rgyal dang lhag pa'i nga rgyal gyi rdul med do/_/sems can dmyal ba dang dud 'gro dang [{]yi dgas [,]yi dwags [}]kyi rdul med do/_/gshin rje'i 'jig rten gyi rdul med do/_/'dod pa'i khams kyi rdul med do/_/gzugs kyi khams kyi rdul med do/_/gzugs med pa'i khams kyi rdul med 
[\[190a.5\]]do/_/'khor ba'i rdul med do/_/rnam pa de lta bur rdul mi dmigs te/_gang 'dod chags dang bral zhing rdul med pa de dag 'phags pa zhes bya/_dgra bcom pa zhes bya/_grol ba zhes bya/_rnam par grol ba zhes bya/_lha'i dam pa zhes bya/_rtag tu mnyam par gzhag pa zhes bya/_
[\[190a.6\]]sangs rgyas zhes bya ste/_de chos gang la yang rlom sems med do/_/rlom sems med pa kun nas nyon mongs par mi 'gyur ro/_/kun nas nyon mongs pa med na kun tu gdung ba med do/_/kun tu gdung ba med na rang bzhin thob par 'gyur ro/_/rang bzhin thob na chos gang la yang 
[\[190a.7\]]mi spyod do/_/mi spyod na 'di ltar ci gzugs byang chub mngon par rdzogs par 'tshang rgya'am/_'on te tshor ba dang 'du shes dang 'du byed dang /_rnam par shes pa byang chub mngon par rdzogs par 'tshang rgya'am/_su zhig byang chub mngon par rdzogs par 'tshang rgya/_ci 
[\[190b\]]
[\[190b.1\]]phung po lnga chos ston tam/_phung po lnga ni yang dag pa ma yin pa/_sgyu ma lta bu/_gsob gsog dngos po med pa/_tshul bzhin ma yin pa yid la byed pa 'dus pa las byung ba'o/_/chos kyi dbyings ni gsob ma yin/_gsog ma yin/_yang dag pa ma yin pa ma yin/_tshul 
[\[190b.2\]]bzhin ma yin pa yid la byed pa las byung ba ma yin/_sgyu ma lta bu ma yin/_smig rgyu lta bu ma yin/_chu zla lta bu ma yin/_brag ca lta bu ma yin na su zhig chos 'di ston/_de ci'i phyir zhe na/_bzang skyong chos kyi dbyings ni dag pa/_bden pa/_yang dag pa/_gzhan ma yin pa/_de 
[\[190b.3\]]bzhin nyid ma nor ba de bzhin nyid yin na/_de ston pa su yin/_phung po lnga rnams ni mi rtag pa/_sdug bsngal ba/_stong pa/_bdag med pa/_rten cing 'brel par byung ba/_ngan pa 'jig pa'i chos can no/_/byang chub ni ji lta ba bzhin du spros pa med de/_gzung du med pa/_sgra med pa/_mi 
[\[190b.4\]]snang ba/_bltar med pa/_mtshan ma med pa/_mtha' yas pa/_nam mkha' dang mtshungs pa/_mnyam pa med pa/_mi mnyam pa dang mnyam pa/_sems dang yid dang /_rnam par shes pa dang bral ba/_sgra skad thams cad kyi rjes su zhugs pa/_yul na mi gnas pa/_phyogs na mi 
[\[190b.5\]]gnas pa/_brtag tu med pa/_bstan du med pa zhi ba zhi ba dang bral ba/_bsil bar gyur pa/_kun gzhi med pa/_gnas med pa/_'dus ma byas pa/_mi skye ba/_mi 'gog pa/_mi gnyis pa la gnas pa/_de bzhin nyid gzhan ma yin pa de bzhin nyid/_mi 'gyur ba de bzhin 
[\[190b.6\]]nyid/_ma 'ongs pa de bzhin nyid/_'gro ba med pa'i de bzhin nyid/_'khor ba dang mya ngan las 'das pa mnyam pa'o/_/bzang skyong de bzhin nyid ni kun nas nyon mongs pa ma yin/_rnam par byang ba ma yin/_rnam par dag pa ma yin no/_/de bzhin nyid ni 'khor ba ma yin yongs 
[\[190b.7\]]su mya ngan las 'das pa ma yin no/_/de bzhin nyid ni skye ba ma yin/_'gag pa ma yin no/_/de bzhin nyid ni tha ma ma yin/_'bring ma yin/_mchog ma yin no/_/de bzhin nyid ces bya ba ni chos kyi dbyings te/_chos kyi dbyings ni bdag dang chos kyi ngo bo nyid kyi 
[\[191a\]]
[\[191a.1\]]gnas ma yin/_chos kyi rang bzhin gyi gnas ma yin/_chos thams cad kyi gnas ma yin te/_stong pa nyid stong pa nyid kyi gnas/_don dam pa stong pa nyid kyi gnas/_chen po stong pa nyid kyi gnas/_mchog gi stong pa nyid kyi gnas/_shin tu gnas pa'i gnas so/_/
[\[191a.2\]]chos kyi dbyings ni mi g.yo ba/_mi gnas pa/_gnas med pa/_rang bzhin med pa/_rgyu ba med pa/_blang ba med pa/_dor ba med pa/_khas len pa med pa/_'dzin pa med pa'o/_/gang chos 'di shes shing shes pa la yang rlom sems med pa de ni chos kyi dbyings zhes bya'o/_/chos kyi 
[\[191a.3\]]dbyings ni sangs rgyas te/_sangs rgyas ni yang dag pa'i mtha'o/_/rdul med pa'o/_/zhi ba'o/_/bsil bar gyur pa'o/_/ma skyes pa'o/_ma 'gags pa'o/_/phung po ni spros pa dang bcas pa ste/_de dag la byang chub sems dpa' 'di ltar so sor rtog ste/_spros pa dang bcas pa'i 
[\[191a.4\]]phung po lnga ji ltar byang chub mngon par rdzogs par 'tshang rgya snyam nas/_de 'di ltar so sor rtog ste/_ci gzugs byang chub mngon par rdzogs par 'tshang rgya'am/_'on te tshor ba dang 'du shes dang 'du byed dang /_rnam par shes pa byang chub mngon par rdzogs par 'tshang rgya/_gzugs 
[\[191a.5\]]ni bems po/_g.yo ba med pa/_sems pa med pa/_rtswa dang /_rtsig pa dang /_shing dang /_mig yor lta bu ste/_de ni byang chub mngon par rdzogs par 'tshang mi rgya'o/_/tshor ba ni chu'i chu bur lta bu ngan pa/_reg pa 'dus pa las byung ba ste/_de yang byang chub mngon par rdzogs 
[\[191a.6\]]par 'tshang mi rgya'o/_/'du shes ni smig rgyu lta bu ste/_mig dang gzugs dang snang ba dang /_yid la byed pa 'dus pa las byung ba ste/_de yang byang chub mngon par rdzogs par 'tshang mi rgya'o/_/'du byed rnams ni dngos po med pa [{]brdzun [,]rdzun [}]pa slu ba'i chos can/_ma rig pa 
[\[191a.7\]]'dus pa las byung ba ste de dag kyang byang chub mngon par rdzogs par 'tshang mi rgya'o/_/rnam par shes pa ni sgyu ma lta bu/_gsob/_gsog_/yang dag pa ma yin pa/_'du byed 'dus pa las nges par skyes pa/_tshul bzhin ma yin pa yid la byed pa 'dus pa las byung ba 
[\[191b\]]
[\[191b.1\]]ste/_de yang byang chub mngon par rdzogs par 'tshang mi rgya'o snyam mo/_/bzang skyong byang chub sems dpa' de 'di ltar so sor rtog ste/_gal te phung po lnga byang chub mngon par rdzogs par 'tshang mi rgya na/_mtshan gyis byang chub mngon par rdzogs par 'tshang rgya'am/_ci chos kyis 
[\[191b.2\]]mngon par rdzogs par 'tshang rgya'am/_'on te dge ba'i rtsa bas sam/_de ji lta bu zhig snyam mo/_/de 'di ltar so sor rtog ste/_mtshan gyis kyang byang chub mngon par rdzogs par 'tshang mi rgya'o/_/gal te mtshan gyis byang chub mngon par rdzogs par 'tshang rgya bar gyur na ni 
[\[191b.3\]]'khor los sgyur ba'i rgyal po yang byang chub mngon par rdzogs par 'tshang rgya bar 'gyur ro/_/de ci'i phyir zhe na/_'khor los sgyur ba yang mtshan sum cu rtsa gnyis dang ldan pa'i phyir ro snyam mo/_/de 'di ltar so sor rtog ste/_gal te mtshan gyis byang chub mngon par rdzogs par 'tshang 
[\[191b.4\]]mi rgya na ci chos kyi mngon par rdzogs par 'tshang rgya'am snyam mo/_/de 'di snyam du sems te/_chos kyis kyang byang chub mngon par rdzogs par 'tshang mi rgya'o/_/de ci'i phyir zhe na/_chos ni gzugs med pa/_bstan du med pa/_thogs pa med pa/_rnam par rig pa med pa/_
[\[191b.5\]]gnas med pa/_snang ba med pa/_bstan du med pa/_bltar mi mthong ba/_ma skyes pa/_ma 'gags pa/_nam mkha' dang mtshungs pa ste/_de yang byang chub mngon par rdzogs par 'tshang mi rgya'o snyam mo/_/de 'di ltar so sor rtog ste/_gal te chos kyis byang chub mngon 
[\[191b.6\]]par rdzogs par 'tshang mi rgya na dge ba'i rtsa bas byang chub mngon par rdzogs par 'tshang rgya'am/_de ji lta bu zhig snyam mo/_/de 'di snyam du sems te/_dge ba'i rtsa bas kyang byang chub mngon par rdzogs par 'tshang mi rgya'o/_/de ci'i phyir zhe na/_byang chub sems dpa' 
[\[191b.7\]]dge ba'i rtsa ba bsdus nas byang chub kyi snying po la mi 'dug la/_sangs rgyas nyid bzung nas kyang mi ldang ste/_de rgyu gzhan dang gzhan la so sor brtags na ma dmigs pa dang /_byang chub mngon par rdzogs par 'tshang rgya ba de su zhig snyam mo/_/des de ltar so sor 
[\[192a\]]
[\[192a.1\]]brtags na dge ba'i rtsa ba yang ma dmigs nas/_ci dge ba'i rtsa ba rnams gzugs kyis bsags pa zhig gam/_'on te tshor ba dang 'du shes dang 'du byed dang /_rnam par shes pas sam/_gzugs ni bems po/_g.yo ba med pa/_sems pa med pa ste/_
[\[192a.2\]]des kyang dge ba'i rtsa ba ma bsags/_tshor ba ni chu'i chu bur lta bu ngan pa/_rten cing 'brel par byung ba/_reg pa 'dus pa las byung ba ste/_des kyang dge ba'i rtsa ba ma bsags/_'du shes ni smig rgyu lta bu/_mig dang gzugs dang /_snang ba dang /_yid la byed pa 'dus pa 
[\[192a.3\]]las byung ba ste/_des kyang dge ba'i rtsa ba ma bsags/_'du byed ni dngos po med pa/[ {]brdzun [,]rdzun [}]pa/_slu ba'i chos can ma rig pa 'dus pa las byung ba ste/_de dag gis kyang dge ba'i rtsa ba ma bsags/_rnam par shes pa ni sgyu ma lta bu/_gsob gsog yang dag pa ma yin pa/_'du 
[\[192a.4\]]byed 'dus pa las nges par skyes pa/_tshul bzhin ma yin pa yid la byed pa 'dus pa las byung ba ste/_des kyang dge ba'i rtsa ba ma bsags so snyam nas des de ltar brtags pa dang /_gang gis dge ba'i rtsa ba bsags pa de mi dmigs so/_/des de ltar brtags na mi dmigs te/_mi 
[\[192a.5\]]dmigs so snyam pa'i rlom sems kyang med do/_/gang byang chub kyi snying po la 'dug pa de yang mi dmigs te/_mi dmigs so snyam pa'i rlom sems kyang med do/_/des byang chub kyang mi dmigs te/_mi dmigs so snyam pa'i rlom sems kyang med do/_/'di la su zhig mngon par 
[\[192a.6\]]rdzogs par 'tshang rgya ba de yang mi dmigs te/_mi dmigs so snyam pa'i rlom sems kyang med do/_/des de ltar so sor brtags nas byang chub kyi rlom sems kyang med/_sems can gyi rlom sems kyang med/_sangs rgyas kyi ye shes kyi rlom sems kyang med pa de bzang skyong 
[\[192a.7\]]bla na med pa yang dag par rdzogs pa'i byang chub ste/_de chos gang la yang rlom sems med do/_/de ci'i phyir zhe na/_de chos gang yang skye ba yang mi mthong /_'gag pa yang mi mthong ste/_yang dag pa ji lta ba bzhin du zhi ba'i gnas khong du chud pas de'i phyir sangs 
[\[192b\]]
[\[192b.1\]]rgyas zhes bya ste/_de ni rtog pa dang /_rnam par rtog pa dang /_kun tu rtog pa thams cad la mi 'jug ste/_de ni zhi ba'o/_/bsil bar gyur pa'o sems dang yid dang rnam par shes pa dang bral ba ni sangs rgyas zhes bya ste/_bzang skyong 'di ni rab tu zhi ba rnam par nges pa'i cho 'phrul zhes bya 
[\[192b.2\]]ba'i ting nge 'dzin to/_/bzang skyong ting nge 'dzin 'di la slob pa'i byang chub sems dpa' ni ting nge 'dzin thams cad kyis mngon par 'byung ba yin no/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das gang sangs rgyas bcom ldan 
[\[192b.3\]]'das rnams ma skyes/_ma 'gags kyang skye zhing 'gag par kun tu gda' ba dang yi ge gcig kyang mi brjod la/_'khor bye ba grangs ma mchis pa la chos ston par yang kun tu gda' ba'i sangs rgyas bcom ldan 'das rnams kyi thabs la mkhas pa ni ngo mtshar to/_/de nas bcom ldan 'das 
[\[192b.4\]]kyis 'jam dpal gzhon nur gyur pa la 'di skad ces bka' stsal to/_/'jam dpal gang yon tan gyi snying po bcu gnyis kyis mngon par 'phags pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par sangs rgyas la bskal pa snyigs ma yang 
[\[192b.5\]]kun tu ston pa dang dus snyigs ma dang /_sems can snyigs ma dang /_nyon mongs pa snyigs ma dang /_tshe snyigs ma dang /_theg pa tha dad pa dang kun nas nyon mongs pa can gyi sangs rgyas kyi zhing nye bar ston pa dang /_chos ston pa sna tshogs dang sems can yongs su smin par byed pa sna 
[\[192b.6\]]tshogs dang /_gzhan mu stegs can gyis dkrugs pa'i nyon mongs pa dang /_bdud dang bdud kyi nye ba'i nyon mongs pa dang /_bdud kyi las dang pha rol gyi dmags tshogs kyis gtse ba'i nyon mongs pa dang /_yul 'khrug pa dang khrag khrug dang /_chom po'i nye ba'i nyon mongs pa dang /_
[\[192b.7\]]kla klos dkrugs pa dang /_rkun pos dkrugs pa dang /_mu ges dkrugs pa dang /_gnod sbyin dang /_srin po dang /[ {]yi dgas [,]yi dwags [}]dang /_sha za dang /_grul bum dang /_lus srul po'i 'khrug pa yang kun tu ston cing sangs rgyas kyi zhing de na nyes pa de dag kyang med la/_de bzhin 
[\[193a\]]
[\[193a.1\]]gshegs pa'i sngon gyi dge ba'i rtsa ba dang /_spyod pa dang smon lam dang thabs la mkhas pa'i stobs kyi byin gyi rlabs kyis 'dul ba ji lta ba bzhin du sems can yongs su smin par byed pas sems can rnams kyi bya ba de dag shes kyang de bzhin gshegs pa ni thams 
[\[193a.2\]]cad du btang snyoms pa ste/_rnam par mi rtog pa 'di yang de bzhin gshegs pa'i thabs mkhas par blta'o/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/sangs rgyas kyi zhing de yon tan gyi snying po gang dag 
[\[193a.3\]]dang ldan pa dang /_yon tan gang dang ldan na sangs rgyas kyi zhing der sangs rgyas bcom ldan 'das rnams mngon par rdzogs par 'tshang rgya ba'i yon tan gyi snying po bcu gnyis po de bcom ldan 'das kyis bshad du gsol/_bcom ldan 'das kyis bka' stsal pa/_'jam dpal 
[\[193a.4\]]sangs rgyas kyi zhing de ni bskal pa'i snying po dang ldan pa yin/_dus kyi snying po dang ldan pa yin/_sems can gyi snying po dang ldan pa yin/_zhing gi snying po dang ldan pa yin/_theg pa'i snying po dang ldan pa yin/_sa'i snying po dang ldan pa yin/_sangs rgyas kyi zhing de bstan pa'i 
[\[193a.5\]]snying po dang ldan pa yin sangs rgyas kyi zhing der gzhan mu stegs can spyod pa pa dang /_kun du rgyu dang gcer bu pa rnams mi rgyu ba yin/_sangs rgyas kyi zhing de bsam pa dang lhag pa'i bsam pa dang ldan pa yin/_sangs rgyas kyi zhing de ni rang bzhin gyis dkar po'i chos dang ldan pa'i 
[\[193a.6\]]sems can rnams gnas pa yin/_sangs rgyas kyi zhing de 'phags pa'i skye bo'i snying po dang ldan pa yin/_sangs rgyas kyi zhing der sngon gyi de bzhin gshegs pa rnams gshegs shing rjes su gshegs pa yin te/_'jam dpal sangs rgyas kyi zhing de ni yon tan gyi snying po bcu 
[\[193a.7\]]gnyis po de dag dang ldan pa yin no/_/der sangs rgyas bcom ldan 'das rnams bla na med pa yang dag par rdzogs pa'i byang chub mngon par rdzogs par 'tshang rgya'o/_/'jam dpal khyod kyis rnam grangs 'dis kyang nga'i sangs rgyas kyi zhing na nyan thos dang rang sangs rgyas kyi theg pa tha dad pa rnam par 
[\[193b\]]
[\[193b.1\]]gzhag pa med par rig par bya'o/_/de ci'i phyir zhe na/_tha dad pa'i 'du shes dang bral ba'i phyir ro/_/'jam dpal gal te de bzhin gshegs pa sems can kha cig la ni theg pa chen po ston/_kha cig la ni rang sangs rgyas kyi theg pa dang /_sems can kha cig la ni nyan thos kyi theg pa ston tam/_
[\[193b.2\]]de ltar gyur na de bzhin gshegs pa sems yongs su ma dag par 'gyur/_sems mi snyoms par 'gyur/_mngon par chags par 'gyur/_de bzhin gshegs pa nyi tshe ba'i snying rje dang ldan par 'gyur/_de bzhin gshegs pa sna tshogs kyi 'du shes kyi skyon du ltung bar 'gyur/_de bzhin 
[\[193b.3\]]gshegs pa slob dpon chos kyi dpe mkhyud byed par 'gyur ro/_/'jam dpal de bzhin gshegs pa chos gang ci ston kyang rung /_chos de dag thams cad kyang theg pa chen po la gzhol ba/_theg pa chen po la 'bab pa/_theg pa chen po la bab pa/_thams cad mkhyen pa'i ye shes sgrub pa/_thams cad mkhyen pa'i ye shes thob 
[\[193b.4\]]par byed pa/_thams cad mkhyen pa'i ye shes thob par bya ba'i phyir 'jug pa ste/_'jam dpal de'i phyir sangs rgyas kyi zhing de na theg pa tha dad pa rnam par gzhag pa med do/_/'jam dpal gyis gsol pa/_bcom ldan 'das gal te theg pa tha dad pa rnam par gzhag pa ma mchis na/_'di ni nyan 
[\[193b.5\]]thos kyi theg pa'o/_/'di ni rang sangs rgyas kyi theg pa'o/_/'di ni theg pa chen po'o zhes bcom ldan 'das kyis sems can rnams la theg pa gsum bstan pa de ji lta bu lags/_bcom ldan 'das kyis bka' stsal pa/_'jam dpal theg pa tha dad pa zhes bya ba de ni sa rnam par 
[\[193b.6\]]gzhag pa'i tshig [{]bla dgas [,]bla dwags [}]so/_/'jam dpal rab 'bring tha ma'i chos bstan pa zhes bya ba de ni de bzhin gshegs pas chos kyi mtshan nyid rnam par gzhag par bstan to/_/de ni de bzhin gshegs pas gang zag rnam par gzhag par gzhag go/_/tshogs chung ngu bsags pa'i 
[\[193b.7\]]sems can rnams dang /_bsod nams kyi tshogs tshad med pa bsags pa'i sems can rnams yongs su smin par bya ba'i phyir theg pa tha dad par gzhag gis theg pa ni tha dad du dbyer med do/_/de ci'i phyir zhe na/_chos kyi dbyings dbyer med pa'i phyir ro/_'jam dpal 
[\[194a\]]
[\[194a.1\]]theg pa bstan pa zhes bya ba de ni de bzhin gshegs pas sgrib pa med par gsungs so/_/'jam dpal 'di lta ste dper na/_'phong gi slob dpon mkhas pa 'phong shes pa'i mchog gi pha rol tu phyin pa/_thabs dang spyod lam rnam pa sna tshogs dang 'bad pa dang spyod lam 
[\[194a.2\]]sna tshogs ston cing slob ma la 'phong slob kyang 'phong shes pa de gcig yin pa de bzhin du/_'jam dpal de bzhin gshegs pa chos kyi 'phong gi slob dpon mkhas pa yang chos kyi tshul sna tshogs la 'jug pas khams dang /_bsam pa dang mos pa tha dad par sems can rnams la 
[\[194a.3\]]bla na med pa yang dag par rdzogs pa'i byang chub gcig las theg pa gsum du ston to/_/'jam dpal 'di lta ste dper na/_me stag chung ngu yar ba yang rtswa'i rgyu dang ldan zhing mched na sreg pa'i bskal pa'i me lta bur tshig par nus par 'gyur ro/_/'jam dpal de bzhin du phyir mi ldog 
[\[194a.4\]]pa'i ye shes kyi snang ba'i me stag gcig po de yang nyon mongs pa thams cad sreg pa'i phyir mthar gyis mched cing de bzhin gshegs pa'i ye shes chen po'i snang ba'i bar du byed nus par 'gyur ro/_/'jam dpal 'di lta ste dper na/[ {]ri dgas [,]ri dwags [}]phra mo thams cad [{]ri dgas [,]ri dwags [}]kyi rgyal po seng ge 
[\[194a.5\]]ral pa can gyis mdun na 'dug par nus pa med do/_/'jam dpal de bzhin du gzhan mu stegs can spyod pa pa dang /_kun tu rgyu dang gcer bu pa dang /_'tsho ba can thams cad de bzhin gshegs pa'i mdun na 'dug par ram tshig smra bar nus pa med de/_stobs bcu'i stobs dang /_
[\[194a.6\]]mi 'jigs pa bzhis 'jigs pa med pa'i skyes bu chen po'i seng ge'i mdun na sgra sgrog par 'gyur ba de lta bu'i gnas med de/_sems can yongs su smin par bya ba'i phyir de bzhin gshegs pas byin gyis brlabs pa ni ma gtogs so/_/'jam dpal 'di lta ste dper na nyi ma'i 
[\[194a.7\]]dkyil 'khor shar ba 'od zer gyi dra ba brgya stong grangs med pa rab tu 'byed pas/_srin bu me khyer thams cad 'od med cing /_lam me ma yin lhang nge ma yin te/_mdzes pa ma yin no/_/'jam dpal de bzhin du de bzhin gshegs pa'i bla na med pa'i ye shes chen po'i 
[\[194b\]]
[\[194b.1\]]nyi ma'i dkyil 'khor shar nas/_ye shes chen po'i 'od zer brgya stong grangs med pa rab tu bkye bas/_gzhan mu stegs can spyod pa pa dang /_kun tu rgyu dang gcer bu pa la sogs pa thams cad 'od med par 'gyur te/_lam me ma yin/_lhang nge ma yin zhing /_mdzes pa ma yin pa 'di 
[\[194b.2\]]ni de bzhin gshegs pa'i byin gyi rlabs su shes par bya'o/_/de bzhin gshegs pa'i thabs mkhas pa'i yul de ni bsam gyis mi khyab ste/_des na sangs rgyas kyi zhing der gzhan mu stegs can spyod pa pa dang /_kun tu rgyu dang gcer bu pa rnams kun tu snang ngo /_/de ci'i 
[\[194b.3\]]phyir zhe na/_gzhan mu stegs can gyi sgo de dag thams cad ni rnam par thar pa dang /_ting nge 'dzin bsam gyis mi khyab pa la gnas pa/_shes rab kyi pha rol tu phyin pa las nges par byung ba/_thabs mkhas pa chen pos rnam par rtsen pa/_sangs rgyas dang chos dang dge 'dun yid la byed 
[\[194b.4\]]pa dang ma bral ba/_sems can yongs su smin par byed pa'i mchog gi pha rol tu son pa ste/_sems can yongs su smin par bya ba'i phyir de bzhin gshegs pa'i byin gyi rlabs kyis byin gyis brlabs pa dag go/_/'jam dpal 'di lta ste dper na/_stong gsum gyi stong chen po'i 'jig rten gyi 
[\[194b.5\]]khams kyi rdul phra rab kyi rdul snyed kyi sems can de dag sems can re re nas/_'dzam bu'i gling la dbang ba'i rgyal por gyur te/_de dag thams cad kyis tshig 'di skad ces bdag cag gis theg pa chen po gang len pa 'dzin pa dang /_klog pa dang /_kun chub par byed pa de'i sha las nyi ma re re 
[\[194b.6\]]zhing yang srang lnga lnga sen mos gcad par bya ste/_de tshul de lta bus srog dang dbral lo zhes smra ba la/_'jam dpal gal te byang chub sems dpa' de skad smra bas mi skrag mi dngang dngang bar mi 'gyur te/_tha na skrag pa'i sems kyang mi skyed/_zhum pa med/_god pa med/_the tshom med la/_
[\[194b.7\]]phyir zhing chos yongs su gzung ba la brtson te/_klog pa dang kha ton byed pa la brtson par 'gyur ba'i byang chub sems dpa' de ni/_'jam dpal/_sems dpa' ba/_sbyin pa la dpa' ba/_tshul khrims la dpa' ba/_bzod pa la dpa' ba/_brtson 'grus la dpa' ba/_bsam 
[\[195a\]]
[\[195a.1\]]gtan la dpa' ba/_shes rab la dpa' ba/_ting nge 'dzin la dpa' ba zhes bya'o/_/'jam dpal gal te byang chub sems dpa' de gsod pa'i mi de dag la mi khro zhing /_tha ba dang zhe sdang gi sems mi skyed na/_'jam dpal byang chub sems dpa' de ni tshangs pa dang mtshungs pa/_
[\[195a.2\]]dbang po dang mtshungs pa/_lhun po dang mtshungs pa/_mi g.yo ba/_snying rje dang ldan pa/_byams pa la gnas pa/_sems can thams cad kyi bsam pa gso ba la mos pa/_phyir mi ldog pa'i spyod yul ba/_sems sa dang mtshungs pa/_sems chu dang mtshungs pa/_sems me dang 
[\[195a.3\]]mtshungs pa/_sems nam mkha' dang mtshungs pa zhes bya ste/_sems can thams cad kyi 'dod chags dang /_zhe sdang dang /_gti mug dang /_tha ba sel ba'i phyir zhugs pa'o/_/'jam dpal gang gis gang gA'i klung gi bye ma snyed kyi sangs rgyas rnams las sangs rgyas re re la yang 
[\[195a.4\]]gang gA'i klung gi bye ma snyed kyi sangs rgyas kyi zhing nor bu rin po che dbang gi rgyal pos rab tu bkang ste/_dbul ba phul la/_de ltar dbul bas gang gA'i klung gi bye ma snyed kyi bskal par dbul ba phul ba bas/_'jam dpal byang chub sems dpa' gzhan gang gis rnam pa 'di lta bu'i 
[\[195a.5\]]chos 'di thos nas/_phyogs gcig tu song ste/_'di ltar sems kyis mngon par rtog cing 'di lta bu'i chos la bslab par bya'o zhes slob par 'dod na/_des ma bslabs su zin kyang bsod nams ches mang du skyed de/_byang chub sems dpa' nor bu rin po che dbang gi rgyal po sbyin 
[\[195a.6\]]pa'i bsod nams ni de lta ma yin no/_/de ci'i phyir zhe na/_de'i sems bskyed ma thag pa des chos bzhi yongs su 'dzin pa'i phyir te/_bzhi gang zhe na/_byams pa yongs su bzung ba yin/_'das pa dang ma 'ongs pa dang da ltar byung ba'i sangs rgyas bcom ldan 'das rnams 
[\[195a.7\]]kyi bka' dang mi 'gal bar byas pa yin/_de nan tan snying por byed pa yin/_myur du bla na med pa yang dag par rdzogs pa'i byang chub mngon par rdzogs par 'tshang rgya ba yin te/_chos bzhi po de dag yongs su 'dzin to/_/gzhan yang chos bzhi yongs su 'dzin te/_
[\[195b\]]
[\[195b.1\]]bzhi gang zhe na/_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sgrib pa med pa'i blo'i rnam par thar pa yongs su 'dzin pa ste bzhi po de dag go/_/'jam dpal chos bzhi dang ldan na byang chub sems dpa' sems dpa' 
[\[195b.2\]]chen po zhes bya ste/_bzhi gang zhe na/_dus su sbyin pa dang /_g.yo med cing sgyu med pa dang /_lhag pa'i bsam pas byang chub tu sems bskyed pa dang mi 'bral ba dang /_sems dang po bskyed pa'i byang chub sems dpa' la yang shin tu gus pa ste chos bzhi po de dag dang ldan na/_byang 
[\[195b.3\]]chub sems dpa' sems dpa' chen po zhes bya'o/_/'jam dpal gal te byang chub sems dpa' la rgyal po'am/_blon po chen po gang zhig 'di skad ces gal te khyod sems can gcig gi don du dge ba'i rtsa ba gcig yang dag par bsgrubs te/_tha na dud 'gro'i skye gnas su song ba 
[\[195b.4\]]la zan chang gcig tsam sbyin zhing bsgrub na yang de'i phyir ngas khyod kyi sha sen mos btogs te med par bya'o zhes zer la/_gal te byang chub sems dpa' de skad zer ba la mi skrag mi dngang dngang bar mi 'gyur zhing 'jigs pa med kyi/_'di ltar sems skyed de/_gang gA'i klung gi bye ma snyed 
[\[195b.5\]]kyi lus kyi sha sen mos bcad de bor yang bdag spro bar bya'i bdag sems can gcig gi phyir yang ji tsam du chung ngu na yang dge ba'i rtsa ba gcig yang dag par mi bsgrub tu mi gtang ngo snyam nas sems bskyed pa gcig po des byang chub sems dpa' des phyogs bcu'i 'jig rten gyi khams 
[\[195b.6\]]thams cad kyi rdul snyed kyi gtan pa med pa'i mchod sbyin zil gyis gnon to/_/phyogs bcu'i 'jig rten gyi khams thams cad kyi rdul phra rab kyi rdul snyed kyi byang chub sems dpa' rnams kyi sbyin pa las byung ba'i dge ba'i rtsa ba rnams kyang zil gyis gnon te/_bla na med pa 
[\[195b.7\]]yang dag par rdzogs pa'i byang chub las phyir mi ldog par 'gyur ro/_/gang gA'i klung gi bye ma snyed kyi 'khor los sgyur ba'i rgyal po myong bar 'gyur ro/_/de bzhin du gang gA'i klung gi bye ma snyed kyi brgya byin dang tshangs pa 'thob cing myong bar 'gyur ro/_/de ci'i phyir 
[\[196a\]]
[\[196a.1\]]zhe na/_'jam dpal byang chub sems dpa' gang gis sems can rnams la snying rje bskyed na de snying rje dang ldan pa'i dge ba'i rtsa ba des chos bzhi yongs su 'dzin te/_bzhi gang zhe na/_brtan pa'i sems yongs su 'dzin pa dang /_khong khro ba med pa'i sems dang /_snying 
[\[196a.2\]]rje chen po yongs su 'dzin pa dang /_phyin ci log gi shes pa spangs nas phyin ci ma log pa'i ye shes 'thob pa'o/_/gzhan yang chos bzhi yongs su 'dzin te/_bzhi gang zhe na/_tshul khrims phun sum tshogs pa mchog yongs su 'dzin te/_tshul khrims phun sum tshogs pa mchog de dang 
[\[196a.3\]]ldan pas byang chub sems dpa' lha gzhan la rton par mi 'gyur ba dang /_dran pa phun sum tshogs pa mchog 'thob ste/_dran pa phun sum tshogs pa mchog de dang ldan pas byang chub sems dpa' skye bar skye na/_tshe rabs dran par 'gyur ba dang /_dge ba'i bshes gnyen phun sum tshogs pa 
[\[196a.4\]]mchog yongs su 'dzin te/_dge ba'i bshes gnyen phun sum tshogs pa mchog de dang ldan pas byang chub sems dpa' sangs rgyas 'byung ba dang 'bral bar mi 'gyur/_sangs rgyas 'byung ba dang mi 'bral ba'i sangs rgyas kyi zhing du skye bar 'gyur/_gal te sangs rgyas ni ma byung la 'dzam bu'i 
[\[196a.5\]]gling du skyes na yang skyes bu dam par 'gyur/_'dzam bu'i gling na sbyin pa'i gnas gcig pur 'gyur/_rang sangs rgyas dang gzhan mngon par shes pa lnga dang ldan pa dang 'dod pa'i 'dod chags dang bral ba de dag mgu bar byed par 'gyur/_de dag mgu bar byas nas/_bsod snyoms 'bul bar 
[\[196a.6\]]'gyur ba dang /_lha rnams kyis yongs su bzung bar 'gyur te/_nam bag med par gyur pa de'i tshe yang gnas gtsang ma'i ris kyi lha'i bu rnams kyis skul bar 'gyur/_bskul nas kyang bla na med pa yang dag par rdzogs pa'i byang chub la brtson 'grus rtsom par 'gyur/_de'i dran 
[\[196a.7\]]pa chud mi za bar 'gyur/_byang chub yang dag par 'grub pa'i rgyur brtson 'grus rtsom par 'gyur ro/_/'jam dpal byang chub sems dpa' de sems bskyed pa des rnam par dag par byed pa'i chos lnga yongs su 'dzin te/_lnga gang zhe na/_tshul khrims rnam par dag pa 
[\[196b\]]
[\[196b.1\]]yongs su 'dzin pa dang /_lus rnam par dag pa dang mtshan phun sum tshogs pa 'thob pa rnam par dag pa dang dge ba'i rtsa ba sbyangs pa rnam par dag pa dang /_sangs rgyas la rten/_chos la rten/_dge 'dun la rten/_byang chub sems dpa' la rten/_byang chub tu sems bskyed pa 
[\[196b.2\]]la rten pa yongs su 'dzin pa yin te/_'jam dpal rnam par dag par byed pa'i chos de dag yongs su 'dzin par 'gyur ro/_/'jam dpal rigs kyi bu'am/_rigs kyi bu mo gang la las 'dzam bu'i gling pa'i sems can thams cad kyi srog bcad de/_de dag gi bdog pa thams cad 
[\[196b.3\]]phrogs pa bas/_'jam dpal rigs kyi bu'am rigs kyi bu mo gang gzhan zhig gis byang chub sems dpa' dge ba'i rtsa ba gcig gi sems bskyed pa/_tha na dud 'gro'i skye gnas su song ba la zan chang gcig byin pa dang ldan pa'i dge ba'i rtsa ba'i bar chad byas na/_de de bas ches sdig 
[\[196b.4\]]pa grangs med par skyed do/_/de ci'i phyir zhe na/_sangs rgyas 'byung ba skyed pa'i dge ba'i rtsa ba'i bar chad byed par gnas pa'i phyir ro/_/'jam dpal rigs kyi bu'am rigs kyi bu mo gang la la mdo sde dkon mchog sangs rgyas kyi ye shes skyed pa rnam pa 'di lta bu 'di la mos pa'i byang 
[\[196b.5\]]chub sems dpa' la smod cing bsngags pa ma yin pa brjod/_'dum par mi byed/_dge ba'i rtsa ba dang bral bar byed de/_dge ba'i rtsa ba la mos pa dang bral bar byed cing bar chad byed na/_de mi dge ba'i rtsa ba bsags pa des sems can dmyal ba chen po rnams su skye bar 'gyur ro/_/
[\[196b.6\]]de der skyes nas lus dpag tshad lnga brgya pa 'grub bo/_/lus de la yang mgo lnga brgyar 'gyur ro/_/mgo bo re re la yang lce lnga brgya lnga brgyar 'gyur ro/_/lce re re la yang thong gshol lnga brgya lnga brgyas rmo bar 'gyur te/_bskal pa ji snyed cig gis byang chub sems dpa' de byang chub 
[\[196b.7\]]mngon par rdzogs par 'tshang rgya ba de snyed kyi bskal par sems can dmyal ba chen po rnams su skyes nas sdug bsngal chen po myong bar 'gyur ro/_/de ci'i phyir zhe na/_de sangs rgyas 'byung ba'i bar chad bya bar zhugs pa'i phyir ro/_/gang sangs rgyas 'byung ba'i bar chad bya ba'i 
[\[197a\]]
[\[197a.1\]]phyir zhugs pa de sangs rgyas kyi rigs gcod pa'i phyir zhugs pa'o/_/chos kyi rigs gcod pa'i phyir zhugs pa'o/_/dge 'dun gyi rigs gcod pa'i phyir zhugs pa'o/_/de lha'i rigs gcod pa'i phyir zhugs pa'o/_/de tshangs pa thams cad kyi rigs gcod pa'i phyir 
[\[197a.2\]]zhugs pa'o/_/de mi'i 'jig rten gcod pa'i phyir zhugs pa'o/_/de sems can thams cad kyi bde bar sbyar ba thams cad gcod pa'i phyir zhugs pa'o/_/'jam dpal gang la la byang chub sems dpa'i dge ba'i rtsa ba gcod pa'i phyir 'jug pa de la rnam pa de lta bu'i sdug bsngal chen 
[\[197a.3\]]po skye bar 'gyur ro/_/de ci'i phyir zhe na/_byang chub sems dpa' de dag thams cad ni dge ba'i rtsa ba'i tshogs thams cad kyis byang chub mngon par rdzogs par 'tshang rgya'o/_/mngon par rdzogs par sangs rgyas nas kyang sems can rnams la chos kyi 'khor lo rab tu skor ro/_/chos thos 
[\[197a.4\]]nas kyang rgyun du zhugs par 'gyur/_lan cig phyir 'ong ba dang /_phyir mi 'ong ba dang /_dgra bcom par 'gyur/_rang rgyal bar 'gyur/_rgyal po chen po bzhir 'gyur/_sum cu rtsa gsum dang 'thab bral dang /_dga' ldan dang 'phrul dga' dang /_gzhan 'phrul dbang byed kyi 
[\[197a.5\]]lhar 'gyur/_zla ba dang nyi mar 'gyur/_skar ma dang rgyu skar dang /_tshogs dang tshogs kyi bdag po chen por 'gyur/_drag po dang drag po chen por 'gyur/_sangs rgyas las brten te/_tshangs par 'gyur/_tshangs pa chen por 'gyur/_tshangs pa'i mdun na 'don du 'gyur/_
[\[197a.6\]]'od chung dang tshad med 'od dang /_'od gsal dang dge chung dang /_tshad med dge dang /_dge rgyas dang sprin med dang /_bsod nams skyes dang /_'bras bu che dang /_mi che dang mi gdung dang /_gya nom snang dang shin tu mthong dang /_'og min gyi lha rnams su 'gyur/_sangs rgyas 
[\[197a.7\]]las brten te 'khor los sgyur ba'i rgyal por 'gyur/_stobs kyi 'khor los sgyur bar 'gyur/_rgyal phran du 'gyur/_drang srong mngon par shes pa lnga can 'jig rten du 'byung bar 'gyur/_sangs rgyas las brten te dge ba bcu'i las kyi lam 'jig rten du snang bar 'gyur/_
[\[197b\]]
[\[197b.1\]]sangs rgyas las brten te mi'i 'jig rten 'byung bar 'gyur/_sangs rgyas las brten te skyid pa dang /_nor che ba dang mdzod mang ba dang /_lus shin tu 'jam par 'gyur/_glang po ches 'gro bar 'gyur/_rtas 'gro ba dang /_dpung bu chung gis 'gro bar 'gyur ro/_/'jam dpal byang chub sems 
[\[197b.2\]]dpa' gang la la gzhan gyi khyim rnams su byang chub sems dpa' la phrag dog dang /_ser sna byed na des de'i tshe gzhi de las 'jigs pa chen po gsum shes par bya ste/_gsum gang zhe na/_sems can dmyal bar skye ba'i 'jigs pa dang /_dmus long gi 'jigs pa dang /_yul mtha' 
[\[197b.3\]]'khob tu skye ba'i 'jigs pa dang /_'jigs pa gsum mo/_/'jam dpal gal te byang chub sems dpas bsod snyoms blangs te/_rid pa dang phongs pa dang sprang po dang /_slong ba rnams la bgos te byin na de dge ba'i rtsa ba des tshe brjes nas 'khor los sgyur ba'i rgyal po rdzu 'phrul chen po 
[\[197b.4\]]dang ldan par 'gyur ro/_/'jam dpal gal te byang chub sems dpa' khyim pa la chos ston cing snying rje bas don du 'dod/_phan par 'dod/_sems can de dag la bde ba dang /_grub par 'dod kyi rnyed pa dang /_bkur sti don du mi gnyer na de dge ba'i rtsa ba des shes rab rno bar 'gyur 
[\[197b.5\]]'khor los sgyur ba'i rgyal po rdzu 'phrul chen po dang ldan par 'gyur/_brgya byin rdzu 'phrul chen po dang ldan par 'gyur/_tshangs pa rdzu 'phrul chen po dang ldan par 'gyur/_mi'i dam pa sangs rgyas su 'gyur ro/_/'jam dpal gal te byang chub sems dpa' sdug bsngal ba'i sems 
[\[197b.6\]]can mthong na snying rje skyed cing /_bde ba'i sems can mthong na mchog tu dga' ba skyed na de tshe brjes nas dge ba'i rtsa ba des lus gser gyi mdog can du 'gyur ro//_//bam po gsum pa ste tha ma/_de nas bcom ldan 'das la 'jam dpal gzhon nur gyur 
[\[197b.7\]]pas 'di skad ces gsol to/_/bcom ldan 'das gang du 'phags pa'i lam brjod par 'gyur/_bcom ldan 'das kyis bka' stsal pa/_'du byed yod pa la 'phags pa'i lam brjod par 'gyur ro/_/'phags pa'i lam yang gnas pa med pa'o/_/gnas med pa la 
[\[198a\]]
[\[198a.1\]]rnam par shes pa gnas pa med do/_/rnam par shes pa gnas pa med na 'phags pa'i lam la gnas pa zhes bya'o/_/'phags pa'i lam gyi gnas gang yin pa de ni mig gi gnas/_rna ba'i gnas/_sna'i gnas/_lce'i gnas/_lus kyi gnas/_yid kyi 
[\[198a.2\]]gnas so/_/de ci'i phyir zhe na/_mig ni mig gis dben no/_/de bzhin du rna ba dang /_sna dang /_lce dang /_lus dang /_yid ni yid kyis dben no/_/cis dben zhe na 'das pas dben no/_/ma 'ongs pas dben no/_/da ltar byung bas dben no/_/mig gi dben pa la mig gi dben pa 
[\[198a.3\]]yod pa yang ma yin/_med pa yang ma yin no/_/de bzhin du rna ba dang /_sna dang /_lce dang /_lus dang /_yid kyi dben pa la yid kyi dben pa yod pa yang ma yin/_med pa yang ma yin no/_/gzugs dang sgra dang dri dang ro dang reg bya dang /_chos kyi dben pa la chos kyi dben pa yod pa 
[\[198a.4\]]yang ma yin/_med pa yang ma yin no/_/de ci'i phyir zhe na/_bdag dang bdag gi dang /_rtag pa dang brtan pa dang /_ther zug dang mi 'gyur ba'i chos can shin tu dben pa'i phyir te/_stong pa zhes kyang mi brjod/_mi stong pa zhes kyang mi brjod kyi de ni 'das pa zhes kyang mi brjod la/_
[\[198a.5\]]'das pa ma yin pa zhes kyang mi brjod do/_/ma 'ongs pa zhes kyang mi brjod la/_ma 'ongs pa ma yin pa zhes kyang mi brjod do/_/da ltar byung ba zhes kyang mi brjod la/_da ltar byung ba ma yin pa zhes kyang mi brjod do/_/'di ni 'das pa dang ma 'ongs pa dang da ltar byung ba zhes kyang mi 
[\[198a.6\]]brjod la/_brjod pa yang ma yin no/_/de ci'i phyir zhe na/_'di ni 'das pas stong ngo /_/ma 'ongs pas stong ngo /_/da ltar byung bas stong ngo /_/gang 'das pas stong pa dang ma 'ongs pas stong pa dang da ltar byung bas stong pa de ni 'das pas dag pa'o/_/ma 'ongs pas dag go/_/
[\[198a.7\]]da ltar byung bas dag go/_/'jam dpal 'di ji snyam du sems/_gang gzhom pa ma yin pa de gzhom par nus sam/_gsol pa/_bcom ldan 'das de ni mi nus so/_/de ci'i slad du zhe na/_de ni mnyam pa lags te/_nam du yang mi mnyam par mi 'gyur ro/_/'jam dpal 
[\[198b\]]
[\[198b.1\]]de bzhin te/_de bzhin gshegs pas mi mnyam pa med par chos bstan to/_/'jam dpal gang mi mnyam pa med na mi gzhom pa'o/_/gang gzhom pa ma yin zhing mnyam pa de ni mi mnyam pa med pa'o/_/ltos pa med pa'o/_/'jug pa med pa'o/_/'gro ba med pa'o/_/'gro 
[\[198b.2\]]ba yang dag par chad pa'o/_/shes par bya ba ma yin pa'o/_/gang dag gis shes par bya ba ma yin zhe na/_mig dang rna ba dang sna dang lce dang lus dang yid rnams kyis shes par bya ba ma yin no/_/'du byed du gyur pa thams cad kyis shes par bya ba ma yin no/_/de ni lus kyi 'du byed dang ngag gi 'du 
[\[198b.3\]]byed dang /_yid kyi 'du byed 'gags pa'o/_/ci'i rgyus 'gag_/ci sngon byung ba la de dag phyis 'gags pa zhig gam/_'on te 'das pa na zhig pas 'gags sam/_gang zhig pas 'gags/_de sngon mi shes pa la rab tu gnas pas mi dge ba'i las mngon par 'du byed do/_/de shes nas 
[\[198b.4\]]mngon par 'du mi byed do/_/gang sngon 'phags pa'i chos la ma brten te/_mi shes pa la rab tu gnas pas mi dge ba'i las byed pa de 'phags pa'i lam la brten te/_ye shes kyis rtogs nas mngon par 'du byed do/_/gang ye shes kyis stong pa de stong pa nyid de/_mig ni ye shes 
[\[198b.5\]]kyis stong ngo /_/rna ba dang sna dang lce dang lus dang yid kyang de bzhin no/_/de ci'i phyir zhe na/_ye shes ni ye shes kyis stong ste/_stong pa nyid mig dang rna ba dang sna dang lce dang lus dang yid do/_/yid mi dmigs pas mig mig la mi gnas so/_/de ci'i phyir zhe na/_shin tu ma 
[\[198b.6\]]skyes pa'i phyir mig mi gnas te/_rna ba dang sna dang lce dang lus dang yid kyang de bzhin no/_/yid mi dmigs pas mig dang rna ba dang sna dang lce dang lus dang yid kyang yid la mi gnas so/_/de ci'i phyir zhe na/_mig shin tu ma skyes pa'i phyir te/_mig dang rna ba dang sna dang lce dang 
[\[198b.7\]]lus dang yid kyang mi gnas so/_/de mi gnas pas bsil bar gyur pa/_dben pa'i sems kyis gnas so/_/dben pa ci zhe na/_'jam dpal gang chos thams cad mnyam pa nyid kyi mtha' dang /_gnyis su med pa'i mtha' dang /_yang dag pa'i mtha' dang /_shin tu 
[\[199a\]]
[\[199a.1\]]'byung ba med pa'i mtha' de ni dben pa zhes bya'o/_/'jam dpal dben pa la ni skye ba dang rga ba dang /_'chi ba med do/_/gang la skye ba dang rga ba dang 'chi ba med pa de la sdug bsngal med do/_/gang la sdug bsngal med pa de la sdug bsngal mi 'byung ngo /_/gang la sdug 
[\[199a.2\]]bsngal mi 'byung ba de 'jigs pa med do/_/gang 'jigs pa med pa de sems dang rnam par shes pa dang bral ba'o/_/gang sems dang rnam par shes pa dang bral ba de ni ma skyes ma 'gags pa'o/_/gang ma skyes pa ma 'gags pa de dben pa ste/_de dang des gnas pas de bzhin 
[\[199a.3\]]gshegs pa dgra bcom pa yang dag par rdzogs pa'i sangs rgyas dben par gnas pa zhes bya'o/_/'jam dpal de bzhin gshegs pa ni gnas pa med pa'o/_/de bzhin gshegs par brtags pa ni brtags pa med pa'o/_/chos thams cad mi mthong ba ni de bzhin gshegs pa mthong 
[\[199a.4\]]ba'o/_/de bzhin gshegs pa'i tshig ni tshig thams cad las 'das pa ste/_bstan du med pa'o/_/de ci'i phyir zhe na/_'jam dpal ngas ni chos thams cad kyi yi ge dang nges pa'i tshig gis bstan pa 'gag pa'i phyir chos ston gyi 'jam dpal de bzhin gshegs pa ni yi ge gcig kyang 
[\[199a.5\]]mi brjod do/_/de ci'i phyir zhe na/_de bzhin gshegs pa la sems kyi 'jug pa med do/_/sems kyi las med do/_/sems las nges par sems pa med do/_/sems kyi rgyu ba med do/_/sems yongs su rtogs pa med do/_/sems kyi zhi gnas med do/_/sems kyi rjes su 
[\[199a.6\]]'brang ba rnam par shes pa med do/_/rang gi sems kyi gnas med do/_/gzhan gyi sems kyi gnas med do/_/de bzhin gshegs pa la gzugs dang tshor ba dang 'du shes dang 'du byed dang rnam par shes pa la gnas pa'i sems med do/_/mig dang rna ba dang sna dang lce dang lus dang yid la gnas 
[\[199a.7\]]pa'i sems med do/_/de bzhin gshegs pa la gzugs dang sgra dang dri dang ro dang reg bya dang chos la gnas pa'i sems med do/_/de ci'i phyir zhe na/_'jam dpal de bzhin gshegs pa ni zhi ba'o/_/bsil bar gyur pa'o/_/rtag tu mnyam par gzhag pa'o/_/mi snang ba'o/_/bltar 
[\[199b\]]
[\[199b.1\]]med pa'o/_/mtha' yas pa'o/_/sprin dang mtshungs pa'o/_/de lta mod kyi 'on kyang sems can rnams sngon dge ba'i rtsa ba'i stobs bskyed pa dang /_de bzhin gshegs pa'i sngon gyi smon lam dang /_spyod pa'i byin gyi rlabs kyis de bzhin gshegs pa mthong ngo /_/nges par 
[\[199b.2\]]sems so/_/kun tu 'dri'o/_/gang dag ji ltar dbang po yongs su smin pa'i sems can rnams dang /_gang dag ji ltar 'dul ba de dag gis de bzhin gshegs pa de ltar gsung 'byin par shes so/_/de ci'i phyir zhe na/_de bzhin gshegs pa ma skyes ma 'gags pa'i phyir ro/_/
[\[199b.3\]]gang chos thams cad kyi rang bzhin mi mthong ba de ni de bzhin gshegs pa mthong ba'o/_/gang chos gang yang mi mthong ba de ni de bzhin gshegs pa mthong ba'o/_/de ci'i phyir zhe na/_'jam dpal de bzhin gshegs pa ni chos thams cad spangs pa ste/_chos gang gis kyang brjod pa yang ma yin/_
[\[199b.4\]]mi brjod pa yang ma yin no/_/de ci'i phyir zhe na/_chos thams cad dmigs su med pa'i phyir ro/_/gang chos thams cad dang chos ma yin pa rnams dang 'dus byas rnams dang 'dus ma byas pa rnams mi dmigs pa de ni de bzhin gshegs pa mthong ba'o/_/de ci'i phyir zhe na/_'jam dpal 
[\[199b.5\]]de bzhin gshegs pa ni chos thams cad spangs pa ste/_chos gang yang khas mi len to/_/nye bar mi len to/_/chos su btags pa yang mi 'gro'o/_/'jam dpal chos thams cad shin tu 'gag pa ni de bzhin gshegs pa dgra bcom pa yang dag par rdzogs pa'i sangs rgyas te/_
[\[199b.6\]]chos thams cad yang dag pa ji lta ba bzhin du mthong ba de bzhin gshegs pa mthong ba'o/_/de ci'i phyir zhe na/_'jam dpal de bzhin gshegs pa ni chos gang gis kyang mthong bar mi 'gro ste/_de bzhin gshegs pa de ltar mthong na chos thams cad ni de bzhin gshegs pa'o zhes 'jug 
[\[199b.7\]]par 'gyur ro/_/chos thams cad ni de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ma skyes pa dang ma 'gags pa'o zhes 'jug par 'gyur ro/_/yul med pa yul dang bral ba ni de bzhin gshegs pa'i yul lo zhes 'jug par 'gyur 
[\[200a\]]
[\[200a.1\]]ro/_/'jam dpal ting nge 'dzin 'di la gnas pa'i byang chub sems dpa' ni sems gcig gis sems can thams cad kyi sems kyi spyod pa rab tu shes so/_/de rang gi sems mnyam pa nyid kyi phyir sems can thams cad kyi sems mnyam pa nyid du khong du chud par 
[\[200a.2\]]'gyur ro/_/sems can thams cad kyi sems mnyam pa nyid kyi phyir rang gi sems mnyam pa nyid du khong du chud par 'gyur ro/_/de ci'i phyir zhe na/_sems sgyu ma lta bu'i phyir ro/_/sems can thams cad kyi sems rang bzhin gyis 'od gsal ba'i phyir ro/_/de rang gi lus chos nyid kyi 
[\[200a.3\]]phyir sems can thams cad kyi lus chos nyid du khong du chud par 'gyur ro/_/sems can thams cad kyi lus chos nyid kyi phyir rang gi lus chos nyid du khong du chud par 'gyur ro/_/de ci'i phyir zhe na/_lus thams cad ni gzugs brnyan lta bu'i phyir rang gi lus la sems can thams 
[\[200a.4\]]cad kyi lus 'jug cing yang dag par 'du'o/_/sems can thams cad kyi lus la yang rang gi lus rjes su 'jug cing yang dag par 'du'o/_/'dul ba ji lta ba bzhin du sems can thams cad kyi lus la sangs rgyas kyi sku byin gyis rlob ste/_nyan thos dang rang sangs rgyas kyi theg 
[\[200a.5\]]pa yang de bzhin no/_/rang gi lus dang rang gi lus ma yin pa dang zhing gi tshogs byin gyis rlob bo/_/de bzhin du sa'i khams dang chu'i khams dang me'i khams dang rlung gi khams kyang ji ltar 'dod pa de bzhin du byin gyis rlob ste/_chu'i khams dang sa'i khams dang me'i khams dang 
[\[200a.6\]]rlung gi khams su byin gyis rlob bo/_/me'i khams dang sa'i khams dang chu'i khams dang rlung gi khams su byin gyis rlob bo/_/rlung gi khams dang sa'i khams dang chu'i khams dang me'i khams su byin gyis rlob bo/_/de'i byin gyis brlabs de ni brgya byin nam/_tshangs pa'am/_
[\[200a.7\]]bdud dam/_gzhan gang gis kyang 'jig rten na chos dang 'thun par bskul pa'am/_/spyod par nus pa'i de lta bu'i gnas med do/_/'jam dpal spyod pa 'di la mos pa'i byang chub sems dpa' sems dpa' chen po'i gzugs la so so yang dag par rig pa bzhi dang mngon 
[\[200b\]]
[\[200b.1\]]par shes pa drug dang byang chub kyi phyogs kyi chos sum cu rtsa bdun dang byin gyi rlabs bzhi yang dag par 'jug go/_/'jam dpal byang chub sems dpa' sems dpa' chen po'i lus la so so yang dag par rig pa bzhi dang mngon par shes pa drug dang byang chub kyi phyogs kyi chos sum cu 
[\[200b.2\]]rtsa bdun dang byin gyi rlabs bzhi ji ltar yang dag par 'jug ce na/_'jam dpal gang gzugs mi dmigs pa'i shes pa de ni don so so yang dag par rig pa'o/_/gang don ji lta ba bzhin du rton pa de ni chos so so yang dag par rig pa'o/_/gang chos mi skye mi 'byung mi 'gag par 
[\[200b.3\]]rtogs pa de ni nges pa'i tshig so so yang dag par rig pa'o/_/gang nges pa'i tshig gis nges par rtogs pa 'di ni spobs pa so so yang dag par rig pa'o/_/gang gzugs rnam par mthong ba na khams rnams dang /_skye mched rnams la mig chags pa med cing sgrib pa med pa de ni/_
[\[200b.4\]]de'i mig gi mngon par shes pa nyams pa med pa'o/_/gang gzugs la yi ge gcig brjod pas gzugs kyi don thams cad thos pa de ni de'i rna ba mngon par shes pa nyams pa med cing chags pa med de sgrib pa med pa'o/_/gang gzugs la sems can thams cad kyi sems dang /_
[\[200b.5\]]sems las byung ba rnams la chags pa med cing dbyer med par sems kyi spyod pa la 'jug pa shes pa de ni de'i pha rol gyi sems shes pa'i mngon par shes pa nyams pa med cing chags pa med de sgrib pa med pa'o/_/gang gzugs la sems can thams cad kyi sems snang ba la 
[\[200b.6\]]gcig tu mnyam pa nyid du 'jug pa shes pa de ni sngon gyi gnas rjes su dran pa'i mngon par shes pa nyams pa med cing chags pa med de sgrib pa med pa'o/_/gang gzugs kyi sngon dang phyi ma'i ming dang nges pa'i tshig mtha' yas pa la mi dmigs pa'i tshul khrims kyis 
[\[200b.7\]]lhag pa'i bsam pas 'jug pa de ni de'i rdzu 'phrul rnam par 'phrul pa'i mngon par shes pa nyams pa med cing lhun gyis grub ste/_chags pa med cing sgrib pa med pa'o/_/gang 'das pa dang ma 'ongs pa dang da ltar byung ba'i dus la 'dod chags med cing 'dod chags dang bral ba'i 
[\[201a\]]
[\[201a.1\]]tshul gyis gzugs la 'dod chags dang /_zhe sdang dang gti mug gis mi gos par shes pa de ni de'i zag pa zad pa'i shes pa mngon sum du bya ba'i mngon par shes pa nyams pa med cing chags pa med de sgrib pa med pa'o/_/gang mnyam pa nyid du shes pa'i tshul gyis 
[\[201a.2\]]gzugs la mi skye mi 'gag mi gnas par shes pa de ni de'i lus la lus kyi rjes su lta ba'i dran pa nye bar gzhag pa zhes bya'o/_/gang mnyam pa nyid kyi tshul gyis gzugs la myong ba skye ba med par shes pa de ni de'i tshor ba la tshor ba'i rjes su lta ba'i dran pa nye bar gzhag pa zhes 
[\[201a.3\]]bya'o/_/mnyam pa nyid kyi tshul gyis gang gzugs la dmigs pa de dang de la sems med cing sems yod pa ma yin te/_sems dang bral ba de ni sems la sems kyi rjes su lta ba'i dran pa nye bar gzhag pa zhes bya'o/_/mnyam pa nyid du shes pa'i tshul gyis gang skye mched bcu gnyis 
[\[201a.4\]]la 'du shes phyin ci log med pa dang /_sems phyin ci log med pa dang lta ba phyin ci log med pa dang /_gdeg pa med pa dang /_gzhag pa med pa de ni chos la chos kyi rjes su lta ba'i dran pa nye bar gzhag pa zhes bya'o/_/chos kyi dbyings dbyer med pa'i tshul gyis gang gzugs la mi skye ba dang mi 
[\[201a.5\]]'gag pa dang gnas pa med par shes shing /_dge ba dang mi dge ba'i 'du shes dang yang mi 'du ba de ni sdig pa mi dge ba'i sems dang sems las byung ba'i chos skyes pa rnams spang ba'i yang dag par spong ba zhes bya'o/_/yid la byed pa med pa'i tshul gyis gang gzugs la mi skye ba 
[\[201a.6\]]dang mi 'gag pa dang gnas pa med par shes shing /_sdug bsngal las shin tu mi 'da' ba'i tshul gyis gdeg pa med cing gzhag pa med la/_sdig pa la gnas pa med de spong ba de ni sdig pa mi dge ba'i chos ma skyes pa rnams mi skyed pa'i yang dag par spong ba zhes bya'o/_/yid la 
[\[201a.7\]]byed pa med pa'i tshul gyis gang gzugs mthong nas khams dang skye mched mi skye ba dang mi 'gag pa dang gnas pa med par shes shing chos kyi dbyings mnyam pa nyid mi skye ba'i tshul gyis gdeg pa med cing gzhag pa med la/_mi dge ba mi dmigs shing /_dge ba'i chos ma skyes pa 
[\[201b\]]
[\[201b.1\]]rnams skyed pa de ni dge ba'i chos ma skyed pa rnams skyed pa'i yang dag par spong ba zhes bya'o/_/yid la byed pa med pa'i tshul gyis gang gzugs la skye ba med pa dang 'gag pa med pa dang gnas pa med par shes shing /_gnas med pa dang skye ba med pa dang 'gag pa med pa dang gnas pa 
[\[201b.2\]]med pa'i tshul gyis gdeg pa med cing gzhag pa med la/_dge ba mi dmigs par dge ba sbyor ba de ni dge ba'i chos rnams gnas par bya ba yang dag par spong ba zhes bya'o/_/nyams pa med pa'i tshul gyis gang gzugs la gnas med cing sgrib pa med par 'dun la chos kyi dbyings 
[\[201b.3\]]mnyam pa nyid kyi tshul gyis kha dog gi snang ba thams cad kyis gzugs khyab la/_ji ltar yongs su smin pa bzhin du 'dul bar 'dun pa de ni 'dun pa'i ting nge 'dzin rdzu 'phrul gyi rkang pa zhes bya'o/_/rgyun mi chad pa'i tshul dang phyi ma'i mtha'i mur rgyun mi gcod pa'i tshul dang /_gzhag 
[\[201b.4\]]pa med pa'i tshul gyis gang gzugs la blang ba med pa dang /_dor ba med pa'i brtson 'grus dang mngon par 'du mi byed pa'i rdzu 'phrul gyis 'dul ba yongs su smin pa bzhin du 'dul bar spro ba 'di ni chos nyid dbyer med pas brtson 'grus kyi ting nge 'dzin de bzhin gshegs pa'i ye shes 
[\[201b.5\]]thob pa med pa'i tshul gyis rdzu 'phrul gyi rkang pa zhes bya'o/_/gang gzugs la sems mi 'dzin cing sbyor ba med pas mnyam pa nyid dang dmigs pa las shin tu 'da' ba dang /_de bzhin gshegs pa'i ye shes kyi phyag rgya la gnas pa dang /_bsam gtan mkha' khyab la snyoms par 
[\[201b.6\]]'jug pa de ni de bzhin gshegs pa'i rdzu 'phrul thob par byed pa'i sems rdzu 'phrul gyi rkang pa zhes bya'o/_/dpyod pa med pa'i ye shes kyi tshul gyis gzugs la skye ba med par shes pa la gcig tu nges pa dang /_dbyer med pa'i tshul gyis mtshan nyid thams cad mtshan nyid gcig tu rtogs 
[\[201b.7\]]par dpyod pa dang /_de bzhin gshegs pa'i ye shes dpyod pas rnam par 'phrul pa de ni sems can thams cad kyi sems tshim par byed pas dpyod pa rdzu 'phrul gyi rkang pa zhes bya'o/_/chos thams cad thob pa med pa'i tshul gyis gang gzugs la dmigs pa thams cad gnas med 
[\[202a\]]
[\[202a.1\]]par dad pa dang dbang po la rtog pa dang gzugs dang gzugs med pa mnyam pa nyid du gyur pa'i chos rnams la dad pa dang /_dbang po zhum pa med pas de bzhin gshegs pa'i ye shes la dad pa de ni dad pa'i dbang po zhes bya'o/_/gdeg pa med pa dang gzhag pa med 
[\[202a.2\]]pa'i tshul gyis gang gzugs la dmigs pa thams cad mgo gcig tu gyur pa dang /_rnal 'byor gyi rgyun mi gcod pa de ni brtson 'grus zhes bya ste/_mi dmigs pa'i tshul gyis de bzhin gshegs pa'i ye shes rgyun mi gcod pa de ni brtson 'grus kyi dbang po zhes bya'o/_/de bzhin 
[\[202a.3\]]gshegs pa'i gnas la dbang po 'jug pa'i tshul gyis gang gzugs la dran pa med cing yid la byed pa med pa'i tshul gyis dmigs pa las shin tu 'das nas gcig dran te/_dus gsum mtshan nyid gcig tu dran pa de ni dran pa zhes bya ste/_sems can thams cad kyi sems sems su 
[\[202a.4\]]mtshungs pas/_dmigs pa gcig gis sems can gyi khams thams cad khyab pa dang /_de bzhin gshegs pa mthong ba'i byin gyi rlabs de ni dran pa'i dbang po zhes bya'o/_/skye ba med pa dang 'gag pa med pa dang g.yeng ba med pa'i tshul gyis gang gzugs la yid la byed pa 
[\[202a.5\]]thams cad gcig pa dang /_gzugs dang gzugs med pa'i ting nge 'dzin dmigs pa gcig pa dang mtshan nyid thams cad mtshan nyid gcig ste/_g.yeng ba med pa dang de bzhin gshegs pa'i dbang po la 'jug pa'i ye shes dang /_rdo rje lta bu'i ting nge 'dzin thun mong ma yin pa de ni 
[\[202a.6\]]ting nge 'dzin ces bya ste/_ting nge 'dzin thams cad skye ba med pa'i tshul dang /_g.yeng ba med cing mi thul bas ting nge 'dzin gyi dbang po zhes bya'o/_/gang gzugs la gnas med pa'i shes rab dang ting nge 'dzin dang snyoms par 'jug pa thams cad dang /_skye ba med pa'i mthar yang dag 
[\[202a.7\]]par 'dus pa'i spyod pa dang /_chos thams cad skye ba med pa la 'jug pa'i shes rab kyis 'dus byas dang 'dus ma byas gnyis las shin tu 'da' ba dang /_gnyen po med pa'i tshul gyis gzugs de la gang mtshan nyid gcig tu 'jug pa de ni shes rab ces bya ste/_nyi tshe ba'i shes 
[\[202b\]]
[\[202b.1\]]pas mi thul ba'i tshul gyis shes rab kyi dbang po zhes bya'o/_/gang gzugs la chags pa med cing dmigs pa med la mi thul ba'i don dang /_dad pas 'phrogs pa med pa'i don de ni dad pa'i stobs zhes bya'o/_/gang gzugs la kun tu 'gro ba'i byin gyi rlabs la spro ba dang /_stobs dang /_
[\[202b.2\]]stobs ma yin pa'i 'du shes las shin tu 'da' ba dang /_khams la de ltar de bzhin gshegs pa'i stobs su sgrub pa de ni brtson 'grus kyi stobs zhes bya'o/_/gang gzugs la rnam par mi rtog pa dang /_rnam par mi sgrub pa dang lhun gyis grub pa'i dran pa'i shes pa dang /_shin tu mthar 
[\[202b.3\]]thug pa la 'jug pa'i mchog dang yang dag pa'i mtha' dang mtshungs pa dang de bzhin gshegs pa'i chos kyi sku la dran pa nye bar gzhog pa dang /_nyan thos dang rang sangs rgyas thams cad kyis mi thul ba'i shes pa de ni dran pa'i stobs zhes bya'o/_/gang gzugs la de bzhin gshegs pa'i ye shes 
[\[202b.4\]]kyi mthar thug pa dang /_chos kyi dbyings kyi las yang dag par sgrub pa dang de bzhin gshegs pa'i ting nge 'dzin lhun gyis grub pa'i thob pa dang /_phyin ci log thams cad la g.yeng ba med pa shes pa de ni mi thul ba'i phyir ting nge 'dzin gyi stobs zhes bya'o/_/gang gzugs la chos kyi dbyings 'khrugs 
[\[202b.5\]]pa med par rtog pa dang /_mtha' dang mtha' ma yin pa gnyis su med par rab tu shes pa dang /_rnam par gzhag pa'i mtha' la lhun gyis grub pa'i dran pa shes pa dang gnas pa med pa'i dngos po rab tu shes pa de ni shes rab kyi stobs zhes bya'o/_/gang gzugs la gnas med pa'i dran pa 
[\[202b.6\]]mngon du yang dag par rtog pa dang /_de bzhin gshegs pa'i spyod yul dang 'thun pa dang skye ba med pa la zhugs pa rnams kyi dran pa yid la byed pa med pa'i tshul du mngon par rdzogs par byang chub pa de ni dran pa yang dag byang chub kyi yan lag ces bya'o/_/gang gzugs la chos kyi dbyings su rab tu 
[\[202b.7\]]shes pa dang /_mi dmigs pa'i rnal 'byor gyi shes pas rab tu rnam par 'byed pa la mkhas pa dang /_chos dang chos ma yin pa gnyis khong du chud pa de ni chos rab tu rnam par 'byed pa yang dag byang chub kyi yan lag ces bya'o/_/gang gzugs la rang bzhin gyis chos kyi sku yin pas mi 
[\[203a\]]
[\[203a.1\]]thul bar mngon du yang dag par rtog pa dang /_chos nyid mngon par rdzogs par byang chub par bya ba'i phyir brtson 'grus mi 'dor ba de ni brtson 'grus yang dag byang chub kyi yan lag ces bya'o/_/gang gzugs la dbyer med par rab tu rnam par 'byed pa la mkhas pa dang /_
[\[203a.2\]]dpyod pa'i shes pa dang lhun gyis grub pa rab tu rnam par 'byed pa bya ba gnas med pa'i shes pa'i yang dag par 'grub pa dang /_shin tu sbyangs pa'i ting nge 'dzin dang btang snyoms dang ye shes kyi dga' ba myong ba'i shes pa de ni dga' ba yang dag byang chub kyi yan lag ces bya'o/_/gang 
[\[203a.3\]]gzugs la dmigs pa thams cad yid la byed pa'i rgyun mi gcod pa'i shes pa dang /_rnam par grol ba'i skye mched thams cad la dngos po dang dngos po med pa mnyam pa nyid du shes pa de ni shin tu sbyangs pa yang dag byang chub kyi yan lag ces bya'o/_/gang gzugs la rnam par bltas nas 
[\[203a.4\]]chos thams cad mnyam pa nyid du shes pa dang /_byang chub kyi yan lag sgrib pa med pa'i rkyen dang /_ting nge 'dzin dang snyoms par 'jug pa thams cad gcig tu mngon par rdzogs par byang chub pa de ni ting nge 'dzin yang dag byang chub kyi yan lag ces bya'o/_/gang gzugs la dngos po 
[\[203a.5\]]med pa'i rang bzhin mnyam pa nyid du mngon du yang dag par rtog pa dang /_gzugs dang gzugs med pa thams cad mnyam pa nyid dang rab tu 'dzin pa dang /_rtsod pa dang rnam par 'byed pa la btang snyoms pa dang lhun gyis grub pa dang /_'du shes dang ye shes la mnyam pa nyid dang thob 
[\[203a.6\]]pa'i chos thams cad mi skyed pa dang /_rgyu ba med pa dang ting nge 'dzin dang btang snyoms shes pa dang byang chub kyi yan lag rnams dang /_lam rnams skye ba med pa'i mtha' dang thob pa rnams mi tshol ba de ni btang snyoms yang dag byang chub kyi yan lag ces bya'o/_/gang gzugs mthong 
[\[203a.7\]]nas khams dang skye mched rnams la dngos po med pa'i rang bzhin du mthong zhing yan lag dang yan lag med pa'i tshul gyis mnyam pa nyid du mthong ba dang /_'phags pa'i lam rnams lam med pa'i tshul gyis lta ba dang mi 'grogs pa dang /_'phags pa'i lam rnams dang 
[\[203b\]]
[\[203b.1\]]lta bar gyur pa thams cad mtshan nyid med par gcig pa'i tshul gyis lta ba dang mi 'grogs pa dang /_mi 'khrugs pa'i tshul gyis lta ba yang dag pa zhes bya ba dang /_chos thams cad mthong ba'i tshul gyis lta ba zhes bya ba dang /_mi skye ba thob pa'i tshul gyis lam zhes bya ba'am/_mnyam 
[\[203b.2\]]pa nyid kyi tshul gyis yang dag pa zhes bya ba dang /_sgrib pa med pa'i tshul gyis lta ba zhes bya ba dang /_lam dang lam ma yin pa thams cad la 'jug pa'i tshul gyis lam zhes bya ba de ni yang dag pa'i lta ba zhes bya'o/_/gang gzugs la rtog pa dang /_rnam par rtog pa thams cad 
[\[203b.3\]]gcig pa ste/_'di lta ste dngos por mi rtog pa dang dngos po med par mi rtog pa dang chad par mi rtog pa dang /_rtag par mi rtog pa dang skye bar mi rtog pa dang mi skye bar mi rtog pa dang /_rtog pa dang mi rtog pa la mi rtog pa dang rtog pa med pa dang rnam par mi rtog pa dang /_yang dag pa'i lam la 
[\[203b.4\]]mi rtog pa de ni yang dag pa'i rtog pa zhes bya'o/_/gang gzugs la chos thams cad brjod du med pa dang brjod pa med pa dang /_dbyangs dang dbyangs med pa mnyam pa nyid dang ming med pa dang ming du brjod pa med pa dang /_tshol ba med pa dang lam gyi yan lag ma yin pa dang yang dag pa zhes 
[\[203b.5\]]bya ba ngag gi lam thams cad la kun tu mi rgyu zhing mi rjod pa dang /_lam zhes bya ba'i chos ma lus pa brjod pa de ni yang dag pa'i ngag ces bya'o/_/gang gzugs la las thams cad kyi rang bzhin la las med par mngon par zhen pa 'di lta ste/_mngon par 'du bya ba med pa la mngon par 
[\[203b.6\]]zhen pa dang mngon par 'du bya ba med pa thob pa rnams la tshol ba med pa dang yang dag pa tshol ba'am/_log pa tshol ba'am/_log pa ma yin pa tshol ba'am/_las tshol ba'am/_las ma yin pa tshol ba'am/_las dang las ma yin pa thams cad khas mi len pa de ni nges 
[\[203b.7\]]pa dang ma nges pa dang /_yang dag pa nyid dang log pa nyid dang dge ba dang /_mi dge ba dang lung du mi ston pa dang /_mi g.yo ba mngon par 'du mi byed pa dang lam dang lam ma yin pa mtha' yas pa skye ba med par bsdus pa dang /_mig yor lta bu'i tshul gyis las kyi mtha' 
[\[204a\]]
[\[204a.1\]]thams cad mi byed pas yang dag pa'i las kyi mtha' zhes bya'o/_/gang gzugs la kun tu longs spyod pa dang kun tu longs spyod pa ma yin pa shes pa dang /_de la gnas pa chos kyi dbyings mnyam pa nyid kyi tshul gyis yang dag pa dang /_log pa'i tshor ba mi dmigs pa 
[\[204a.2\]]dang mi dmigs pas 'tsho ba dang /_las 'jig pa de ni yang dag pa'i 'tsho ba zhes bya ste/_yang dag pa zhes bya ba de ni mnyam pa nyid kyi tshig go/_/'tsho ba zhes bya ba de ni 'phags pa'i chos 'dzin pa'i tshig go/_/lam zhes bya ba dang lam ma yin pa zhes bya ba de ni mi tshol ba'i don gyis lam 
[\[204a.3\]]zhes bya'o/_/'tsho ba dang 'tsho ba ma yin pa'i 'du shes la rnam par mi rtog pa'i don gyis 'tsho ba zhes bya'o/_/yang dag pa zhes bya ba de ni mnyam pa nyid la gnas pa zhes bya ba'i don te/_de ni yang dag pa'i 'tsho ba zhes bya'o/_/chos kyi dbyings mnyam pa nyid kyi tshul gyis gang gzugs la 
[\[204a.4\]]lus dang ngag dang yid kyi rtsol ba med pa ni chos kyi dbyings la rtsol ba med pa ste/_yang dag pa zhes bya ba de ni mi skye ba la gnas pa'i chos rnams blang ba med pa dang /_dor ba med pa'i tshig [{]bla dgas [,]bla dwags [}]so/_/rtsol ba med pa zhes bya ba de ni lus dang ngag dang yid mi dmigs pa'i tshig go/_/
[\[204a.5\]]lam zhes bya ba de ni blang ba med pa dang dor ba med pa'i tshul dang /_mi tshol ba'i tshul gyis 'phags pa'i don tshol ba ste/_de ni yang dag pa'i rtsol ba zhes bya'o/_/gang gzugs la dran pas mi dmigs pa mnyam pa nyid ni dran pa med pa dran pa med pa'i tshul gyis dran pa la sbyor ba ste/_yang 
[\[204a.6\]]dag pa zhes bya ba de ni dmigs pa med pa mnyam pa nyid sgro btags pa med pa'i tshig go/_/dran pa zhes bya ba de ni phung po dang khams dang skye mched rjes su dran pa'i tshig go/_/stong pa nyid rjes su dran pa'i tshig dang mtshan ma med pa dang smon pa med pa rjes su dran pa'i tshig dang /_de ltar de bzhin 
[\[204a.7\]]gshegs pa'i ting nge 'dzin lhun gyis grub pa'i rjes su dran pa'i tshig de ni yang dag pa'i dran pa zhes bya'o/_/gang gzugs la dbyer med pa shes pa ni mnyam pa nyid dang ting nge 'dzin gyi las yang dag par bsgrubs pa ste/_gzugs gang dang mnyam pa tshor ba dang 'du shes dang 'du byed dang 
[\[204b\]]
[\[204b.1\]]rnam par shes pa yang de dang mnyam zhing /_phung po gang dang mnyam pa ting nge 'dzin kyang de dang mnyam par yang dag par rjes su mthong ngo /_/de bzhin gshegs pa'i rigs kyi ting nge 'dzin kyang de dang mnyam par yang dag par rjes su mthong ngo /_/de bzhin gshegs pa'i rigs kyi ting 
[\[204b.2\]]nge 'dzin gang dang mnyam par yang dag par rjes su mthong ba chos thams cad kyang de dang mnyam pa yang dag par rjes su mthong ngo /_/sangs rgyas kyi chos thams cad gang dang mnyam par yang dag par rjes su mthong ba byis pa so so'i skye bo'i chos thams cad kyang de dang mnyam par yang dag par rjes su 
[\[204b.3\]]mthong ngo /_/byis pa so so'i skye bo'i chos thams cad gang dang mnyam par yang dag par rjes su mthong ba'i ting nge 'dzin kyang de dang mnyam par yang dag par rjes su mthong ngo /_/ting nge 'dzin gang dang mnyam pa 'das pa'i phung po dang /_khams dang skye mched rnams kyang de dang mnyam par yang 
[\[204b.4\]]dag par rjes su mthong ngo /_/ma 'ongs pa dang da ltar byung ba'i phung po dang khams dang skye mched rnams kyang de bzhin du yang dag par rjes su mthong ngo /_/phung po dang khams dang skye mched rnams ji lta ba bzhin du las dang rnam par smin pa yang de ltar yang dag par rjes su mthong ste/_dus 
[\[204b.5\]]gsum mnyam pa'i ting nge 'dzin gyi rigs la zhugs pa de ni yang dag pa'i ting nge 'dzin ces bya'o/_/gang gzugs la de kho na shes pa dang de bzhin nyid shes pa de ni bden pa shes pa ste/_chos nyid kyi rang bzhin gang yin pa de ni phung po dang khams dang skye mched rnams kyi rang bzhin no/_/
[\[204b.6\]]chos nyid kyi rang bzhin med pa ni phung po dang khams dang skye mched kyi rang bzhin med par bden pa nyid du mos so/_/byin gyi rlabs zhes bya ba de ni slu ba med pa'i chos nyid kyi tshig [{]bla dgas [,]bla dwags [}]so/_/de ci'i phyir zhe na/_mi slu ba gang yin pa de ni bden pa'i phyir ro/_/de la gnas pa ni yang 
[\[204b.7\]]dag pa'i smon lam brjod pa dang las yang dag par spyod pa mngon sum du 'gyur te/_phung po dang khams dang skye mched de dag la de bzhin gshegs pa'i rnam par 'phrul pa kun tu ston par byin gyis rlob bo/_/sa'i bden pa nyid gang dang mnyam pa chu dang me dang rlung gi bden pa nyid kyang 
[\[205a\]]
[\[205a.1\]]de dang mnyam mo/_/nam mkha' dang chos dang sgra dang mig yor dang gzugs brnyan dang /_mtshan nyid dang bcas pa dang mtshan nyid med pa dang chags pa dang bcas pa dang /_chags pa ma yin pa dang bsdus pa'i bskal pa dang /_rgya che ba'i bskal pa dang grangs yod pa'i bskal 
[\[205a.2\]]pa dang grangs med pa'i bskal pa dang sangs rgyas dang bcas pa'i bskal pa dang /_sangs rgyas mi 'byung ba'i bskal pa dang 'das pa'i bskal pa dang /_ma 'ongs pa'i bskal pa dang ma 'ongs pa dang 'das pa'i bskal pa dang /_da ltar byung ba dang ma 'ongs pa dang 'das pa'i bskal pa dang 'das 
[\[205a.3\]]pa dang ma 'ongs pa dang da ltar byung ba'i bskal pa yang de dang mnyam ste/_kun nas nyon mongs pa'i bskal pa la rnam par byang ba'i bskal pa dang /_rnam par byang ba'i bskal pa la kun nas nyon mongs pa'i bskal pa dang /_byin gyi rlabs kyi bskal pa la mnyam pa nyid kyi bskal pa 'jug 
[\[205a.4\]]ste/_'jug pa shes pa de la mngon par zhen pa med pa de ni chos kyi dbyings bden pa nyid kyi phyir bden pa'i byin gyi rlabs zhes bya ste/_gzugs nyid bden pa'o/_/de bzhin du tshor ba dang 'du shes dang 'du byed dang rnam par shes pa nyid bden pa'o/_/de la gnas pa'i bden pa'i ngag 
[\[205a.5\]]gang yin pa de byin gyis brlabs te/_de ni bden pa'i byin gyi rlabs zhes bya'o/_/gang mnyam pa nyid kyi tshul gyis gang gzugs la 'dzin pa med pa dang /_mchog tu 'dzin pa med pa dang gtong ba dang dor ba de ni gtong ba'i byin gyi rlabs zhes bya'o/_/gang gzugs la blang ba med pa dang 
[\[205a.6\]]dor ba med pa shes pa de ni g.yo ba dang 'gul ba thams cad zhi ba'o/_/byin gyi rlabs zhes bya ba ni zhi ba de la gnas nas kun nas nyon mongs pa ni rnam par byang bar byin gyis rlob pa dang /_rnam par byang ba ni kun nas nyon mongs par byin gyis rlob pa dang zhi ba de la gnas nas spyod lam kun tu 
[\[205a.7\]]bstan pas tshangs pa nye bar zhi ba'i spyod lam can rnams kyang 'dod pa skyed pa dang lag na rdo rje'i gzugs kun tu bstan pas ma zhi ba'i spyod lam can rnams sam/_bdud thams cad kyang nye bar zhi ba'i byin gyi rlabs la mos par byed pa'o/_/nye bar zhi ba'i byin gyi rlabs ni byis pa 
[\[205b\]]
[\[205b.1\]]so so'i skye bo thams cad shin tu zhi ba dang /_nye bar zhi ba dang rab tu zhi ba ste/_nye bar zhi ba'i byin gyi rlabs thob par yang dag par rjes su mthong ba de ni nye bar zhi ba'i byin gyi rlabs zhes bya'o/_/gang gdeg pa med pa dang gzhag pa med pa'i tshul gyis gzugs la chos kyi dbyings dang dbyer 
[\[205b.2\]]med par shes shing spros pa dang bral ba'i shes rab kyis shin tu zhi ba dang nye bar zhi ba dang /_spros pa med pa'i chos thams cad phung po dang khams dang skye mched thams cad la thams cad mkhyen pa nyid du byin gyis rlob pa de ni shes rab kyi byin gyi rlabs zhes bya'o/_/yang na byin gyi rlabs zhes 
[\[205b.3\]]bya ba de ni thams cad mkhyen pa'i rjes su 'gro ba ni shes rab kyi gnas te/_de'i phyir bdag gis lus 'dom gang tsam po 'di la 'jig rten gdags par bya'o/_/'jig rten kun 'byung ba dang 'jig rten 'gog pa dang 'jig rten 'gog par 'gro ba'i lam dang /_thams cad mkhyen pa'i ye 
[\[205b.4\]]shes kyi bar yang gdags par bya'o snyam pa ste/_de ni shes rab kyi byin gyi rlabs zhes bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das byang chub sems dpa' sems dpa' chen po rnam par dag pa'i ye shes kyi 
[\[205b.5\]]stobs du zhig dang ldan na rab tu zhi ba'i rnam par nges pa'i cho 'phrul gyi ting nge 'dzin 'di 'thob/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal byang chub sems dpa' sems dpa' chen po rnam par 
[\[205b.6\]]dag pa'i ye shes kyi stobs sum cu rtsa drug dang ldan na rab tu zhi ba'i rnam par nges pa'i ting nge 'dzin 'di 'thob ste/_sum cu rtsa drug gang zhe na/_'di lta ste/_lhag pa'i bsam pa rnam par dag pa'i ye shes kyi stobs dang /_smon lam rnam par dag pa'i ye shes kyi stobs dang /_
[\[205b.7\]]dge ba'i rtsa ba rnam par dag pa'i ye shes kyi stobs dang /_yongs su bsngo ba rnam par dag pa'i ye shes kyi stobs dang /_thos pa rnam par dag pa'i ye shes kyi stobs dang /_las kyi sgrib pa rnam par dag pa'i ye shes kyi stobs dang /_cho ga dang spyod yul rnam par dag pa'i 
[\[206a\]]
[\[206a.1\]]ye shes kyi stobs dang /_dran pa rnam par dag pa'i ye shes kyi stobs dang /_thabs la mkhas pa rnam par dag pa'i ye shes kyi stobs dang /_sems can la dmigs pa'i rnam par dag pa'i ye shes kyi stobs dang /_mtshan ma la dmigs pa'i rnam par dag 
[\[206a.2\]]pa'i ye shes kyi stobs dang /_gtong ba rnam par dag pa'i ye shes kyi stobs dang /_sems can rjes su 'dzin pa rnam par dag pa'i ye shes kyi stobs dang /_byams pa chen po yang dag par 'grub pa rnam par dag pa'i ye shes kyi stobs dang /_snying rje chen po rnam par dag pa'i 
[\[206a.3\]]ye shes kyi stobs dang /_dga' ba dang btang snyoms chen po rnam par dag pa'i ye shes kyi stobs dang /_tshul khrims rnam par dag pa'i ye shes kyi stobs dang /_tshul khrims kyis rjes su 'dzin pa rnam par dag pa'i ye shes kyi stobs dang /_bzod pa rnam par dag pa'i ye shes kyi 
[\[206a.4\]]stobs dang /_bzod pas rjes su 'dzin pa rnam par dag pa'i ye shes kyi stobs dang /_brtson 'grus kyi bsam pa rnam par dag pa'i ye shes kyi stobs dang /_brtson 'grus yang dag par len pa rnam par dag pa'i ye shes kyi stobs dang /_khams la mkhas pa rnam par dag pa'i 
[\[206a.5\]]ye shes kyi stobs dang /_bsam gtan la mkhas pa rnam par dag pa'i ye shes kyi stobs dang /_zhi gnas la mkhas pa rnam par dag pa'i ye shes kyi stobs dang /_shes rab rnam par dag pa'i ye shes kyi stobs dang /_thos pa rnam par nges pa rnam par dag pa'i ye shes kyi 
[\[206a.6\]]stobs dang /_'jig rten pa dang 'jig rten las 'das pa'i rnam par nges pa rnam par dag pa'i ye shes kyi stobs dang /_shes pa rnam par dag pa'i ye shes kyi stobs dang /_'dus byas dang 'dus ma byas rnam par dag pa'i ye shes kyi stobs dang /_lhag mthong la mkhas pa 
[\[206a.7\]]rnam par dag pa'i ye shes kyi stobs dang /_rig pa dang rnam par grol ba rnam par dag pa'i ye shes kyi stobs dang /_mi skye ba la bzod pa rnam par dag pa'i ye shes kyi stobs dang /_mtshan nyid med par mtshan nyid gcig pa rnam par dag pa'i ye shes kyi stobs dang /_don dam pa 
[\[206b\]]
[\[206b.1\]]dang kun rdzob rnam par dag pa'i ye shes kyi stobs dang /_'dun pa dang brtson 'grus tshad med pa rnam par dag pa'i ye shes kyi stobs te/_'jam dpal byang chub sems dpa' chen po rnam par dag pa'i ye shes kyi stobs sum cu rtsa drug po de dag dang ldan na rab tu zhi ba rnam 
[\[206b.2\]]par nges pa'i cho 'phrul gyi ting nge 'dzin 'di 'thob bo/_/'jam dpal yongs su brtag pa nye bar bzung ste/_byang chub sems dpa' gang la las 'jig rten gyi khams bcu'i rdul phra rab kyi rdul snyed kyi bskal par phyogs bcu'i 'jig rten gyi khams thams cad du 'jig rten gyi khams 
[\[206b.3\]]re rer yang sangs rgyas dang byang chub sems dpa' dang bcas pa/_nyan thos dang rang sangs rgyas dang bcas pa gang gA'i klung gi bye ma snyed rnams la lha'i zas dang /_lha'i ras bcos bu'i na bza' rnams phul ba dang /_stong gsum gyi stong chen po'i 'jig rten gyi khams kyi rdul phra 
[\[206b.4\]]rab kyi rdul snyed kyi 'jig rten gyi khams rnams nor bu rin po che dbang gi rgyal pos rab tu bkang ste/_dbul ba phul ba dang de bzhin gshegs pa re re'i phyir yang nor bu rin po che snang ba thams cad yang dag par bsags pa'i mchod rten tshad 'dzam bu'i gling tsam du yod pa/_srid pa'i 
[\[206b.5\]]rtse mor thug pa/_nor bu rin po che glog gi sgron ma'i kha khyer gyis yongs su bskor ba nor bu rin po che dbang gi rgyal po'i dra ba bres pa/_rgyal mtshan dang ba dan sgreng ba/_tsan dan sbrul gyi snying po'i byug pas bskus pas/_'jig rten gyi khams bcu'i rdul phra rab kyi rdul snyed dag 
[\[206b.6\]]byas te/_mchod rten re re la yang sangs rgyas kyi zhing bcu'i rdul phra rab kyi rdul snyed kyis bskal par lha'i mchod pa mtshungs pa med par byas kyang byang chub sems dpa' gzhan gang gis dad pas ting nge 'dzin 'di la mos nas/_tha na dud 'gro'i skye gnas su song ba'i sems 
[\[206b.7\]]can la zan chang gcig tsam byin na bsod nams mngon par 'du byed pa de la bsod nams mngon par 'du bya ba snga mas brgya'i char yang nye bar mi 'gro'o/_/stong gi cha dang brgya stong gi cha dang bye ba brgya'i cha dang bye ba stong gi cha dang /_bye ba brgya stong gi cha dang dpe dang rgyur yang mi bzod do/_/
[\[207a\]]
[\[207a.1\]]'jam dpal byang chub sems dpa' gang la la ting nge 'dzin 'di la dad de/_phyogs bcu'i 'jig rten gyi khams thams cad kyi rdul phra rab kyi rdul snyed kyi sangs rgyas bcom ldan 'das rnams la bde bar sbyar ba thams cad kyi bsnyen bkur byas pa bas byang chub 
[\[207a.2\]]sems dpa' gzhan gang ting nge 'dzin 'di la mchog tu 'jug na de de bas bsod nams ches grangs med par skyed do/_/'jam dpal byang chub sems dpa' gang la la zhig gis bskal pa khrir dkon mchog gsum la dbul ba phul ba bas byang chub sems dpa' gzhan gang gis rab tu zhi ba 
[\[207a.3\]]rnam par nges pa'i cho 'phrul gyi ting nge 'dzin 'di'i ming thos te/_thos nas kyang tha na yud tsam zhig nyan 'dod par gyur na de de bas sangs rgyas kyi ye shes thob par byed pa'i bsod nams ches grangs med par skyed par 'gyur ro/_/de nas bcom ldan 'das kyis de'i tshe tshigs su bcad pa 'di 
[\[207a.4\]]dag bka' stsal to/_/dran pa ldan zhing blo gros ldan/_/shes rab ldan pa mi 'jigs pa/_/de ni tshe rabs thams cad du/_/byang chub spyad pa spyod par 'gyur/_/sangs rgyas 'byung ba rab mdzes pa/_/skad cig gcig la mnyes byed na/_/gang dag ngas ni sngon bshad pa/_/mi khom 
[\[207a.5\]]brgyad rnams rnam par spong /_/gzugs dang kha dog phun sum tshogs/_/mtshan rnams kyis kyang legs par brgyan/_/mthu stobs dang yang rab tu ldan/_/le lo 'dod par yod mi 'gyur/_/skyid cing nor yang chen por 'gyur/_/bsod nams ldan zhing rdzu 'phrul che/_/'jig rten 
[\[207a.6\]]snang byed mthong nas kyang /_/phyi phyir zhing ni mchod pa byed/_/bdag med stong pa thos nas kyang /_/de ni chos la mi rmongs te/_/chos rnams ji bzhin mkhas pa ni/_/dad pa myur du rab tu thob/_/rigs kyi mchog dang mod pa dang /_/skyid pa dag tu skye bar 'gyur/_/sbyin pa'i 
[\[207a.7\]]bdag po dpa' bor 'gyur/_/ser sna med cing lhug par gtong /_/gang dag la la 'dzam gling du/_/khyad par 'phags pa mdzes par rigs/_/der ni brten pa skyes pa dang /_/smad pa'i 'gro bar ma yin dang /_/skye ba kun tu 'di lta bur/_/khyim bdag dbang cher 
[\[207b\]]
[\[207b.1\]]grags pa dang /_/dpal dang gzi brjid 'phags pa yang /_/tshul 'dir yi rang spyad par 'gyur/_/bram ze sA la che 'dra ba/_/tshul khrims ldan dang mang thos 'gyur/_/rgyal rigs sA la che 'dra ba/_/skyid cing nor yang chen por 'gyur/_/bsod nams mdzod kyis 'phags pa yi/_/
[\[207b.2\]]rgyal po rdzu 'phrul cher 'gyur te/_/rgya mtshor bcas dang rir bcas kyi/_/sa la chos kyi ston par 'gyur/_/rin chen bdun gyi dbang phyug che/_/'khor los sgyur ba rgyal dbang 'gyur/_/rgyal por gnas nas sangs rgyas la/_/phyi phyir bsti stang byed par 'gyur/_/shi 'phos nas ni 
[\[207b.3\]]mtho ris 'gro/_/sangs rgyas bstan la dad par 'gyur/_/ri rab rtse mo'i dbang phyug po/_/lha yi dbang po brgya byin 'gyur/_/lha dbang 'thab bral rab tu 'gyur/_/de bzhin yongs su dga' ldan 'gyur/_/lha dbang rab tu 'phrul pa dang /_/dbang byed 'jigs pa med par 'gyur/_/
[\[207b.4\]]tshul 'dir yi rang byas pa ni/_/tshangs pa'i 'jig rten tshangs pa'i mchog_/mkhas pa lha rnams bye ba yis/_/mchod pa bya ba'i dbang phyug 'gyur/_/gang zhig mdo sde dkon mchog 'dir/_/phyi phyir rjes su yi rang na/_/sus kyang de yi yon tan mtha'/_/brjod par nus pa ma 
[\[207b.5\]]yin no/_/byang chub tu ni sems bskyed na/_/bskal pa bye ba rnams su yang /_/nam du'ang long theng mi 'gyur te/_/ston pa bla na med par 'gyur/_/rtswa shing ri dang sdong po dang /_/'khri shing sman yang de bzhin te/_/me tog 'bras ldan ljon shing yang /_/gang du 'gro bar 'dud par 
[\[207b.6\]]'gyur/_/mar me mdzad nas bzung nas su/_/brtul zhugs bzang po gang 'gro bar/_/phyogs bcu dag gi 'jig rten khams/_/mtha' yas 'od kyis snang bar byed/_/gang dag 'das pa'i bar de dang /_/gang dag ma 'ongs shing rnams kyi/_/me tog 'bras bu lo ma 
[\[207b.7\]]dag/_/de dag rnam par shes par nus/_/sangs rgyas bye ba phrag stong dang /_/khrag khrig phrag brgya rnams kyis kyang /_/de dag gi ni yon tan mtha'/_/brjod par nus pa ma yin no/_/byang chub sems dpa' gang dag ni/_/mdo 'di phyir zhing mos byed pa/_/de yi 
[\[208a\]]
[\[208a.1\]]bsngags pa'i phreng ba yi/_/mtha' ma brjod par mi nus so/_/mdo sde yon tan gang brjod pa/_/de dag thams cad de dang ldan/_/de bas rab tu lhag yod de/_/de yi yon tan mtha' thug med/_/mi gang de la dga' bar mi byed cing /_/yod pa min dang 
[\[208a.2\]]bsngags pa mi smra dang /_/mi gang khros nas mi snyan smra ba 'am/_/yang na de la 'khrugs pa byed pa dag_/sems can dmyal bar skye 'gyur te/_/lus ni chen por gyur nas su/_/de ni sdug bsngal myong 'gyur te/_/yid rab mi bde ma rung 'gyur/_/dpag tshad lnga brgya'i tshad 
[\[208a.3\]]tsam du/_/de yi lus ni skye bar 'gyur/_/sdig pa'i las kyis rtag tu yang /_/bye bas bskor nas za bar 'gyur/_/bskal pa dag ni du mar yang /_/lus ni dpag tshad lnga brgyar 'gyur/_/de la mgo yang lnga brgya ste/_/de las nyung bar mi 'gyur ro/_/mgo rnams re re dag la yang /_/lnga 
[\[208a.4\]]brgya'i lce las mi nyung ste/_/lce gcig la yang thong gshol ni/_/lnga brgyar tshang ste mi nyung ba/_/'bar bas de la rmo byed de/_/skur 'debs sdig pa'i las kyis so/_/tshig rtsub dag ni smras pas na/_/shin tu tsha bar sreg par 'gyur/_/gang dag sdom par mi byed cing /_/byang chub sems 
[\[208a.5\]]dpa' gnod byed pa/_/de ni sems can dmyal skye ste/_/dud 'gro'i skye gnas 'gro bar 'gyur/_/tshul 'di spong bar byed pa ni/_/bskal pa bye ba stong rnams dang /_/brgya dang khrag khrig rnams su yang /_/mnar med par ni sdug bsngal rnyed/_/de nas shi 'phos rab gdug cing /_/shin 
[\[208a.6\]]tu mi bzad sbrul du 'gyur/_/bkres shing skom pas mngon gzir kyang /_/shin tu mi bzad las rnams byed/_/bza' ba rnyed kyang sdig pa yis/_/nam yang tshim par mi 'gyur ro/_/gal te de nas shi 'phos nas/_/mi yi nang du skye na yang /_/yid mi gzhungs shing dmus long 'gyur/_/
[\[208a.7\]]gnod par sems shing sdom pa med/_/nyes pa'i tshig rnams smras nas ni/_/'phags pa mnyes par mi byed pa/_/mi yi nang nas shi 'phos nas/_/slar yang ngan 'gror 'gro bar 'gyur/_/bskal pa bye ba stong rnams su/_/nam yang sangs rgyas mthong mi 'gyur/_/gang zhig 
[\[208b\]]
[\[208b.1\]]byang chub sems dpa' la/_/gnod par mi byed rab bsdams dang /_/gang zhig chos dang ldan pa yi/_/chos smra de dag srung byed pa/_/ngan 'gro rnams ni kun spangs nas/_/brgya byin rdzu 'phrul chen por 'gyur/_/tshangs pa 'thab bral dga' ldan dang /_/dbang byed par yang de 'gyur ro/_/
[\[208b.2\]]gal te mir ni gyur na yang /_/rtag tu 'khor los sgyur bar 'gyur/_/tshong dpon dang ni khyim bdag 'gyur/_/rtag tu skyid cing nor cher 'gyur/_/ji ltar gang gA'i bye snyed kyi/_/bskal pa de snyed rtag tu yang /_/'jigs med dran pa phun sum tshogs/_/bde dang ldan zhing gnod pa 
[\[208b.3\]]med/_/tshe rabs tshe rabs phyi phyir zhing /_/rtag tu sangs rgyas mchod par 'gyur/_/blo ldan gang zhig sangs rgyas la/_/bskal pa de snyed mchod pa bas/_/phyi dus chos ni 'jig pa na/_/gang dag mdo sde 'di 'dzin pa/_/chos gang 'jig rten mgon po yis/_/bstan pa'i mdo sde 
[\[208b.4\]]'di la des/_/nyin zhag gcig tu bzung ba yi/_/de ni bsod nams khyad par 'phags/_/phyogs bcu'i sangs rgyas gang bzhugs pa/_/de dag kun la mchod par 'gyur/_/mdo sde 'di 'dra 'dzin pa ni/_/gang dag ma 'ongs sangs rgyas dang /_/'das pa'i sangs rgyas gang dag 
[\[208b.5\]]dang /_/de dag de yis mchod par 'gyur/_/'jam dpal byang chub sems dpa' gang la la zhig rab tu zhi ba rnam par nges pa'i cho 'phrul gyi ting nge 'dzin la mos pa'i byang chub sems dpa' la gnod sems dang /_tha ba dang khro ba skyed dam/_'dum par mi byed dam/_brnyas 
[\[208b.6\]]thabs gang yang rung bas brnyas te/_ngan pa'i rigs su skyes pa zhe'am/_rnyed pa chung ba zhe'am/_yid gzhungs pa chung ba zhe'am/_shes rab chung ba zhes brnyas sam ci yang rung ste/_tshul khrims kyi yan lag nyams pa zhe'am/_mdog ngan pa zhe'am/_gzugs dang mi 
[\[208b.7\]]ldan pa zhe'am/_gzi brjid chung ba zhes brnyas sam/_tha na yud tsam zhig khros te lta na yang de mi dge ba'i las des bskal pa bye ba grangs med pa tshang bar ngan song rnams su sreg par 'gyur ro/_/'jam dpal ngas ni ji ltar byang chub sems dpa' la khong khro ba'i sems 
[\[209a\]]
[\[209a.1\]]gcig bskyed pa las kha na ma tho ba che ba'i chos de lta bu gcig kyang ma mthong ngo /_/'jam dpal rigs kyi bu'am/_rigs kyi bu mo gang la las stong gsum gyi stong chen po'i 'jig rten gyi khams kyi sems can thams cad la mtshon gyis btab bam/_dbyug 
[\[209a.2\]]pas brdegs pa bas rigs kyi bu'am/_rigs kyi bu mo gzhan gang gis theg pa chen po la mos pa'i byang chub sems dpa' la tha na gnod sems sam/_tha ba'am/_zhe sdang gi sems gcig bskyed dam/_khros te brnyas pa'i sems bskyed na de de bas sdig pa ches mang du 
[\[209a.3\]]skyed do/_/'jam dpal byang chub sems dpas byang chub sems dpa' la khong khro ba'i sems bskyed pa'am/_brnyas pa'i sems bskyed pa ji tsam pa de snyed kyi bskal par byang chub sems dpa' des sems can dmyal ba rnams su gnas par go cha bgo bar bya'o/_/'jam 
[\[209a.4\]]dpal byang chub sems dpa' la skur pa btab pa ma gtogs par/_byang chub sems dpa' las gzhan gang gis kyang log par ltung bar byed mi nus so/_/'jam dpal 'di lta ste dper na nor bu rin po che rdo rje ni rdo rje nyid ma gtogs par shing ngam/_bong ba'am/_dbyug pa'am/_
[\[209a.5\]]rdo ba'am/_mtshon chas gcag par mi nus so/_/'jam dpal de bzhin du byang chub sems dpa' yang byang chub sems dpa' la skur pa btab pa ma gtogs par las gzhan gyis log par ltung bar byed mi nus so/_/'jam dpal rigs kyi bu'am/_rigs kyi bu mo gang la 
[\[209a.6\]]las lha'i bskal pa bye bar phyogs bcu'i 'jig rten gyi khams re rer 'khor bzhi la ci 'dod pa sbyin pa byin pa bas rigs kyi bu'am/_rigs kyi bu mo gang gzhan gyis/_'thun par bya ba'i don du g.yos de bzhin gshegs pa ni rtag pa'o/_/de bzhin gshegs pa ni 
[\[209a.7\]]g.yung drung ngo zhes tshig tu smra na yang de de bas ches bsod nams grangs med par skyed do/_/'jam dpal byang chub sems dpa' gang la las lha'i lo stong du dkon mchog gsum la ci dgos pa byin pa bas/_byang chub sems dpa' gang gzhan zhig tha na se gol 
[\[209b\]]
[\[209b.1\]]gtogs pa srid du 'du byed thams cad ni mi rtag pa'o/_/'du byed thams cad ni sdug bsngal ba'o/_/'du byed thams cad ni stong pa'o/_/'du byed thams cad ni bdag med pa'o/_/snyam du dpyod na de de bas bsod nams ches grangs med par skyed do/_/chos kyi rnam grangs 'di bshad 
[\[209b.2\]]pa na lha'i bu brgyad stong ni byang chub tu sems bskyed do/_/dge slong ma lnga brgya ni theg pa gcig tu yang dag par 'du ba'i ting nge 'dzin thob bo/_/byang chub sems dpa' stong nyis brgya ni mi skye ba'i chos la bzod par gyur to/_/stong gsum gyi stong chen po'i 'jig rten gyi khams 'di yang 
[\[209b.3\]]rnam pa drug tu rab tu g.yos so/_/chos kyi rnam grangs 'di dang bcom ldan 'das shAkya thub pa la mchod pa'i las kyi phyir steng gi bar snang las lha'i me tog ud pa la dang pad ma dang ku mu da dang pad ma dkar po rnams kyi char chen po yang rab tu bab bo/_/tsan dan sbrul gyi snying po'i 
[\[209b.4\]]spos kyi char chen po yang mngon par rab tu bab bo/_/gos kyi char dang rin po che'i char dang rgyan gyi char chen po yang rab tu bab bo/_/'jig rten gyi khams grangs med brjod du med pa'i rdul phra rab kyi rdul snyed kyi byang chub sems dpa' sems dpa' chen po rnams kyis de'i tshe/_byang 
[\[209b.5\]]chub sems dpa' sems dpa' chen po re res kyang phyogs bcu'i sangs rgyas kyi zhing gi rdul phra rab kyi rdul snyed kyi lag pa mngon par sprul te/_lag pa re res kyang lha'i 'jig rten gyi khams kyi tshad tsam grangs med bsam gyis mi khyab mtshungs pa med/_gzhal du med pa'i 
[\[209b.6\]]gdugs kyi sprin dang /_rgyal mtshan gyi sprin dang /_ba dan gyi sprin dang /_me tog gi sprin dang /_tsan dan sbrul gyi snying po'i sprin dang /_rgyan gyi sprin dang /_seng ge'i rgyal mtshan zla ba'i sprin dang /_nor bu rin po che snang ba thams cad bsags pa'i sprin dang /_nor bu rin po che dbang 
[\[209b.7\]]gi rgyal po'i sprin rnams kyis chos kyi rnam grangs 'di la mchod do/_/bcom ldan 'das shAkya thub pa la yang gtor cing mngon par gtor nas tshig 'di skad ces bcom ldan 'das legs par gsungs so/_/bde bar gshegs pas legs par gsungs te/_chos kyi rnam grangs 'di 'jig 
[\[210a\]]
[\[210a.1\]]rten du yun ring du gnas par gyur cig ces smras so/_/sangs rgyas kyi zhing brjod du med pa bye ba phrag bcu'i rdul phra rab kyi rdul snyed kyi lha'i bu bye ba khrag khrig brgya stong dang /_lha'i bu mo bye ba khrag khrig brgya stong grangs med bsam gyis mi khyab/_gzhal du med brjod du 
[\[210a.2\]]med pa rnams kyis kyang lha'i me tog man dA ra ba dang man dA ra ba chen po dang /_many+dzu Sha ka dang yid dga' dang pa ru Sha ka dang ta ra Ni dang ba la la ki dang /_ko ta ra Ni dang dri mchog dang d+ha nu ska ri de ba dang ud pal dang pad ma dang ku mu da dang pad ma dkar po dang /_me tog 'khor lo dang 
[\[210a.3\]]'khor lo chen po la sogs pa lha'i me tog gi char chen po rab tu phab bo/_/lha'i gos dang gdugs dang rgyal mtshan dang ba dan gyi char rab tu phab bo/_/lha'i tsan dan sbrul gyi snying po'i char dang rin po che'i sprin gyi char dang rgyan gyi sprin gyi char rab tu phab bo/_/brgya byin dang tshangs pa 
[\[210a.4\]]dang 'jig rten skyong ba bye ba khrag khrig brgya stong bgrang ba las shin tu 'das pa grangs med pas kyang chos kyi rnam grangs 'di la mchod pa'i las kyi phyir 'dzam bu'i gling gi tshad tsam gyi me tog gi sprin dang /_gos kyi sprin dang rin po che'i sprin gyi char rab tu phab bo/_/de bzhin du klu 
[\[210a.5\]]dang gnod sbyin dang dri za dang lha ma yin dang /_nam mkha' lding dang mi 'am ci dang lto 'phye chen po bye ba khrag khrig brgya stong grangs med bsam gyis mi khyab gzhal du med/_tshad med pa dag gis kyang lha'i me tog gi char dang /_spos dang gos dang rin po che'i char mngon par phab ste/_
[\[210a.6\]]lha'i rol mo'i dbyangs sgra bsam gyis mi khyab pa byas nas tshig 'di skad ces bcom ldan 'das legs par gsungs so/_/bde bar gshegs pas legs par gsungs te/_kye ma'o bdag cag gis sngon ma thos pa'i chos kyi rnam grangs 'di thos so/_/kye ma'o chos kyi 
[\[210a.7\]]rnam grangs 'di yun ring du gnas par gyur cig ces smras so/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang chub sems dpa' sems dpa' chen po tshad med grangs med pa dag dang /_bzang skyong la sogs pa 
[\[210b\]]
[\[210b.1\]]dge bsnyen stong phrag dpag tu med pa dag dang /_nyan thos chen po dag dang /_lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po brgya phrag grangs med pa dag yi rangs te/_bcom ldan 'das kyis gsungs pa la mngon par 
[\[210b.2\]]bstod do/_/'phags pa rab tu zhi ba rnam par nges pa'i cho 'phrul gyi ting nge 'dzin ces bya ba theg pa chen po'i mdo rdzogs so//_//rgya gar gyi mkhan po dzi na mi tra dang dA na shI la dang /_zhu chen gyi lo ts+tsha ba ban de ye shes sdes bsgyur cing zhus te/_skad gsar chad kyis 
[\[210b.3\]]kyang bcos nas gtan la phab pa//_//[ {D130}]@##/_/rgya gar skad du/_Ar+ya mA yo pa ma sa mA d+hi nA ma ma hA yA na sU tra/_bod skad du/_'phags pa sgyu ma lta bu'i ting nge 'dzin ces bya ba theg pa chen po'i 
[\[210b.4\]]mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das grong khyer bA rA Na sI na drang srong lhung ba [{]ri dgas [,]ri dwags [}]kyi nags na/_dgra bcom pa nyi khri'i dge slong gi 
[\[210b.5\]]dge 'dun chen po dang /_byang chub sems dpa' khri nyis stong la 'di lta ste/_byang chub sems dpa' sems dpa' chen po seng ge'i seng ge dang /_seng ge'i blo gros dang /_legs par gnas pa'i blo gros dang /_dpe med blo gros dang /_sa 'dzin dang /_mes byin dang /_chu 
[\[210b.6\]]lha dang /_dkon mchog 'byung gnas dang /_phug sbas dang bzang skyong dang glog lha dang /_rnam par snang byed dang /_'jam dpal gzhon nur gyur pa dang /_ye shes 'byung gnas dang /_brtson pa mi gtong dang /_mthong ba don yod dang /_byang chub sems dpa' 
[\[210b.7\]]sems dpa' chen po byams pa la sogs pa khri nyis stong dang thabs cig tu bzhugs so/_/lha'i bu mtshams bzang dang legs par gnas pa'i blo gros la sogs pa thams cad kyang theg pa chen po la yang dag par zhugs pa nyi khri dang yang thabs cig go/_/de nas bcom 
[\[211a\]]
[\[211a.1\]]ldan 'das 'khor brgya stong du mas yongs su bskor cing mdun gyis bltas te chos ston to/_/de nas byang chub sems dpa' sems dpa' chen po pad ma'i dpal gyi snying po stan las langs te/_bla gos phrag pa gcig tu gzar nas pus mo g.yas pa'i lha nga sa la 
[\[211a.2\]]btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang 
[\[211a.3\]]dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol nas/_bcom ldan 'das kyis byang chub sems dpa' sems dpa' chen po pad ma'i dpal gyi snying po la 'di skad ces bka' stsal to/_/pad ma'i dpal gyi snying po khyod la de bzhin gshegs pas 
[\[211a.4\]]dris pa lung bstan pa'i phyir/_rtag tu skabs phyes pad ma'i dpal gyi snying po khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang ngas dris pa de dang de'i lung bstan pas khyod kyi sems rangs par bya'o/_/de skad ces bka' stsal 
[\[211a.5\]]nas/_bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/_/bcom ldan 'das ji ltar na byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa dang mngon par 
[\[211a.6\]]shes pa lnga dang ldan pa dang /_sgyu ma lta bu'i ting nge 'dzin kyang 'thob cing /_ting nge 'dzin de thob ma thag tu ji lta ji ltar sems can rnams kyi dge ba'i rtsa ba yongs su rdzogs par 'gyur ba de lta de ltar lus mngon par sprul nas sems can rnams kyi mos pa ji lta ba de bzhin du chos ston 
[\[211a.7\]]pa dang /_ci nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lags/_de skad ces gsol nas/_bcom ldan 'das kyis byang chub sems dpa' sems dpa' chen po pad ma'i dpal gyi snying po la 'di skad ces bka' 
[\[211b\]]
[\[211b.1\]]stsal to/_/pad ma'i dpal gyi snying po legs so legs so/_/pad ma'i dpal gyi snying po khyod ni 'di ltar sngon gyi rgyal ba la lhag par bya ba byas pa/_dge ba'i rtsa ba bsags pa/_sangs rgyas bye ba khrag khrig brgya stong mang po la bsnyen bkur byas pa ste/_khyod 'di ltar sems 
[\[211b.2\]]can thams cad la snying brtse ba dang /_snying rje bar zhugs pas pad ma'i dpal gyi snying po khyod de bzhin gshegs pa dgra bcom pa yang dag par rdzogs pa'i sangs rgyas la don 'di 'dri bar sems pa ni legs so/_/pad ma'i dpal gyi snying po khyod de'i phyir legs par rab tu nyon la 
[\[211b.3\]]yid la zung shig dang /_ngas khyod la bshad do/_/byang chub sems dpa' sems dpa' chen po pad ma'i dpal gyi snying pos bcom ldan 'das la legs so zhes gsol nas/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/pad 
[\[211b.4\]]ma'i dpal gyi snying po chos gcig dang ldan na/_byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa dang /_mngon par shes pa lnga dang ldan pa dang /_sgyu ma lta bu'i ting nge 'dzin kyang 'thob cing ting nge 'dzin de thob ma 
[\[211b.5\]]thag tu ji lta ji ltar sems can rnams kyi dge ba'i rtsa ba yongs su rdzogs par 'gyur ba de lta de ltar lus mngon par sprul nas/_sems can rnams kyi mos pa ji lta ba de bzhin du chos ston pa dang /_ci nas myur du bla na med pa yang dag par rdzogs pa'i byang chub mngon par 
[\[211b.6\]]rdzogs par 'tshang rgya bar 'gyur ro/_/chos gcig po gang zhe na/_pad ma'i dpal gyi snying po 'di la byang chub sems dpa' khams gsum pa thams cad la mi gnas pa yin te/_nang ngam phyi rol la gnas par mi byed do/_/de gnas pa med pas yang dag pa mthong bar 'gyur 
[\[211b.7\]]ro/_/yang dag pa mthong bas yang dag pa la sbyor bar 'gyur ro/_/yang dag pa la sbyor bas ci la yang blo thogs par mi 'gyur ro/_/de blo thogs pa med pas yang dag pa'i bya ba la spyod do/_/yang dag pa'i bya ba la spyod pa de gang zhe na/_'di lta ste/_chos thams cad 
[\[212a\]]
[\[212a.1\]]ni rten cing 'brel par 'byung ba ste/_chos gang yang ther zug tu gnas pa ma yin no/_/chos thams cad ni rkyen las 'byung ba ste/_rkyen med par 'byung ba'i chos ni gang yang med do/_/chos gang rten cing 'brel par 'byung ba de ni ma skyes pa'o/_/de ltar 
[\[212a.2\]]na chos thams cad ni skye ba med pa ste/_chos thams cad ma skyes par rtogs par gyur pa de ni byang chub sems dpa'i lam la 'jug pa rtogs pa 'thob bo/_/'di ltar sems can thams cad la phan pa'i dngos po dang /_snying rje'i sems kyi rjes su 'jug pa rab tu 'thob 
[\[212a.3\]]bo/_/de de ltar mos pas chos thams cad sgyu ma lta bur rab tu shes so/_/chos thams cad ni yongs su brtags pas sprul pa ste/_yongs su brtags pa de yang shin tu stong pa'o/_/chos thams cad stong par rtogs pa de ni sgyu ma lta bu'i ting nge 'dzin 'thob ste/_ting nge 
[\[212a.4\]]'dzin de thob ma thag tu ji lta ji ltar sems can rnams dge ba'i rtsa ba yongs su rdzogs par 'gyur ba de lta de ltar lus mngon par sprul nas sems can rnams kyi mos pa ji lta ba de bzhin du chos ston pa dang /_ci nas myur du bla na med pa yang dag par rdzogs pa'i byang 
[\[212a.5\]]chub mngon par rdzogs par 'tshang rgya bar 'gyur ro/_/de skad ces bka' stsal nas/_bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/_/bcom ldan 'das byang chub sems dpa' sems dpa' chen po sgyu ma 
[\[212a.6\]]lta bu'i ting nge 'dzin 'di thob pa gang la la dag 'khor 'dir 'dus pa lta mchis sam/_bcom ldan 'das kyis bka' stsal pa/_pad ma'i dpal gyi snying po 'khor 'di na bsams bzhin du go cha bgos pa gang dag sgyu ma lta bu'i ting nge 'dzin 'di thob pa skyes bu dam pa drug cu yod de/_
[\[212a.7\]]byang chub sems dpa' sems dpa' chen po byams pa dang /_'jam dpal gzhon nur gyur pa la sogs pa skyes bu dam pa drug cu po dag sgyu ma lta bu'i ting nge 'dzin 'di thob pa yin no/_/gsol pa/_bcom ldan 'das skyes bu dam pa 'di dag gis 'jig rten gyi khams 'di nyid du 
[\[212b\]]
[\[212b.1\]]sgyu ma lta bu'i ting nge 'dzin 'di thob pa lags sam/_'on te 'jig rten gyi khams gzhan dag na yang gang dag sgyu ma lta bu'i ting nge 'dzin 'di thob pa'i skyes bu dam pa dag kyang mchis/_bcom ldan 'das kyis bka' stsal pa/_pad ma'i dpal gyi snying po sangs rgyas kyi zhing 'di 
[\[212b.2\]]nas nub kyi phyogs cha logs su sangs rgyas kyi zhing bye ba brgya stong 'das pa na 'jig rten gyi khams bde ba can zhes bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas 'od dpag med ces bya ba da ltar bzhugs te 'tsho zhing gzhes la 
[\[212b.3\]]chos kyang ston to/_/sangs rgyas kyi zhing de na byang chub sems dpa' sems dpa' chen po spyan ras gzigs dbang phyug ces bya ba dang /_byang chub sems dpa' sems dpa' chen po mthu chen thob ces bya ba dang gnyis ting nge 'dzin 'di thob pa yin te/_pad ma'i dpal gyi snying po skyes 
[\[212b.4\]]bu dam pa de gnyis las byang chub sems dpa' sems dpa' chen po gang gzhan dag nub bdun du 'dri ba'i lan nyan pa de dag sgyu ma lta bu'i ting nge 'dzin thob bo/_/de skad ces bka' stsal pa dang /_bcom ldan 'das la byang chub sems dpa' sems dpa' chen po pad ma'i 
[\[212b.5\]]dpal gyi snying pos 'di skad ces gsol to/_/bcom ldan 'das sangs rgyas kyi zhing de na sgyu ma lta bu'i ting nge 'dzin thob pa'i byang chub sems dpa' sems dpa' chen po ni mang du mchis so/_/de ci'i slad du zhe na/_bcom ldan 'das 'di ltar sangs rgyas kyi zhing der skyes pa'i 
[\[212b.6\]]byang chub sems dpa' sems dpa' chen po de dag ni sgrim mi 'tshal bar skyes bu dam pa de gnyis las chos 'dri ba'i lan nyan pa'i slad du'o/_/bcom ldan 'das kyis bka' stsal pa/_pad ma'i dpal gyi snying po ji skad zer ba de de bzhin te/_de na byang chub sems dpa' sems 
[\[212b.7\]]dpa' chen po gang dag sgyu ma lta bu'i ting nge 'dzin la gnas pa dag ni tshad med grangs med do/_/de skad ces bka' stsal nas/_bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/_/bcom ldan 'das 
[\[213a\]]
[\[213a.1\]]de bzhin gshegs pa dgra bcom pa yang dag par rdzogs pa'i sangs rgyas kyis ji lta bu'i sems kyi mtshan ma bstan pas/_skyes bu dam pa de gnyis 'jig rten gyi khams mi mjed 'dir mchi bar 'gyur ba dang /_bde ba can gyi 'jig rten gyi khams de dang de bzhin 
[\[213a.2\]]gshegs pa dgra bcom pa yang dag par rdzogs pa'i sangs rgyas 'od dpag med de yang 'jig rten gyi khams 'di na gda' bar 'gyur ba de lta bu'i rdzu 'phrul mngon par 'du mdzad pa legs par mdzad du gsol/_de ci'i slad du zhe na/_bcom ldan 'das skyes bu dam pa de gnyis 
[\[213a.3\]]sangs rgyas kyi zhing 'dir mchis na/_byang chub sems dpa'i theg pa pa'i rigs kyi bu dang /_rigs kyi bu mo rnams kyang dge ba'i rtsa ba yongs su rdzogs par 'gyur/_skyes bu dam pa de gnyis las chos 'dri ba'i lan thos pas/_sgyu ma lta bu'i ting nge 'dzin kyang thob par 
[\[213a.4\]]'gyur/_sangs rgyas kyi zhing 'di nas 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med de yang mthong ste/_mthong nas kyang rigs kyi bu'am rigs kyi bu mo dag bla na med pa yang dag par rdzogs pa'i 
[\[213a.5\]]byang chub tu sems bskyed nas/_sangs rgyas kyi zhing der skye bar smon lam 'debs pa dang /_der skyes ma thag tu bla na med pa yang dag par rdzogs pa'i byang chub las phyir mi ldog par 'gyur ba'i slad du'o/_/de nas bcom ldan 'das kyis byang chub sems dpa' sems dpa' chen 
[\[213a.6\]]po pad ma'i dpal gyi snying pos gsol ba btab par mkhyen nas/_mdzod spu nas 'od rab tu bkye ste/_'od des stong gsum gyi stong chen po'i 'jig rten gyi khams 'di gser gyi kha dog gi snang ba chen pos khyab par gyur to/_/stong gsum gyi stong chen po'i 'jig rten gyi khams 
[\[213a.7\]]'di na/_ri'i tshogs dang shing ljon pa dang ri'i rgyal po ri rab dang /_ri btang bzung dang btang bzung chen po dang khor yug dang khor yug chen po gang dag yod pa dang /_gang dag 'jig rten gyi bar gyi mun pa mun nag de dag thams cad kyang gser gyi kha dog gi snang ba des khyab 
[\[213b\]]
[\[213b.1\]]par gyur to/_/nyi ma dang zla ba 'di ltar rdzu 'phrul che ba/_'di ltar mthu che ba/_'di ltar dbang che bar grags pa 'di dag kyang mig gi dbang po la snang bar ma gyur to/_/nub phyogs logs su sangs rgyas kyi zhing bye ba brgya stong las thal nas/_'jig rten gyi khams bde ba can 
[\[213b.2\]]de thams cad gser gyi kha dog gi snang ba chen pos khyab par gyur to/_/de nas 'od de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi zhabs la phyag 'tshal te/_lan bdun bskor ba byas nas/_bcom ldan 'das 
[\[213b.3\]]de'i spyan sngar mi snang bar gyur to/_/de nas gang dag 'jig rten gyi khams bde ba can der skyes pa'i sems can rnams dang /_byang chub sems dpa' rnams dang nyan thos chen po de dag gis kyang 'jig rten gyi khams mi mjed 'dir mthong zhing de bzhin gshegs pa dgra bcom pa 
[\[213b.4\]]yang dag par rdzogs pa'i sangs rgyas shAkya thub pa byang chub sems dpa'i tshogs kyis yongs su bskor cing nyan thos kyi dge 'dun gyis bltas pa de yang mthong ste/_dper na skyu ru ra'i 'bras bu lag mthil du bzhag pa ltar mthong nas/_de dag dga' ba dang mchog tu dga' 
[\[213b.5\]]ba rgya cher skyes te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo zhes tshig de skad kyang brjod do/_/'jig rten gyi khams mi mjed 'dir de bzhin gshegs pa dgra bcom pa yang dag par rdzogs 
[\[213b.6\]]pa'i sangs rgyas shAkya thub pa'i 'khor gyi dkyil 'khor du gang dag 'dus pa dge slong dang dge slong ma dang dge bsnyen dang dge bsnyen ma dang /_lha dang klu dang gnod sbyin dang dri za dang lha ma yin dang nam mkha' lding dang /_mi'am ci dang lto 'phye chen po dang mi dang /_mi ma yin 
[\[213b.7\]]pa dang /_brgya byin dang tshangs pa dang 'jig rten skyong ba dang /_byang chub sems dpa' 'dus pa de dag gis kyang 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med byang chub sems dpa'i 
[\[214a\]]
[\[214a.1\]]tshogs kyis yongs su bskor cing nyan thos kyi dge 'dun gyis mdun gyis bltas te/_ri'i rgyal po bzhin du 'bar ba de dang thams cad dang ldan pa'i sangs rgyas kyi zhing de yang sa ler mthong ste/_'di lta ste dper na/_skyes bu mig dang ldan pas/_'dom gang tsam 
[\[214a.2\]]gyi phyogs na skyes bu cig shos kyi bzhin gyi dkyil 'khor sgrim mi dgos par mthong ba de bzhin du/_'jig rten gyi khams 'di dang sangs rgyas kyi zhing 'di nas de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa mthong ngo /_/'jig rten gyi 
[\[214a.3\]]khams bde ba can yon tan bye ba khrag khrig brgya stong du mas gang ba yon tan gyi bkod pa chen po dang ldan pa de yang snang ngo /_/mthong nas kyang dga' ba dang mchog tu dga' ba rgya chen po skyes te/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[214a.4\]]rgyas 'od dpag med la phyag 'tshal lo zhes tshig de skad kyang brjod do/_/sangs rgyas kyi zhing yang dag par bstan par mdzad pa na sangs rgyas kyi zhing 'di na sngon sems ma bskyed pa'i srog chags brgyad khri bzhi stong bla na med pa yang dag par rdzogs pa'i byang chub tu sems skyes so/_/
[\[214a.5\]]'jig rten gyi khams bde ba can du skye bar 'gyur ba dang /_bla na med pa yang dag par rdzogs pa'i byang chub tu yang dge ba'i rtsa ba yongs su bsngo'o/_/'jig rten gyi khams bde ba can de na byang chub sems dpa' sems dpa' chen po dang nyan thos chen po gang dag 'khod pa de dag gis/_
[\[214a.6\]]'jig rten gyi khams mi mjed 'di mthong nas/_ngo mtshar du gyur te/_thal mo sbyar nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal zhing tshig 'di skad ces bcom ldan 'das de bzhin gshegs pa dgra 
[\[214a.7\]]bcom pa yang dag par rdzogs pa'i sangs rgyas shAkya thub pa la phyag 'tshal lo zhes kyang brjod do/_/byang chub sems dpa' sems dpa' chen po dang nyan thos chen po de dag gis tshig de brjod ma thag tu de'i tshe/_thams cad dang ldan pa'i 'jig rten gyi khams de rnam pa drug tu 
[\[214b\]]
[\[214b.1\]]'gul/_rab tu 'gul/_kun tu rab tu 'gul/_g.yos rab tu g.yos/_kun tu rab tu g.yos/_ldeg rab tu ldeg_/kun tu rab tu ldeg_/'ur 'ur/_rab tu 'ur 'ur/_kun tu rab tu 'ur 'ur/_'khrugs rab tu 'khrugs/_kun tu rab tu 'khrugs/_chem chem/_rab tu 
[\[214b.2\]]chem chem/_kun tu rab tu chem chem mo/_/de nas byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[214b.3\]]rgyas 'od dpag med ga la ba der dong ste phyin nas/_bcom ldan 'das kyi zhabs la mgo bos phyag 'tshal te/_zhe sa dang bcas par phyogs gcig tu 'khod do/_/skyes bu dam pa de gnyis phyogs gcig tu 'khod nas/_bcom ldan 'das la 'di skad ces gsol to/_/bcom ldan 'das 
[\[214b.4\]]de bzhin gshegs pa dgra bcom pa yang dag par rdzogs pa'i sangs rgyas shAkya thub pa de mthu brtan pa brnyes pa ni/_bcom ldan 'das ngo mtshar to/_/bde bar gshegs pa ngo mtshar to/_/de ci'i slad du zhe na/_bcom ldan 'das 'di ltar/_bcom ldan 'das de bzhin gshegs 
[\[214b.5\]]pa dgra bcom pa yang dag par rdzogs pa'i sangs rgyas shAkya thub pa de'i mtshan brjod pa tsam gyis sems pa ma mchis pa'i dog sa 'di yang rnam pa drug tu g.yos pa'i snyad du'o/_/de skad ces gsol pa dang /_de bzhin gshegs pa 'od dpag med kyis skyes bu dam pa de gnyis 
[\[214b.6\]]la 'di skad ces bka' stsal to/_/rigs kyi bu dag sangs rgyas kyi zhing 'di na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i mtshan brjod par ma zad kyi/_sangs rgyas kyi zhing gzhan du ma dag na yang bcom ldan 
[\[214b.7\]]'das de'i mtshan yongs su brjod do/_/sangs rgyas kyi zhing de dag thams cad kyang 'od des reg pas rnam pa drug tu rab tu g.yos so/_/sangs rgyas kyi zhing de dag na sems can tshad med grangs med pa dag de bzhin gshegs pa shAkya thub pa'i mtshan thos nas/_dge ba'i rtsa ba 
[\[215a\]]
[\[215a.1\]]yongs su rdzogs par 'gyur/_bla na med pa yang dag par rdzogs pa'i byang chub las phyir mi ldog par gyur to/_/de nas byang chub sems dpa'i 'khor de las byang chub sems dpa' bye ba phrag bzhi bcu bcom ldan 'das de bzhin gshegs pa shAkya thub pa'i mtshan 
[\[215a.2\]]thos so/_/thos nas kyang de dag thams cad 'dus nas mgrin gcig tu dge ba'i rtsa ba rnams bla na med pa yang dag par rdzogs pa'i byang chub tu yongs su bsngo'o/_/de dag kyang bcom ldan 'das kyis bla na med pa yang dag par rdzogs pa'i byang chub las phyir mi ldog par lung bstan 
[\[215a.3\]]to/_/de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la/_byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob kyis 'di skad ces 
[\[215a.4\]]gsol to/_/bcom ldan 'das de bzhin gshegs pa shAkya thub pa des sngon ma mthong ma thos pa'i 'od 'di btang ba rgyu ma mchis rkyen ma mchis par ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas 'di ltar 
[\[215a.5\]]yid du mchi ba dang /_'di ltar blta na sdug pa'i 'od mi gtong na gang gi slad du bcom ldan 'das de bzhin gshegs pa shAkya thub pa des 'di ltar yid du mchi ba dang /_'di ltar blta na sdug pa'i 'od bkye ba 'di'i rgyu ni gang lags rkyen ni ci lags/_de skad ces gsol pa dang /_
[\[215a.6\]]de bzhin gshegs pa 'od dpag med kyis skyes bu dam pa de gnyis la 'di skad ces bka' stsal to/_/rigs kyi bu dag ji skad smras pa de de bzhin te/_rgyu med rkyen med par bcom ldan 'das des 'di ltar yid du 'ong ba dang /_'di ltar blta na sdug pa'i 'od mi bkye'o/_/de ci'i 
[\[215a.7\]]phyir zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de deng byang chub sems dpa' 'jug pa zhes bya ba'i ting nge 'dzin rin po che bsgrub pa'i chos kyi rnam grangs ston par 'gyur te/_de'i phyir bcom ldan 'das 
[\[215b\]]
[\[215b.1\]]shAkya thub pa des chos bstan pa de'i snga ltas su 'di ltar yid du 'ong ba dang /_'di ltar blta na sdug pa'i 'od 'di bkye'o/_/de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la byang chub sems dpa' sems dpa' chen po spyan ras gzigs 
[\[215b.2\]]dbang phyug dang /_byang chub sems dpa' sems dpa' chen po mthu chen thob kyis 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang mchod pa dang bsnyen bkur 
[\[215b.3\]]bgyi ba dang chos bstan pa de yang mnyan pa'i slad du/_bcom ldan 'das bdag cag 'jig rten gyi khams mi mjed der mchi'o/_/bka' stsal pa/_rigs kyi bu dag bcom ldan 'das de bzhin gshegs pa shAkya thub pa de khyod nyid las brtsams te/_chos ston par 'gyur gyis de'i 
[\[215b.4\]]dus la dbab par shes pa/_khyed deng shig ces skabs phye bas de nas byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob kyis/_bcom ldan 'das de bzhin gshegs pa 'od dpag med de'i nyin 
[\[215b.5\]]'khor na 'khod pa'i byang chub sems dpa' bye ba phrag bzhi bcu po rnams la smras pa/_rigs kyi bu dag tshur shog_/khyed kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bya ba dang mchod pa dang 
[\[215b.6\]]bsnyen bkur bya ba dang /_chos bstan pa de yang mnyan pa'i phyir 'jig rten gyi khams mi mjed der 'dong ngo /_/de ci'i phyir zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ni sangs rgyas kyi zhing yongs su dag pa 
[\[215b.7\]]gzhan dang gzhan dag na yod pa spangs nas/_smon lam dang thugs rje chen pos sangs rgyas kyi zhing nyon mongs pa can der byung ste/_sems can dman pa la mos pa 'dod chags kyi shas che ba/_zhe sdang gi shas che ba/_gti mug gi shas che ba rnams kyi nang du/_bla na med pa yang 
[\[216a\]]
[\[216a.1\]]dag par rdzogs pa'i byang chub mngon par rdzogs par sangs rgyas pa ni dka' ba mdzad pa'i phyir ro/_/skyes bu dam pa de gnyis kyis/_tshig 'di smras ma thag tu 'jig rten gyi khams bde ba can de'i byang chub sems dpa' sems dpa' chen po de dag thams cad 
[\[216a.2\]]lhan cig 'dus nas/_mgrin gcig tu tshig smras pa/_bcom ldan 'das sems can gang dag gis bcom ldan 'das de bzhin gshegs pa shAkya thub pa de'i mtshan thos pa de dag kyang rnyed pa legs par rnyed pa lags na/_gang dag gis sha'i mig gis de mngon sum du mthong 
[\[216a.3\]]la mthong nas kyang dad pa rnyed pa dag lta smos kyang ci 'tshal/_bcom ldan 'das bdag cag kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang bsnyen bkur bgyi ba dang /_chos 
[\[216a.4\]]bstan pa de yang mnyan pa'i slad du 'jig rten gyi khams mi mjed der mchi'o/_/bcom ldan 'das kyis bka' stsal pa/_rigs kyi bu dag khyed de'i dus la dbab par shes na deng shig_/de nas byang chub sems dpa' sems dpa' chen po spyan ras gzigs dbang phyug dang /_
[\[216a.5\]]byang chub sems dpa' sems dpa' chen po mthu chen thob/_byang chub sems dpa' bye ba phrag brgyad cu rtsa bzhis yongs su bskor te/_mdun du bdar nas/_'jig rten gyi khams bde ba can de nas dong ngo /_/de nas de'i tshe ji lta bu'i rdzu 'phrul mngon par 'du bya ba mngon 
[\[216a.6\]]par 'du byas pas/_byang chub sems dpa' bye ba phrag brgyad cu rtsa bzhi po de dag thams cad re re la yang khang pa brtsegs pa bye ba phrag brgyad cu rtsa bzhi sprul pa de lta bu'i rdzu 'phrul mngon par 'du bya ba mngon par 'du byas so/_/khang pa brtsegs pa de dag kyang gru bzhi lham 
[\[216a.7\]]pa ka ba bzhi zug pa/_cha mnyam par legs par rnam par phye ba legs par zin pa sha stag go/_/khang pa brtsegs pa re re yang 'phang du ni dpag tshad bcu gnyis/_rgyar ni dpag tshad brgyad do/_/khang pa brtsegs pa dag gser las byas pa dag kyang yod/_dngul 
[\[216b\]]
[\[216b.1\]]las byas pa dag kyang yod/_bai dUr+ya las byas pa dag kyang yod/_shel las byas pa dag kyang yod/_mu tig dmar po dang rdo'i snying po dang /_spug las byas pa dag kyang yod do/_/rin po che gser dang dngul dang sna gnyis pa dag kyang yod/_rin po che gser dang dngul 
[\[216b.2\]]dang bai dUr+ya dang sna gsum pa dag kyang yod/_rin po che gser dang dngul dang bai dUr+ya dang shel dang sna bzhi pa dag kyang yod/_rin po che gser dang dngul dang bai dUr+ya dang shel dang mu tig dmar po dang sna lnga pa'i khang pa brtsegs pa dag kyang yod/_rin po che gser dang dngul dang bai dUr+ya dang 
[\[216b.3\]]shel dang mu tig dmar po dang spug dang sna drug pa'i khang pa brtsegs pa dag kyang yod/_rin po che gser dang dngul dang bai dUr+ya dang shel dang mu tig dmar po dang spug dang rdo'i snying po dang sna bdun pa'i khang pa brtsegs pa dag kyang yod/_tsan dan dmar po las byas pa'i khang pa 
[\[216b.4\]]brtsegs pa dag kyang yod/_tsan dan sbrul gyi snying po las byas pa dag kyang yod/_a ka ru dang tsan dan las byas pa dag kyang yod/_a ga ru nag po dang tsan dan las byas pa dag kyang yod/_tsan dan thams cad las byas pa'i khang pa brtsegs pa dag kyang yod/_me tog 
[\[216b.5\]]ud pa la dang pad ma dang ku mu da dang pad ma dkar po las byas pa'i khang pa brtsegs pa dag kyang yod/_sna ma'i me tog dang bar sha ka dang tsam pa ka dang /_skya snar dang a ti mug ta ka dang ta ra ni dang go ta ra ni las byas pa'i khang pa brtsegs pa dag kyang yod/_me tog da nu ska 
[\[216b.6\]]ri las byas pa'i khang pa brtsegs pa dag kyang yod/_me tog man dA ra dang man dA ra chen po las byas pa'i khang pa brtsegs pa dag kyang yod/_me tog pa ru Sha ka dang pa ru Sha ka chen po dang many+dzu Sha ka dang many+dzu Sha ka chen po dang /_mdog mdzes dang mdog mdzes chen po dang /_me 
[\[216b.7\]]tog 'khor lo dang 'khor lo chen po dang kun tu 'khor lo dang /_shin tu mdzes pa'i 'khor lo dang me tog zla ba dang zla ba chen po dang /_shin tu mdzes pa'i zla ba dang zla ba mchog dang /_s+tha la dang s+tha la chen po dang /_shin tu mdzes pa'i s+tha la las byas pa'i khang pa brtsegs pa 
[\[217a\]]
[\[217a.1\]]dag kyang yod/_me tog thams cad las byas pa'i khang pa brtsegs pa dag kyang yod/_kha dog du ma pa kha dog sna tshogs kha dog brgya stong du ma pa bkra ba/_blta na sdug pa yongs su dag pa/_'od gsal ba dag kyang yod do/_/khang pa brtsegs pa re rer yang 
[\[217a.2\]]lha'i bu mo brgyad khri bzhi stong mngon par sprul te/_de na lha'i bu mo kha cig gi lag na dung dang rnga bo che dang rdza rnga dang khar rnga dang pi bang rgyud gcig pa dang /_glu dbyangs sgra snyan pa dang gling bu dang rgyud can pi bang dang pi bang rgyud gsum pa rnams thogs te/_sil snyan dang glu dbyangs dang 
[\[217a.3\]]rol mo'i sgra skad rnam pa mang po de lta bu len cing 'khod do/_/lha'i bu mo kha cig ni tsan dan dmar po'i phye ma'i phur ma thogs shing 'khod do/_/lha'i bu mo kha cig ni tsan dan sbrul gyi snying po'i phye ma'i phur ma thogs shing 'khod do/_/lha'i bu mo kha cig ni a ga ru dang tsan dan gyi phye ma'i 
[\[217a.4\]]phur ma thogs shing 'khod do/_/lha'i bu mo kha cig ni a ga ru nag po dang tsan dan gyi phye ma'i phur ma thogs shing 'khod do/_/lha'i bu mo kha cig ni tsan dan thams cad kyi phye ma'i phur ma thogs shing 'khod do/_/lha'i bu mo kha cig ni ud pa la dang pad ma dang ku mu da dang pad ma dkar 
[\[217a.5\]]po'i me tog gi phye ma'i phur ma thogs shing 'khod do/_/lha'i bu mo kha cig ni me tog man dA ra dang man dA ra chen po dang pa ru Sha ka dang pa ru Sha ka chen po dang many+dzu Sha ka dang many+dzu Sha ka chen po dang /_me tog mdog mdzes dang mdog mdzes chen po dang /_me tog 'khor lo dang 'khor lo chen 
[\[217a.6\]]po dang /_kun tu 'khor lo dang shin tu mdzes pa'i 'khor lo dang /_me tog zla ba dang zla ba chen po dang /_shin tu mdzes pa'i zla ba dang zla ba mchog dang /_s+tha la dang s+tha la chen po dang shin tu mdzes pa'i s+tha la'i me tog gi phye ma'i phur ma thogs shing 'khod do/_/lha'i bu mo kha cig ni 
[\[217a.7\]]me tog thams cad dang bdug pa dang spos dang me tog phreng dang byug pa dang phye ma'i phur ma thogs shing 'khod do/_/khang pa brtsegs pa re rer yang bkod pa chen po'i seng ge'i khri la skyes bu chen po'i mtshan sum cu rtsa gnyis kyis sku legs par brgyan pa'i de bzhin gshegs 
[\[217b\]]
[\[217b.1\]]pa'i sku mngon par sprul to/_/khang pa brtsegs pa re rer yang mu tig dkar po dang mu tig dmar po dang mu tig mthon ka'i mu tig gi phreng ba brgyad khri bzhi stong mngon par sprul to/_/khang pa brtsegs pa re rer yang lha'i ras bcos bu'i rgyal mtshan gser gyi dril bu g.yer ka'i dra bas 
[\[217b.2\]]g.yogs pa brgyad khri bzhi stong mngon par sprul to/_/khang pa brtsegs pa re rer yang spos kyi phur ma brgyad khri bzhi stong mngon par sprul to/_/khang pa brtsegs pa re rer yang gdugs kha dog du ma pa kha dog sna tshogs pa/_kha dog brgya stong du ma bkra ba/_blta na sdug pa/_
[\[217b.3\]]legs par las su byas pa/_dbyibs shin tu legs pa brgyad khri bzhi stong mngon par sprul to/_/khang pa brtsegs pa re rer yang shing ta la'i phreng ba brgyad khri bzhi stong mngon par sprul to/_/khang pa brtsegs pa re rer yang rin po che'i shing ljon pa brgyad khri bzhi stong mngon par 
[\[217b.4\]]sprul to/_/khang pa brtsegs pa re rer yang dril bu g.yer ka'i dra ba gang dag rlung gis bskyod pa na 'di lta bu'i sgra dag 'byung ba 'di lta ste dper na/_lha'i sil snyan yan lag bye ba brgya stong dang ldan pa mkhas pa dag gis legs par blangs nas sgra 'byung ba de bzhin du dril bu g.yer ka'i dra ba 
[\[217b.5\]]de dag kyang rlung gis bskyod na sgra snyan pa yid du 'ong ba dag 'byung ba brgyad khri bzhi stong mngon par sprul to/_/khang pa brtsegs pa re rer yang rdzing bu gzhi gser gyi bye ma bdal ba/_bai dUr+ya dang shel gyis spras pa/_rin po che sna bdun gyi kha khyer gyis bskor ba/_me tog ud 
[\[217b.6\]]pa la dang pad ma dang ku mu da dang pad ma dkar pos gang ba/_ngur pa sgra 'byin pa/_yan lag brgyad dang ldan pa'i chus gang ba/_bya rog gis btung du rung bar mu dang kha da chad du gang ba dag sprul to/_/khang pa brtsegs pa re rer yang rin po che'i shing ljon pa'i phreng ba rim pa 
[\[217b.7\]]bdun gyis bskor to/_/rin po che'i skud pa brgyad khri bzhi stong gis kun nas dkris so/_/rin po che'i khang pa brtsegs pa re re'i 'od kyis kyang dpag tshad brgyad khri bzhi stong du snang bar gyur to/_/de bzhin du khang pa brtsegs pa thams cad kyi bkod pa dag so sor byas so/_/
[\[218a\]]
[\[218a.1\]]de nas byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob kyis/_byang chub sems dpa' sems dpa' chen po de dag gi khang pa brtsegs pa bkod pa ji snyed yod pa/_khang pa 
[\[218a.2\]]brtsegs pa de dag thams cad kyi nang na bkod pa chen po gang dag yod pa de dag thams cad khang pa brtsegs pa re rer mngon par sprul to/_/snga ma bzhin du sbyar te/_khang pa brtsegs pa re rer yang de ltar bkod pa rnams mngon par sprul nas/_bkod pa de lta bu des byang chub 
[\[218a.3\]]sems dpa' bye ba phrag brgyad khri bzhi stong dang lhan cig tu 'di lta ste dper na/_skyes bu stobs dang ldan pa'i lag pa bskum pa las rkyong ba dang /_brkyang ba las skum pa tsam gyis de dag skad cig thang cig yud tsam gyis 'jig rten gyi khams bde ba can de nas mi snang bar 
[\[218a.4\]]gyur te/_'jig rten gyi khams mi mjed 'dir phyin to/_/de nas byang chub sems dpa' de gnyis kyis de'i tshe ji lta bu'i rdzu 'phrul mngon par 'du bya ba mngon par byas pas/_'jig rten gyi khams mi mjed 'di lag mthil bzhin du mnyam par gyur pa/_de lta bu'i rdzu 'phrul 
[\[218a.5\]]mngon par 'du bya ba mngon par byas so/_/byang chub sems dpa' de dag kyang khang pa brtsegs pa bye ba phrag brgyad cu rtsa bzhis yongs su bskor te mdun du bdar nas/_yon tan gyi bkod pa chen po dang ldan pas shin tu lhag ge'o/_/khang pa brtsegs pa de dag gi 'od kyis kyang 
[\[218a.6\]]stong gsum gyi stong chen po'i 'jig rten gyi khams 'di snang bas khyab par gyur to/_/de nas byang chub sems dpa' de gnyis/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der dong ste phyin nas/_bcom 
[\[218a.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas lan gsum bskor ba byas te/_phyogs gcig tu 'khod do/_/phyogs gcig tu 'khod nas/_skyes bu dam pa de gnyis kyis 
[\[218b\]]
[\[218b.1\]]tshig 'thun par sgra dbyangs gcig tu bcom ldan 'das la tshigs su bcad pa 'di dag gis mngon par bstod do/_/gzi brjid mtshungs med yon tan phung po gcig la phyag 'tshal lo/_/drang srong chen po kun mkhyen yon tan kun gyi pha rol gshegs/_/thams cad zil 
[\[218b.2\]]gnon srid pa gsum gyi chags pa'i lam las 'das/_/shAkya khyu mchog dri bral zla ba'i zhal la phyag 'tshal lo/_/nyi ma dri med lta bu'i sku dang ldan pa rnam par mdzes/_/mtshan mchog sum cu rtsa gnyis dag gi go cha mnabs gyur cing /_/dpe byad bzang po rnams kyis spras pa 
[\[218b.3\]]'jig rten kun tu gsal/_/mi mchog khyod mtshungs 'jig rten gsum na gang yang yod ma mchis/_/bde bar gshegs pa'i sku yi 'od kyis gang tshe reg gyur pa/_/de tshe 'jig rten nyi ma zla ba nor bu zhugs rnams dang /_/brgya byin tshangs pa lha dang de bzhin mi ci rnams kyi 'od/_/
[\[218b.4\]]snag tsha'i phung po bzhin du mog mog mi snang gsal ma mchis/_/rgyal ba zhing gcig na ni yang dag bzhugs par gda' bzhin du/_/'gro ba'i don du skad cig gcig gis mtha' yas zhing du gshegs/_/ston pa'i bzhud dang byon pa 'tshal ba su yang yod ma mchis/_/mdzad 
[\[218b.5\]]pa dag dang 'dul ba sna tshogs dag gis sems can 'dul/_/spu yi khung gcig nang du mtha' yas zhing rnams ston mdzad kyang /_/'phel ba dang ni bri bar gyur pa gang yang yod ma mchis/_/'di ni ji bzhin las dang byed pa rgyu dang 'bras gda' la/_/sems can rnams la 
[\[218b.6\]]gnod pa ma mchis 'dres par gyur ma mchis/_/gang na sems can dmyal ba dud 'gro [{]yi dgas [,]yi dwags [}]ma mchis shing /_/rgyal ba'i sras po grags pa chen po dag gis yongs gang la/_/mi khom brgyad po dag dang bral te mchog tu nyams dga' ba'i/_/yongs dag zhing de dag kyang 
[\[218b.7\]]mi mchog la lar ston pa mdzad/_/lha mi gang dag mi 'jigs bag ma mchis pa bkang slad du/_/sems dmyal dud 'gro [{]yi dgas [,]yi dwags [}]'gro ba shin tu mi bzad pa'i/_/kun nas nyon mongs zhing rnams la la dag kyang bstan mdzad nas/_/de dag thams cad bde bar gshegs la 
[\[219a\]]
[\[219a.1\]]skyabs su nye bar mchi/_/zhing gzhan la la dag kyang nam mkha' lta bur ston par mdzad/_/de bzhin gzhan yang zhugs kyis gtam zhing me lce 'khrugs pa dang /_/zhing gzhan dag kyang chab kyis yongs su gtams par ston pa mdzad/_/rnam 'phrul 'di ni thams cad 
[\[219a.2\]]mkhyen pa'i ye shes yul lags so/_/'dul ba'i don du gzugs kyi rnam pa mtha' yas ston mdzad pa/_/la lar 'dod pa'i dbang phyug 'od chags gzugs dang ldan par 'gyur/_/tshangs pa'i bdag po mchog tu zhi ba'i ting 'dzin rnyed pa dang /_/sum cu rtsa gsum dbang phyug mig 
[\[219a.3\]]stong rdo rje 'bar ba dang /_/srog chags brgya phrag mang po rab tu dga' bas mchod bgyid cing /_/dge ba bcu po dag gis sems can mtha' yas 'dul bgyid pa/_/blon po tshong dpon dag dang bka' la gtogs pa'i gtsor gyur cing /_/shin tu 'jigs med dgra tshogs phab nas chad pas 
[\[219a.4\]]mi gcod la/_/bsdu ba'i dngos po bzhi pos sems can rnams ni sdud bgyid cing /_/rdzogs pa'i byang chub lam la sems can rab tu 'jog bgyid pa/_/bsod nams las kyis rin chen bdun dang ldan par gyur pa yi/_/gling bzhi dag gi dbang phyug 'khor los sgyur ba dag tu gyur/_/
[\[219a.5\]]'jig rten 'di na la lar bltam pa lta bur ston mdzad de/_/dog sa la ni gom pa bdun dag bor zhing gshegs nas kyang /_/nga ni skyes nas skye dang 'chi ba'i tha mar dbyung ngo zhes/_/yid 'ong yan lag brgyad dang ldan pa'i gsung mchog brjod pa mdzad/_/mar me mdzad pa tshun chad dri 
[\[219a.6\]]ma thams cad spang lags kyang /_/'gro rnams sangs rgyas ye shes mchog la yongs smin mdzad slad du/_/la lar sems can dag pa btsun mo'i 'khor na bzhugs par gda'/_/mi yi dbang po btsun mo dag dang sras kyang ston pa mdzad/_/yab yum dag dang gnyen gyi rtsa lag 
[\[219a.7\]]sdug pa'i 'khor rnams dang /_/yul 'khor 'byor dang rin chen gter mdzod mang po btang mdzad nas/_/brgya byin tshangs pa dag dang lha min rnams kyis phyag bgyis shing /_/drang srong chen po mngon par byung ste nags na bzhugs par gda'/_/'gro la sman slad dgung lo drug tu 
[\[219b\]]
[\[219b.1\]]dka' ba spyad nas ni/_/bsam gtan mkha' khyab rin chen mchog la bsam gtan mdzad par gda'/_/mu stegs can gyi tshogs rnams thams cad tshar gcad mdzad slad du/_/sems can dag pa byang chub shing drung du yang gshegs par gda'/_/'gro rnams sangs rgyas ye 
[\[219b.2\]]shes mchog tu yongs smin mdzad slad du/_/mi dbang sgyu ma lta bu'i ting 'dzin mchog la bzhugs mdzad nas/_/sku yi tshul ni gang gis 'jig rten rnam par 'dul 'gyur ba/_/rgyal ba de 'dra nyid kyi sku yi cha lugs 'dzin par mdzad/_/ji ltar sgyu ma mkhan gyis 'gro ba rmongs par 
[\[219b.3\]]bgyi slad du/_/sgyu ma mang po'i rnam par 'phrul pa rab tu ston bgyid pa/_/de bzhin 'gro ba sgron mas sems can 'dul bar mdzad slad du/_/sangs rgyas nyid kyi rnam par 'phrul pa mang po rnams kyang ston/_/thub pa dpa' bo la lar dpung dang bcas pa'i bdud 'dul ston/_/gang 
[\[219b.4\]]la pha rol mu stegs tshogs kyi 'gro ba ma mchis shing /_/rdul bral mya ngan ma mchis thams cad mkhyen pa nyid thob pa/_/bla na med pa 'gyur ba ma mchis 'khor lo rab tu bskor/_/khyod kyis bskal pa bye ba khrag khrig mang nas byang chub brnyes/_/phyogs kyi lam rnams thams 
[\[219b.5\]]cad du yang 'khor lo bskor ba mdzad/_/mi yi dbang po kun nas zhal ldan chu zla bzhin du bzhugs/_/bde gshegs rang byung mtha' yas yul la bdag cag phyag 'tshal lo/_/la la dag la sangs rgyas chos kyi sku ni ston mdzad pa/_/rtag pa brtan pa ther zug 'gyur ba ma 
[\[219b.6\]]mchis gyur pa dang /_/ma bgyis ma skyes dri ma ma mchis 'gog pa ma mchis chos/_/mig yor 'dra bas phyogs bcu dag ni shin tu rgyas par 'gengs/_/ring por mi thogs par ni sdug pa dag dang 'bral 'gyur gyis/_/'dus byas 'di la khyed cag yid brtan bya ba'i mi rigs 
[\[219b.7\]]zhes/_/'gro ba thams cad rmi lam sgyu ma smig rgyu 'dra ba dang /_/mi rtag mi brtan skad cig par yang la la dag la ston/_/bde gshegs sku yi phrin las mtha' dang pha rol yod ma mchis/_/gsung dang thugs kyi 'jug pa'i spyod yul dag kyang dpag mi lang /_/nam mkha' 
[\[220a\]]
[\[220a.1\]]lta bur rgya che tshad ma mchis pa ston mdzad de/_/rgyal ba'i spyod yul sems can rnams kyis 'tshal bar nus ma lags/_/phyogs bcu dag na mchis pa'i sems can ma lus ji snyed pa/_/de dag shA ri'i bu dang 'dra bar shes rab ldan gyur kyang /_/rgyal ba chos kyi 
[\[220a.2\]]rgyal po'i dngos po'i yul tshad ma mchis pa/_/rgyal ba'i spyod yul thams cad de dag rnams kyis rig mi nus/_/rdzogs sangs rgyas kyi ye shes mkha' 'dra pha rol mtha' ma mchis/_/de ltar rgyal ba'i yul ni bsam gyis mi khyab ma lus pa/_/'di na rgyal ba'i sras 
[\[220a.3\]]rnams kun dang nyan thos rnams dang ni/_/rkyen gyi rgyal ba 'dus pa rnams kyis 'tshal bar nus ma lags/_/de ltar 'di dag la sogs mtha' yas thabs dang ldan pa yi/_/'dul ba'i don du sku yi mdzad pa mtha' yas ston par mdzad/_/nam mkha'i khams dang mtshungs par 
[\[220a.4\]]mtha' yas sku dang ldan gyur pa/_/mgon po rtog dang rnam par rtog dang bral la phyag 'tshal lo/_/sdug bsngal rgya mtsho rgya chen pha rol rab tu rgal gyur pa/_/nyon mongs thul ba rgyal ba 'gro ba'i gtso la bstod pa yi/_/bsod nams ci mchis des ni 'di na 'gro ba ma lus pa/_/
[\[220a.5\]]byang chub rin chen rab mchog zhi zhing bde la reg par shog_/de nas byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob kyis tshul dang 'thun pa'i tshigs su bcad pa dag gis bcom ldan 
[\[220a.6\]]'das la mngon par bstod nas/_bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med bcom ldan 'das la gnod pa chung ngam zhes snyun gsol lo/_/nyam nga ba nyung 
[\[220a.7\]]ngam/_bskyod pa yang ngam/_stobs dang bde bar reg pa la gnas sam zhes kyang snyun gsol lo/_/'di skad ces bcom ldan 'das kyi nyan thos dag 'jig rten gyi khams nyams dga' ba la bltar stsol cig ces kyang gsung ngo /_/de nas 'jig rten gyi khams mi mjed 'di'i 
[\[220b\]]
[\[220b.1\]]byang chub sems dpa' dang /_nyan thos chen po de dag gis 'jig rten gyi khams 'di khang pa brtsegs pa'i bkod pa chen po des yongs su khyab pa dang /_rin po che sna tshogs dag kyang mthong nas ngo mtshar du 'dzin cing de dag 'di snyam du sems te/_gang dag 'jig rten gyi khams bde ba 
[\[220b.2\]]can nas 'dir lhags pa 'di dag ci de bzhin gshegs pa'i mthu'am/_'on te byang chub sems dpa' sems dpa' chen po 'di dag gi mthu yin snyam mo/_/de nas de'i tshe sangs rgyas kyi mthus byang chub sems dpa' sems dpa' chen po pad ma'i dpal gyi snying pos/_bcom ldan 
[\[220b.3\]]'das la 'di skad ces gsol to/_/'di ltar 'jig rten gyi khams mi mjed 'di khang pa brtsegs pa sna tshogs du mas brgyan cing yongs su khyab par gda' ba ni bcom ldan 'das ngo mtshar to/_/bde bar gshegs pa mchog tu ngo mtshar to/_/gang dag 'jig rten gyi khams bde ba can nas 
[\[220b.4\]]'jig rten gyi khams mi mjed 'dir lhags pa dag ci de bzhin gshegs pa'i mthu lags sam/_'on te byang chub sems dpa' 'di dag gi mthu lags/_de skad ces gsol pa dang /_bcom ldan 'das kyis byang chub sems dpa' sems dpa' chen po pad ma'i dpal gyi snying po la 
[\[220b.5\]]'di skad ces bka' stsal to/_/pad ma'i dpal gyi snying po 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs su khyab par snang ba 'di ni de bzhin gshegs pa'i mthu ma yin gyi/_'di ni byang chub sems dpa' sems dpa' chen 
[\[220b.6\]]po spyan ras gzigs dbang phyug dang /_byang chub sems dpa' sems dpa' chen po mthu chen thob kyi mthu yin no/_/gsol pa 'di ltar 'di dag gis mthus 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs su khyab par 
[\[220b.7\]]gda' ba ni skyes bu dam pa 'di gnyis kyi smon lam dag dang /_dge ba'i rtsa ba dag yongs su sbyangs pa bsam gyis mi khyab ste/_bcom ldan 'das ngo mtshar to/_/bde bar gshegs pa mchog tu ngo mtshar to/_/bcom ldan 'das kyis bka' stsal pa/_pad ma'i dpal gyi 
[\[221a\]]
[\[221a.1\]]snying po ji skad smras pa de de bzhin te/_skyes bu dam pa 'di gnyis ni bskal pa bye ba khrag khrig brgya stong grangs med pa nas dge ba'i rtsa ba dag yongs su sbyangs pa yin no/_/pad ma'i dpal gyi snying po skyes bu dam pa 'di gnyis ni sgyu ma lta bu'i ting nge 'dzin thob pa yin te/_
[\[221a.2\]]'di gnyis sgyu ma lta bu'i ting nge 'dzin la gnas nas/_rdzu 'phrul gyi rnam par sprul pa 'di lta bu 'di dag ston to/_/pad ma'i dpal gyi snying po khyod shar gyi phyogs cha logs su de na ci snang ltos shig_/de nas byang chub sems dpa' sems dpa' chen po pad ma'i dpal gyi snying pos byang 
[\[221a.3\]]chub sems dpa'i lha'i mig sgrib pa med pas bltas na shar phyogs su sangs rgyas kyi zhing gang gA'i klung gi bye ma snyed na/_sangs rgyas bcom ldan 'das gang gA'i klung gi bye ma snyed mthong ngo /_/sangs rgyas bcom ldan 'das de dag thams cad kyi zhabs la byang chub sems dpa' 
[\[221a.4\]]sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob gnyis phyag 'tshal nas tshig 'di skad ces/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med/_bcom ldan 'das 
[\[221a.5\]]la gnod pa chung ngam zhes snyun gsol lo/_/nyam nga ba nyung ngam/_bskyod pa yang ngam/_stobs dang bde bar reg pa la gnas sam zhes kyang snyun gsol lo zhes smra'o/_/de bzhin du lho'i phyogs cha dang /_de bzhin du nub dang /_de bzhin du byang dang /_de bzhin du 'og dang /_
[\[221a.6\]]de bzhin du steng dang /_de bzhin du phyogs bcu kun tu sangs rgyas kyi zhing gang gA'i klung gi bye ma snyed na rin po che sna tshogs kyi khang pa brtsegs pa'i bkod pa chen po du mas brgyan cing yongs su khyab par mthong ngo /_/sangs rgyas kyi zhing de dag thams cad na sangs rgyas bcom ldan 
[\[221a.7\]]'das dag kyang mthong ngo /_/sangs rgyas bcom ldan 'das de dag thams cad kyi spyan snga na skyes bu dam pa de gnyis zhabs la phyag 'tshal bar yang mthong ngo /_/mthong nas kyang de shin tu ngo mtshar cher 'dzin par gyur to/_/de nas byang chub sems dpa' sems dpa' chen po 
[\[221b\]]
[\[221b.1\]]pad ma'i dpal gyi snying po ngo mtshar du gyur nas/_bcom ldan 'das la 'di skad ces gsol to/_/'di ltar skyes bu dam pa 'di gnyis kyis sgyu ma lta bu'i ting nge 'dzin mngon par bsgrubs pa ni bsam gyis mi khyab ste/_bcom ldan 'das ngo mtshar to/_/bde bar gshegs pa mchog tu ngo 
[\[221b.2\]]mtshar to/_/de ci'i slad du zhe na/_'di ltar skyes bu dam pa 'di gnyis ting nge 'dzin 'di la gnas te/_sangs rgyas kyi zhing thams cad na gda' ba'i slad du'o/_/de nas de'i tshe bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas/_byang chub 
[\[221b.3\]]sems dpa' pad ma'i dpal gyi snying pos phyogs bcu kun gyi sangs rgyas kyi zhing dag mthong ba dang /_sangs rgyas kyi zhing de dag na sangs rgyas bcom ldan 'das dag dang skyes bu dam pa de gnyis sangs rgyas bcom ldan 'das kyi zhabs la phyag 'tshal ba mthong ba dang /_de bzhin du 
[\[221b.4\]]thams cad dang ldan pa'i 'khor des kyang phyogs bcu kun gyi sangs rgyas kyi zhing dag mthong ba dang /_sangs rgyas kyi zhing de dag na sangs rgyas bcom ldan 'das dag dang /_skyes bu dam pa de gnyis sangs rgyas bcom ldan 'das dag gi zhabs la phyag 'tshal ba mthong ba dang /_mthong 
[\[221b.5\]]nas kyang bcom ldan 'das kyi 'khor srog chags sum khri nyis stong bla na med pa yang dag par rdzogs pa'i byang chub tu sems bskyed pa de lta bu'i rdzu 'phrul mngon par 'du mdzad pa mngon par mdzad do/_/de nas bcom ldan 'das la byang chub sems dpa' pad ma'i dpal gyi snying 
[\[221b.6\]]pos 'di skad ces gsol to/_/bcom ldan 'das skyes bu dam pa 'di gnyis de bzhin gshegs pa gang las bla na med pa yang dag par rdzogs pa'i byang chub tu sems bskyed nas ji srid cig lags/_de'i mtshan ni ci zhes bgyi/_bcom ldan 'das de bzhin gshegs pa 
[\[221b.7\]]dgra bcom pa yang dag par rdzogs pa'i sangs rgyas kyis legs par bstan du gsol/_bcom ldan 'das kyis bka' stsal pa/_'di ltar byang chub sems dpa' gzhan dag kyang de'i bya ba dang /_de'i spyod pa dang /_de'i smon lam yongs su rdzogs par byed par 
[\[222a\]]
[\[222a.1\]]'gyur te/_de lta bas na pad ma'i dpal gyi snying po khyod shin tu legs par nyon la yid la zung shig dang bshad do/_/byang chub sems dpa' pad ma'i dpal gyi snying pos bcom ldan 'das legs so zhes gsol te/_bcom ldan 'das kyi ltar nyan pa dang /_bcom 
[\[222a.2\]]ldan 'das kyis 'di skad ces bka' stsal to/_/pad ma'i dpal gyi snying po sngon byung ba 'das pa'i dus na bskal pa grangs med pa'i yang ches grangs med pa yangs pa tshad med pa bsam gyis mi khyab pa 'jig rten gyi khams brgya stong gi rdul phra rab ji snyed yod pa de snyed du tshad med pa/_de 
[\[222a.3\]]snyed du bsam gyis mi khyab pa/_rdul phra rab kyi rdul ji tsam yod pa de bas kyang ches mang ba'i bskal pa byung ba de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun tu ston pa zhes bya ba na/_bcom ldan 'das de bzhin gshegs pa dgra bcom pa 
[\[222a.4\]]yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das gser 'od seng ge'i rnam par rol pa'i rgyal po zhes bya ba 
[\[222a.5\]]byung ste/_pad ma'i dpal gyi snying po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po zhes bya ba de'i sangs rgyas kyi zhing na yon tan bkod pa gang dag yod pa de dag dpe cung zad tsam gyis cung zad cig 
[\[222a.6\]]brjod par bya yis nyon cig_/pad ma'i dpal gyi snying po 'di ji snyam du sems/_'jig rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas kyi zhing gi yon tan bkod pa mang ngam/_gsol pa/_bcom ldan 
[\[222a.7\]]'das mang lags so/_/bsam gyis mi khyab pa/_tshad ma mchis te/_ngag gi las kyis lan gdab par sla ba ma lags so/_/bcom ldan 'das kyis bka' stsal pa/_pad ma'i dpal gyi snying po 'di lta ste/_dper na mi la la zhig gis skra'i rtse mo brgyar gshags pa'i rtse 
[\[222b\]]
[\[222b.1\]]mos rgya mtsho chen po las chu thigs pa gcig blangs na pad ma'i dpal gyi snying po 'di ji snyam du sems/_chu blangs pa dang /_lhag ma lus pa de gang mang /_gsol pa/_bcom ldan 'das blangs pa ni nyung /_lhag ma lus pa ni tshad ma mchis so/_/bka' stsal pa/_pad ma'i dpal 
[\[222b.2\]]gyi snying po khyod mos par bya'o/_/khyod kyi khong du chud par bya'o/_/mi des skra'i rtse mo brgyar gshags pa'i rtse mo des rgya mtsho chen po las chu'i thigs pa gcig blangs pa ji snyed pa de tsam du de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas 
[\[222b.3\]]kyi zhing gi yon tan bkod par blta'o/_/rgya mtsho chen po'i chu'i phung po ji snyed pa de tsam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i sangs rgyas kyi zhing gi yon tan rin chen bsags pa dpag 
[\[222b.4\]]tu med pa bde ba kun tu ston pa'i 'jig rten gyi khams kyi yon tan bkod par blta'o/_/de'i nyan thos kyi dge 'dun yang dpag tu med de/_ji ltar da ltar na de bzhin gshegs pa 'od dpag med kyi nyan thos kyi dge 'dun dpag tu med do zhes bya na/_de las brgya stong du bsgres pa bas kyang 
[\[222b.5\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i nyan thos kyi dge 'dun ches mang ngo /_/de bzhin du byang chub sems dpa'i dge 'dun yang de snyed do/_/bcom ldan 'das de bzhin gshegs pa de ni 
[\[222b.6\]]theg pa gsum kho na las brtsams te chos ston to/_/pad ma'i dpal gyi snying po ngas bskal pa gang gA'i klung gi bye ma snyed du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i sangs rgyas 
[\[222b.7\]]kyi zhing gi yon tan bkod pa dang /_nyan thos kyi yon tan bkod pa dang /_bde ba'i rgyu las brtsams te chos bstan par 'dod kyang /_nga'i spobs pa yang zad par mi 'gyur/_sangs rgyas kyi zhing gi yon tan bkod pa de'i mthar phyin par yang mi 'gyur ro/_/pad ma'i dpal gyi snying 
[\[223a\]]
[\[223a.1\]]po de'i tshe de'i dus na bcom ldan 'das de bzhin gshegs pa gser 'od seng ge rnam par rol pa'i rgyal po de'i gsung rab la 'jig rten gyi khams stong gi dbang phyug chos dang ldan pa chos kyi rgyal po dpal gyi gzi brjid ces bya ba'i rgyal po zhig byung ste/_pad ma'i dpal 
[\[223a.2\]]gyi snying po rgyal po dpal gyi gzi brjid de la bu bye ba phrag brgya yod de/_rgyal bu gzhon nu de dag thams cad kyang skyes bu chen po'i mtshan nyi shu rtsa brgyad dang ldan par gyur to/_/de dag thams cad bla na med pa yang dag par rdzogs pa'i byang chub la yang dag par zhugs par gyur to/_/
[\[223a.3\]]pad ma'i dpal gyi snying po rgyal po dpal gyi gzi brjid kyi yongs su longs spyod pa'i skyed mos tshal ni bdun khri drug stong yod do/_/rgyal bu re re la yang longs spyod kyi skyed mos tshal khri khri yod do/_/de nas bcom ldan 'das la byang chub sems dpa' pad ma'i dpal gyi snying pos 'di skad 
[\[223a.4\]]ces gsol to/_/bcom ldan 'das sangs rgyas kyi zhing de na bud med mchis sam/_bcom ldan 'das kyis bka' stsal pa/_pad ma'i dpal gyi snying po de ni med do/_/sangs rgyas kyi zhing de na bud med ming yang mi grag ste/_rgyal bu gzhon nu de dag thams cad kyang tshangs 
[\[223a.5\]]par spyod pa las gyur pa/_brdzus te byung ba sha stag go/_/sems can de dag thams cad kyang bsam gtan gyi dga' ba dang /_chos kyi dga' ba'i zas can yin te/_sangs rgyas kyi zhing de na kha zas rags pa med par gyur to/_/pad ma'i dpal gyi snying po rgyal po dpal gyi gzi brjid de ni las 
[\[223a.6\]]gzhan med de bu de rnams dang lhan cig bcom ldan 'das de la lo bye ba stong phrag brgyad khri bzhi stong gi bar du bsnyen bkur byas so/_/bcom ldan 'das de bzhin gshegs pa des de'i lhag pa'i bsam pa mkhyen nas tshad med pa'i phyag rgya zhes bya ba'i chos kyi tshul la mkhas pa yang 
[\[223a.7\]]dag par rab tu bstan to/_/pad ma'i dpal gyi snying po tshad med pa'i phyag rgya zhes bya ba'i chos kyi tshul la mkhas pa gang zhe na/_pad ma'i dpal gyi snying po 'di la byang chub sems dpa' sems dpa' chen pos spyod pa tshad med pa dag don tu gnyer bar mi bya ba de gang yang med do/_/
[\[223b\]]
[\[223b.1\]]rtul ba tshad med pa gang dag brtsam par mi bya ba de gang yang med do/_/de ci'i phyir zhe na/_byang chub sems dpa' rnams kyi sbyin pa ni tshad med do/_/tshul khrims ni tshad med/_bzod pa ni tshad med/_brtson 'grus ni tshad med/_bsam gtan ni tshad med/_shes rab ni tshad med/_'khor ba 
[\[223b.2\]]yongs su 'dzin pa ni tshad med/_sems can dag la byams pa ni tshad med/_zhing gi bkod pa dag ni tshad med/_nyan thos dag ni tshad med/_gzugs yongs su grub pa dag ni tshad med/_dbyangs ni tshad med/_spobs pa ni tshad med pa'i phyir ro/_/pad ma'i dpal gyi snying po byang chub sems 
[\[223b.3\]]dpa' ni tha na sems bskyed pa gcig gis dge ba'i rtsa ba gang ci mngon par 'du byed pa de dag thams cad tshad med pa nyid du yongs su bsngo'o/_/ji ltar yongs su bsngos pas tshad med par 'gyur zhe na/_gang gi tshe sems can thams cad la yongs su sngo bar byed pa de'i tshe sems can 'di dag 
[\[223b.4\]]thams cad skye ba med par mngon sum du byed/_sangs rgyas kyi yongs su mya ngan las 'da' bas yongs su mya ngan las 'da' bar 'gyur ba 'di ni rigs kyi bu yongs su bsngo ba tshad med pa zhes bya'o/_/stong pa nyid tshad med pa'o/_/mtshan ma med pa tshad med pa'o/_/smon pa med pa tshad med 
[\[223b.5\]]pa'o/_/mngon par 'du bya ba med pa tshad med pa'o/_/de ltar na 'dod chags dang bral ba yang dag pa'i mtha' chos kyi dbyings rnam par grol ba/_ma skyes pa/_dben pa/_bral ba/_mya ngan las 'das pa/_tshad med pa ste/_rigs kyi bu mdor na chos thams cad ni tshad med pa'o/_/de'i 
[\[223b.6\]]phyir chos thams cad ni ma skyes pa/_ma 'gags pa zhes bya'o/_/gang mi skye mi 'gag pa de ni tshad med pa'o/_/pad ma'i dpal gyi snying po de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal pos de ltar rgyal po dpal gyi 
[\[223b.7\]]gzi brjid de la tshad med pa'i phyag rgya zhes bya ba'i chos kyi tshul la mkhas pa 'di yang dag par rab tu bstan to/_/des kyang chos tshad med pa dag la nges par sems par byas par gyur to/_/de nas rgyal po dpal gyi gzi brjid kyis bcom ldan 'das de las chos dpag tu med pa bstan pa 'di 
[\[224a\]]
[\[224a.1\]]thos nas tshim zhing mgu ste/_yi rangs nas rab tu dga' ste dga' ba dang /_yid bde ba skyes nas bu de dag dang lhan cig tu bcom ldan 'das de la tshigs su bcad pa dag gis mngon par bstod pa/_'dren pa chos rnams kun la dbang sgyur ba/_/smra ba'i tshogs rnams yang 
[\[224a.2\]]dag rab tu 'joms/_/bdud kyi rtsod dang nyon mongs kun sel ba/_/mtshungs med ye shes mtsho la phyag 'tshal lo/_/nyi zla dag dang me yi 'od rnams dang /_/brgya byin tshangs pa nor bu glog 'od rnams/_/bde gshegs gzi brjid kyis ni mog mog gyur/_/mi mchog 'od mdzad pa la 
[\[224a.3\]]phyag 'tshal lo/_/thub pa bskal pa rgya mtsho 'das par yang /_/dka' ba rnam pa du ma spyod par mdzad/_/phrin las de yi 'bras bu yid 'ong ste/_/des na 'gro bas bltas na ngoms mi 'gyur/_/skye dang rga dang na dang 'chis gtses shing /_/sems can sdug bsngal mang pos gzir gzigs 
[\[224a.4\]]nas/_/de dag rnams la thub chen thugs rje ste/_/rtag tu mi 'pho zhi ba'i chos kyang ston/_/srid gsum srog chags kun gyi sman pa 'dra/_/'dod chags zhe sdang mun pa thams cad sbyong /_/thugs rje bskyed pa mdzad nas chos kyi sman/_/zhi ba bla na med par rab tu ston/_/sems can kun 
[\[224a.5\]]gyi spyod pa rab tu mkhyen/_/rab 'byam zhing rnams kun na srog chags kyi/_/mkhyen nas gang gis mya ngan 'das mchog la/_/reg par 'gyur ba de 'dra'i chos kyang ston/_/mi mchog khyod kyi thugs rje ci 'dra ba/_/ji snyed rab 'byam zhing gi nyan thos dang /_/rkyen byung thub pa ma lus 
[\[224a.6\]]de dag la/_/de 'dra ba yi snying rje yong ma mchis/_/bsod nams phung po mtshan mchog rnams dang ldan/_/rgyal ba'i sku ni gser gyi ri bo 'dra/_/bye ba'i nyi las lhag pa'i gzi mnga' ba/_/mi mchog mtshungs ma mchis la phyag 'tshal lo/_/chos sprin rgya las chos char 'bebs 
[\[224a.7\]]pa na/_/gang dag rgya chen mos pa spyod yul ba/_/sngon gyi sangs rgyas spyod la 'jigs ma mchis/_/de dag rtag tu bde gshegs mdun na mchis/_/bskal pa bye ba khrag khrig bsam yas su/_/mi mchog mthong ba rnyed par shin tu dka'/_/bsod nams las kyis bsam pa yongs 
[\[224b\]]
[\[224b.1\]]sbyangs pa/_/de dag mig lam rnam par 'dren rnams gda'/_/rgyal ba'i sku ni chos dbyings rgyas par 'gengs/_/zhing rnams rab 'byam thams cad na yang gda'/_/bzhud dang byon par mngon pa yod ma mchis/_/'on kyang 'jig rten dag na snod bzhin gda'/_/bden pa gzigs 
[\[224b.2\]]shing don dam ston pa po/_/chos kyi sbyin bdag zhi ba'i thugs ldan pa/_/rgal nas srog chags bcings gyur gzhan sgrol ba/_/bde bar gshegs pa khyod la phyag 'tshal lo/_/khyod kyis skye ba'i shing ljon rtsa nas bton/_/nga rgyal ri bo sra ba rdul du brlags/_/rgod pa mi mnga' g.yo 
[\[224b.3\]]dang sgyu dang bral/_/rab zhi thugs dang ldan la phyag 'tshal lo/_/mi mchog chags pa thams cad yong mi mnga'/_/dgongs pa sa dang chu dang me dang 'dra/_/rgyal ba sems can kun la snyoms thugs ldan/_/rlung dang nam mkha' 'dra la phyag 'tshal lo/_/thub pa chen po yon tan 'di 
[\[224b.4\]]'dra'i gter/_/bsod nams rgya mtsho las byung sku dang ldan/_/bskal pa khrag khrig dag tu de brjod kyang /_/yon tan rgya mtsho zad par nus ma lags/_/yon tan rgya mtsho lha mis mchod pa la/_/bdag ni bu dang bcas te mchod pa bgyid/_/rgyal ba mchod pa'i bsod nams ci mchis 
[\[224b.5\]]pa/_/des ni thub pa chen po khyod 'drar shog_/pad ma'i dpal gyi snying po de nas rgyal po dpal gyi gzi brjid de dus gzhan zhig na/_skyed mos tshal na bsam gtan gyi gnas pas gnas shing 'dug pa'i blo g.yas g.yon nas/_tsan dan sbrul gyi snying po'i pad ma bkra ba blta na 
[\[224b.6\]]sdug pa dag pa gnyis byung ngo /_/pad ma de gnyis las khye'u ming rin chen sems dang /_rin chen mchog ces bya ba gnyis rdzus te byung nas/_skyil mo krung bcas te 'dug go/_/pad ma'i dpal gyi snying po de ltar rgyal po dpal gyi gzi brjid de ting nge 'dzin de las langs nas khye'u 
[\[224b.7\]]gnyis skyil mo krung bcas te 'dug pa mthong ngo /_/mthong nas kyang tshigs su bcad pa 'di smras so/_/khyed gnyis lha 'am klu yin nam/_/gnod sbyin dri za mi ci 'am/_/mi 'am mi ma yin nam ci/_/dris pa smros shig grogs po dag_/pad ma'i dpal gyi snying po de 
[\[225a\]]
[\[225a.1\]]ltar rgyal po dpal gyi gzi brjid kyi g.yas phyogs su byung ba'i khye'u gang yin pa des rgyal po dpal gyi gzi brjid de la tshigs su bcad de smras pa/_grogs po chos kun stong pa yi/_/ming ni 'dri bar byed dam ci/_/chos rnams thams cad ming med na/_/gang gi ming ni 'dri 
[\[225a.2\]]bar byed/_/stong nyid gang la'ang lha med cing /_/klu med srin po yong ma yin/_/mi'am mi ma yin yang rung /_/thams cad de na yong med do/_/pad ma'i dpal gyi snying po de nas khye'u cig shos des rgyal po dpal gyi gzi brjid de la tshigs su bcad de smras pa/_ming ni ming gis stong 
[\[225a.3\]]pa ste/_/ming la ming ni yod ma yin/_/chos rnams thams cad ming med de/_/'on kyang ming gis yongs su brjod/_/ming gi rang bzhin gang yin pa/_/de ni ma mthong ma thos so/_/las kyis 'gags pa ma yin na/_/'di na gang gi ming zhig 'dri/_/tha snyad du ni ming byas nas/_/
[\[225a.4\]]ming btags byas te bstan pa ni/_/kho bo'i ming ni rin chen sems/_/cig shos rin chen mchog ces bya/_pad ma'i dpal gyi snying po de ltar khye'u gnyis kyis tshigs su bcad pa 'di dag smras te mngon par shes pa lnga bsgrubs nas/_rgyal po dpal gyi gzi brjid de dang lhan cig tu bcom ldan 
[\[225a.5\]]'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po ga la ba der dong ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas thal mo sbyar te 
[\[225a.6\]]phyogs gcig tu 'khod do/_/pad ma'i dpal gyi snying po de ltar khye'u de gnyis kyis dbyangs gcig tu bcom ldan 'das la tshigs su bcad de gsol pa/_pad ma dag dang dri bda' dang /_/me tog phreng dang na bza' dang /_/'on te zas dang skom gyis sam/_/rgyal ba ji ltar mchod par 
[\[225a.7\]]bgyi/_/rdzogs pa'i sangs rgyas rkang gnyis gtso/_/ji ltar mchod par 'gyur ba lags/_/don 'di legs par bstan du gsol/_/'dren pa thos nas 'tshal bar bgyi/_/pad ma'i dpal gyi snying po de nas de bzhin gshegs pa dgra bcom pa yang dag par rdzogs pa'i sangs 
[\[225b\]]
[\[225b.1\]]rgyas des khye'u de gnyis la tshigs su bcad de bka' stsal pa/_lus can kun la phan pa'i phyir/_/byang chub tu ni sems bskyed na/_/mtshan mchog sum cu gnyis ldan pa'i/_/sangs rgyas dag la mchod par 'gyur/_/mi gang zhig gis sangs rgyas zhing /_/gang gA'i bye ma'i grangs snyed dag_/me 
[\[225b.2\]]tog rnams kyis bkang byas te/_/'jig rten mgon la phul ba bas/_/gang gis 'dir ni thal sbyar nas/_/byang chub tu ni sems btud na/_/'di ni bsod nams ches mang ste/_/de la tshad ni yod ma yin/_/byang chub sems ni ci 'dra ba/_/de ltar blo mchog gis bstan pa/_/de 'dra'i mchod pa gang yang med/_/de 'dra ba yi 
[\[225b.3\]]dpal yang med/_/pad ma'i dpal gyi snying po de ltar khye'u de gnyis kyis slar yang bcom ldan 'das de la tshigs su bcad de gsol pa/_'jig rten mgon po'i spyan sngar ni/_/bdag cag yi dam yang dag 'cha'/_/bla na med pa'i seng ge'i sgra/_/lha dang mi dag gsan mdzod cig_/ji srid 
[\[225b.4\]]du ni 'khor ba yi/_/sngon gyi mtha' ni mi dmigs pa/_/de srid bskal pa du mar yang /_/sems can phyir ni spyad par bgyi/_/ji tsam sngon gyi mtha' dran pa/_/rnam grangs 'di yi tshul dag gis/_/sems can kun la phan pa'i phyir/_/de srid bskal par spyad par bgyi/_/gal te de ring 
[\[225b.5\]]slan chad du/_/'dod chags kyi ni sems 'byung na/_/phyogs bcu dag na bzhugs pa yi/_/sangs rgyas rnams ni bslus par 'gyur/_/de ltar zhe sdang gti mug dang /_/phrag dog ser sna'ang de bzhin no/_/rtag tu bden pa'i tshig smra zhing /_/[{]brdzun [,]rdzun [}]gyi tshig ni spang bar bgyi/_/gal te de 
[\[225b.6\]]ring slan chad du/_/rdul med byang chub ma thob par/_/bdag cag nyan thos sems gyur pa/_/des ni [{]brdzun [,]rdzun [}]du smra bar 'gyur/_/nams kyang rang sangs rgyas su ni/_/bdag cag dga' bar mi bgyid de/_/sems can rnams la snying rje zhing /_/bskal pa bye bar spyad par bgyi/_/ji ltar 
[\[225b.7\]]'dren pa khyod kyi zhing /_/grub pa rnam pa 'di dag las/_/gzhan du yon tan bye ba snyed/_/phun sum tshogs pa'i zhing du bgyi/_/de na nyan thos gang yang med/_/rang rgyal 'dren pa dag kyang med/_/de tshe bye ba tshad med pa'i/_/byang chub sems dpa' 'ba' zhig gnas/_/bde ba 'di dang 
[\[226a\]]
[\[226a.1\]]ldan pa yi/_/skye bo dri ma med par 'gyur/_/sangs rgyas mdzod ni bzung bas na/_/sangs rgyas chos rnams tshar phyin to/_/gal te 'di dag gzhan min par/_/de bzhin du ni 'gyur nges na/_/rgya mtshor bcas dang rir bcas pa'i/_/sa 'di thams cad g.yos par shog_/
[\[226a.2\]]tshig 'di smras pa'i mod la ni/_/sa yang rab tu g.yos par gyur/_/sil snyan dag ni ma dkrol bar/_/de na thams cad sgra yang 'byin/_/stong phrag bye ba'i lha rnams kyis/_/me tog char dang phye ma'i char/_/spos kyi char ni yid 'ong dang /_/na bza' bye ba rab tu phab/_/pad ma'i dpal gyi 
[\[226a.3\]]snying po de'i tshe de'i dus na rgyal po dpal gyi gzi brjid ces bya bar gyur pa de gzhan zhig yin pa snyam du dogs sam yid gnyis za na de ltar mi blta'o/_/de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas 'od dpag med 'di de'i tshe de'i dus na 
[\[226a.4\]]rgyal po dpal gyi gzi brjid ces bya bar gyur to/_/pad ma'i dpal gyi snying po de'i tshe de'i dus na khye'u rin chen sems dang /_rin chen mchog ces bya ba de gnyis gzhan zhig yin pa snyam du 'dzin na de yang de ltar mi blta'o/_/de ci'i phyir zhe na/_byang chub sems dpa' sems dpa' 
[\[226a.5\]]chen po spyan ras gzigs dbang phyug 'di ni khye'u rin chen mchog ces bya bar gyur to/_/byang chub sems dpa' sems dpa' chen po mthu chen thob 'di ni khye'u rin chen sems zhes bya bar gyur to/_/rigs kyi bu 'di gnyis bla na med pa yang dag par rdzogs pa'i byang chub tu dang po sems bskyed pa ni de yin 
[\[226a.6\]]no/_/de skad ces bka' stsal pa dang /_bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/_/bcom ldan 'das skyes bu dam pa 'di gnyis ji tsam du zab mo la mos pa gyur pa dang /_gang gi ming yang ma dmigs pa de 
[\[226a.7\]]srid du 'di gnyis byang chub tu sems bskyed par gyur pa ngo mtshar to/_/bcom ldan 'das la skyes bu dam pa 'di gnyis kyis de bzhin gshegs pa de'i pha rol na sangs rgyas ji snyed cig la rim gro bgyis par gyur/_bka' stsal pa/_rigs kyi bu gang gA'i klung gi bye ma 
[\[226b\]]
[\[226b.1\]]ni bgrang bas mtha' rtogs par nus kyi/_skyes bu dam pa 'di gnyis kyis de bzhin gshegs pa de'i pha rol na sangs rgyas dag la bsnyen bkur byas pa'i sangs rgyas bcom ldan 'das de dag ni de lta ma yin te/_de srid du 'di gnyis kyis byang chub tu sems bskyed do/_/skyes bu dam pa 
[\[226b.2\]]'di gnyis ni bsam gyis mi khyab pa'i go cha bgos shing yon tan dpag tu med pa dang ldan te/_'di gnyis kyi yon tan dag gi mtha' rtogs par mi nus so/_/de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/_/'jig rten gyi 
[\[226b.3\]]khams yon tan rin chen bsags pa dpag tu med pa bde ba kun tu ston pa zhes bgyi ba de dang /_bcom ldan 'das de bzhin gshegs pa gser 'od seng ge rnam par rol pa'i rgyal po zhes bgyi ba gang lags pa de 'di nas phyogs gang logs na mchis/_bcom ldan 'das kyis bka' stsal pa/_
[\[226b.4\]]rigs kyi bu nub phyogs logs na ste/_'jig rten gyi khams bde ba can de nyid de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun tu ston pa zhes bya bar gyur to/_/de skad ces bka' stsal pa dang /_bcom ldan 'das la byang chub sems dpa' pad ma'i 
[\[226b.5\]]dpal gyi snying pos 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis skye bo mang po la sman pa dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa dang bde bar 
[\[226b.6\]]bgyi ba'i slad du skyes bu dam pa de gnyis kyi sangs rgyas kyi zhing gi yon tan bkod pa ci 'dra bar 'gyur ba dang /_nyan thos phun sum tshogs pa ci 'dra ba dang /_tshe ji tsam pa dang /_longs spyod ci 'dra ba dang /_'od ci 'dra ba dang /_skyes bu dam pa de gnyis bla na med pa yang dag par 
[\[226b.7\]]rdzogs pa'i byang chub tu mngon par rdzogs par sangs rgyas nas mtshan ji skad ces bgyi ba de dag legs par bstan du gsol/_de ci'i slad du zhe na/_'di ltar de bzhin gshegs pas skyes bu dam pa 'di gnyis kyi smon lam chen po bshad pa thos nas byang chub sems dpa' gzhan 
[\[227a\]]
[\[227a.1\]]dag kyang smon lam chen po yongs su rdzogs par 'gyur ba'i slad du'o/_/de skad ces gsol pa dang /_bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/_/pad ma'i dpal gyi snying po de'i phyir legs par rab tu nyon la yid 
[\[227a.2\]]la zung shig dang bshad do/_/byang chub sems dpa' pad ma'i dpal gyi snying pos bcom ldan 'das la legs so zhes bya ba gsol te/_bcom ldan 'das kyi ltar nyan pa dang bcom ldan 'das kyis 'di skad ces bka' stsal to/_/rigs kyi bu de bzhin gshegs pa 'od dpag med kyi tshe'i tshad ni 
[\[227a.3\]]dpag tu med de/_de'i mtha' ni bskal pa bye ba khrag khrig brgya stong gi bar du bshad kyang rtogs par sla ba ma yin no/_/rigs kyi bu de bzhin gshegs pa 'od dpag med kyi tshe dpag tu med du zin kyang 'dus byas thams cad mi rtag pa/_mi brtan pa/_ther zug ma yin pa/_yun du gnas pa ma yin pa ste/_
[\[227a.4\]]rigs kyi bu ma 'ongs pa'i dus 'das pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med de yongs su mya ngan las 'da' bar 'gyur ro/_/de yongs su mya ngan las 'das nas kyang bskal pa bye ba khrag khrig brgya stong phrag brgyad cu rtsa bzhi'i bar du 
[\[227a.5\]]de'i dam pa'i chos gnas te/_ji ltar bzhugs pa de bzhin du yongs su mya ngan las 'das kyang sems can rnams kyi dge ba'i rtsa ba yongs su 'grub ste/_lhag chad med par 'gyur ro/_/gzhan du na sems can rnams de bzhin gshegs pa de mthong ba med par zad do/_/byang chub sems 
[\[227a.6\]]dpa' de dag kyang sangs rgyas rjes su dran pa'i ting nge 'dzin 'thob par 'gyur/_de dag rtag tu rgyun mi 'chad par sangs rgyas mthong ba dang mi 'bral bar 'gyur ro/_/rigs kyi bu 'od dpag med yongs su mya ngan las 'das nas kyang rin po che sna bdun gyi pad ma dag dang shing ljon pa dag gis 
[\[227a.7\]]de bzhin gshegs pa de ji ltar chos ston pa de bzhin du pad ma dag dang shing ljon pa de dag las kyang chos kyi sgo brgya phrag du ma 'byung bar 'gyur ro/_/rigs kyi bu de ltar de bzhin gshegs pa 'od dpag med yongs su mya ngan las 'das nas dam pa'i chos nub ma thag pa'i mtshan mo skya 
[\[227b\]]
[\[227b.1\]]rengs 'char ba'i dus kyi tshe byang chub sems dpa' sems dpa' chen po spyan ras gzigs dbang phyug rin po che du ma'i bkod pa'i byang chub kyi shing drung du 'dug nas bla na med pa yang dag par rdzogs pa'i byang chub mngon par rdzogs par 'tshang rgya'o/_/de mngon par rdzogs par sangs rgyas nas 
[\[227b.2\]]'od zer kun nas 'phags pa'i dpal brtsegs rgyal po zhes bya bar 'gyur ro/_/de bzhin gshegs pa 'od zer kun nas 'phags pa'i dpal brtsegs rgyal po de'i sangs rgyas kyi zhing gi yon tan bkod par 'gyur ba gang yin pa de dag ni de bzhin gshegs pas bskal pa gang gA'i klung gi bye 
[\[227b.3\]]ma snyed du bstan kyang mtha' rtogs par mi nus so/_/sangs rgyas kyi zhing de'i bde ba'i rgyu dang yon tan gyi rgyu ni de snyed du 'gyur mod kyi/_'on kyang rigs kyi bu dpe tsam du cung zad cig bshad par bya'o/_/bcom ldan 'das de bzhin gshegs pa gser 'od seng ge rnam par rol pa'i rgyal po 
[\[227b.4\]]de'i sangs rgyas kyi zhing na yon tan bkod pa gang dag yod pa yon tan gyi bkod pa snga ma dag ni yon tan bkod pa 'di dag gi brgya'i char yang mi chog_/stong gi cha dang /_brgya stong gi cha dang /_grangs dang /_dpe dang /_rgyur yang mi bzod do/_/sangs rgyas kyi zhing de na nyan thos dang /_rang sangs 
[\[227b.5\]]rgyas rnams kyi ming yang med par 'gyur te/_sangs rgyas kyi zhing de ni byang chub sems dpa' 'ba' zhig gis gang bar 'gyur ro/_/rigs kyi bu da ltar bcom ldan 'das 'od dpag med kyi nyan thos dang rang sangs rgyas dang /_byang chub sems dpa' ji snyed pa de dag thams cad bsdus kyang 
[\[227b.6\]]bcom ldan 'das de bzhin gshegs pa 'od zer kun nas 'phags pa'i dpal brtsegs rgyal po de'i byang chub sems dpa'i dge 'dun gyi brgya'i char yang mi chog ste/_stong gi cha dang /_brgya stong gi cha dang /_grangs dang /_dpe dang /_rgyur yang mi bzod do/_/de'i tshe tshad ni bskal pa bye ba 
[\[227b.7\]]khrag khrig brgya stong phrag dgu bcu rtsa drug tu 'gyur ro/_/de'i dam pa'i chos ni bskal pa bye ba drug cu rtsa gsum du gnas par 'gyur ro/_/de skad ces bka' stsal pa dang /_bcom ldan 'das la byang chub sems dpa' pad ma'i dpal gyi snying pos 'di skad ces gsol to/_/bcom 
[\[228a\]]
[\[228a.1\]]ldan 'das 'jig rten gyi khams de'i ming yang bde ba can zhes bgyi bar 'gyur ram/_bcom ldan 'das kyis bka' stsal pa/_rigs kyi bu de ni ma yin te/_'jig rten gyi khams de ni rin chen kun nas bsags pa zhes bya bar 'gyur ro/_/rigs kyi bu de bzhin gshegs pa 'od 
[\[228a.2\]]zer kun nas 'phags pa'i dpal brtsegs rgyal po'i tshe ji srid gnas pa nas bzung ste/_yongs su mya ngan las 'das pa de srid du byang chub sems dpa' mthu chen thob mchod pa byed par 'gyur ro/_/yongs su mya ngan las 'das nas kyang de'i dam pa'i chos 'dzin par 'gyur te/_dam pa'i chos 
[\[228a.3\]]yun ring por gnas par bya ba'i phyir spro bar 'gyur ro/_/phyi ma'i dus su der dam pa'i chos nub nas sangs rgyas kyi zhing der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs 
[\[228a.4\]]rgyas rigs pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das yon tan shin tu gnas pa nor bu brtsegs pa'i rgyal po zhes bya ba 'jig rten du 'byung bar 'gyur 
[\[228a.5\]]ro/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer kun nas 'phags pa'i dpal brtsegs rgyal po de'i byang chub sems dpa' phun sum tshogs pa dang /_snang ba phun sum tshogs pa ci 'dra ba de ltar/_bcom ldan 'das de bzhin 
[\[228a.6\]]gshegs pa yon tan shin tu gnas pa nor bu brtsegs pa'i rgyal po de'i yang de dang 'dra bar 'gyur te/_lhag chad med cing shin tu lhag pa med par 'gyur ro/_/tshe'i yun dang dam pa'i chos gnas pa yang de srid du 'gyur ro/_/rigs kyi bu dang rigs kyi bu mo gang la la dag bcom ldan 
[\[228a.7\]]'das de bzhin gshegs pa 'od zer kun nas 'phags pa'i dpal brtsegs rgyal po de dang /_bcom ldan 'das de bzhin gshegs pa yon tan shin tu gnas pa nor bu brtsegs pa'i rgyal po de'i mtshan thos pa de dag thams cad bla na med pa yang dag par rdzogs pa'i byang chub las phyir mi 
[\[228b\]]
[\[228b.1\]]ldog par 'gyur ro/_/pad ma'i dpal gyi snying po bud med gang la las bcom ldan 'das de bzhin gshegs pa gser 'od seng ge rnam par rol pa'i rgyal po yongs su mya ngan las 'das pa de dang /_ma 'ongs pa de gnyis kyi mtshan thos na de bud med kyi rang bzhin du mi 'gyur ro/_/bskal pa 
[\[228b.2\]]bye ba phrag bzhi bcur 'khor ba bsnyil bar 'gyur ro/_/bla na med pa yang dag par rdzogs pa'i byang chub las phyir mi ldog par 'gyur/_sangs rgyas mthong ba dang /_chos nyan pa dang /_dge 'dun la bsnyen bkur byed pa dang mi 'bral bar 'gyur/_tshe rjes nas kyang rab tu 'byung ba 'thob par 
[\[228b.3\]]'gyur/_tshe rabs dran pa dang /_spobs pa thogs pa med par 'gyur ro/_/gzungs kyang 'thob par 'gyur ro/_/de nas 'khor de'i nang nas lha dang mi dang skye dgu'i srog chags bye ba phrag dgu bcu rtsa drug gis mgrin gcig tu tshig smras pa/_gang dag ma byon pa de dag dang /_gang dag da 
[\[228b.4\]]ltar bzhugs pa 'tsho zhing gzhes pa de dag dang /_phyogs bcu na gang dag yongs su mya ngan las 'das pa'i de bzhin gshegs pa de dag la phyag 'tshal lo/_/de dag gi mtshan gang lags pa de dag la yang rjes su yi rang ngo /_/tshig 'di skad ces kyang smra ste/_bcom ldan 'das bdag 
[\[228b.5\]]cag lhan cig tshogs pa thams cad bla na med pa yang dag par rdzogs pa'i byang chub tu sems bskyed par bgyi'o/_/zhes smras so/_/de dag kyang bcom ldan 'das kyis bla na med pa yang dag par rdzogs pa'i byang chub tu lung bstan to/_/srog chags khrag khrig brgya phrag brgyad cu rtsa bzhi ni 
[\[228b.6\]]chos rnams la chos kyi mig rdul med cing dri ma dang bral ba rnam par dag go/_/dge slong bdun stong ni len pa med par zag pa rnams las sems rnam par grol lo/_/de nas de'i tshe byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems 
[\[228b.7\]]dpa' chen po mthu chen thob kyis ji lta bu'i rdzu 'phrul mngon par 'du bya ba mngon par 'du byas pas thams cad dang ldan pa'i 'khor gyis phyogs bcu na bcom ldan 'das dpag tu med grangs med pa dag gis bla na med pa yang dag par rdzogs pa'i byang chub tu lung ston pa mthong ba de lta bu'i 
[\[229a\]]
[\[229a.1\]]rdzu 'phrul mngon par 'du bya ba mngon par byas so/_/mthong nas kyang tshig 'di skad 'dzer to/_/bcom ldan 'das ji tsam du byang chub sems dpa' sems dpa' chen po 'di gnyis sangs rgyas bcom ldan 'das dag gis legs par yongs su bzung ba lags te/_'di ltar 
[\[229a.2\]]skyes bu dam pa 'di gnyis sangs rgyas bcom ldan 'das 'di snyed cig lung ston pa ni ngo mtshar to/_/de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/_/bcom ldan 'das rigs kyi bu'am/_rigs kyi bu mo gang de bzhin gshegs pas gsungs pa'i 
[\[229a.3\]]mdo sde zab mo 'di 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par rab tu ston pa de'i bsod nams ji snyed cig 'phel bar 'gyur/_bcom ldan 'das kyis bka' stsal pa/_rigs kyi bu khyod kyis de bzhin gshegs pa la yongs 
[\[229a.4\]]su 'dri ba'i gtam 'dis ci zhig bya/_de ci'i phyir zhe na/_rigs kyi bu sems can dman pa la mos pa de dag de bzhin gshegs pas gsungs pa la yid mi ches par 'gyur ba'i phyir te/_de ltar 'di dag yun ring por gnod pa dang /_phan pa med pa dang /_bde ba med pa dang /_log par ltung bar 
[\[229a.5\]]'gyur ro/_/gsol pa/_bcom ldan 'das 'khor 'di na rigs kyi bu dang /_rigs kyi bu mo dag rgya chen po la mos pa dang /_mos pa mang ba dag kyang mchis/_slad ma'i skye bo rnams la yang snang ba bgyis par 'gyur na de bzhin gshegs pas skye bo mang po la sman pa dang /_skye bo mang po la 
[\[229a.6\]]bde ba'i slad du bshad par gsol/_bcom ldan 'das kyis bka' stsal pa/_pad ma'i dpal gyi snying po de'i phyir legs par rab tu nyon la yid la zung shig dang bshad do/_/byang chub sems dpa' pad ma'i dpal gyi snying pos/_bcom ldan 'das legs so zhes gsol te/_bcom 
[\[229a.7\]]ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rigs kyi bu 'di la mi gang la la stobs dang ldan pa/_mthu dang ldan pa/_bsod nams kyi phung po chen po dang ldan pa zhig byung ste/_ji tsam sems can gyi khams su gdags pas btags pa'i sems can 
[\[229b\]]
[\[229b.1\]]gyi khams de ni de bzhin gshegs pas ches mang bar gsungs kyi/_sa'i khams ni de lta ma yin te/_sems can de dag thams cad bskal pa bye ba mtha' yas mu med par mgo bo'am/_phrag pa'am/_lag pa na thogs te/_ji srid 'tsho'i bar du de dag la gos dang zas dag byin te/_bde ba'i 
[\[229b.2\]]yo byad thams cad kyis rim gror byed/_bla mar byed na pad ma'i dpal gyi snying po mi de gzhi de las bsod nams kyi phung po mang du 'phel lam/_gsol pa/_sems can gcig la yang se gol gtogs pa tsam zhig byams pa'i sems kyis khyab par bgyis na de tsam gyis kyang bsod nams 
[\[229b.3\]]mang du skyed na/_bskal pa bye ba mtha' yas mu ma mchis par sems can thams cad bzung ste/_bde ba'i yo byad thams cad kyis rim gro bgyis pa lta smos kyang ci 'tshal/_bka' stsal pa/_pad ma'i dpal gyi snying po khyod mos par bya'o/_/khyod kyi khong du chud par bya'o/_/gang de 
[\[229b.4\]]bzhin gshegs pas gsungs pa'i mdo sde 'di lta bu 'di byang chub kyi sems la gnas te/_len pa dang /_'dzin pa dang /_klog pa dang /_kun chub par byed pa dang /_gzhan dag la rgya cher yang dag par rab tu ston pa'i rigs kyi bu dang /_rigs kyi bu mo dad pa la zhugs pa/_mos pa mang 
[\[229b.5\]]ba dag gzhi de las bsod nams kyi phung po ches mang du skyed do/_/de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/_/bcom ldan 'das de bzhin gshegs pas gsungs pa'i mdo sde 'di lta bu 'di de bzhin gshegs pa yongs su mya ngan 
[\[229b.6\]]las 'das nas kyang bdag gis blang bar bgyi/_bzung bar bgyi/_bcang bar bgyi/_bklag par bgyi/_kun chub par bgyi/_gzhan dag la yang rgya cher yang dag par rab tu bstan par bgyi'o/_/de nas byang chub sems dpa' pad ma'i dpal gyi snying pos tshig de skad ces smras pa 
[\[229b.7\]]dang /_byang chub sems dpa' bye ba phrag dgu bcu rtsa drug gis dbyangs gcig tu tshig 'di skad ces smras so/_/bcom ldan 'das bdag cag gis kyang mdo sde 'di lta bu 'di blang bar bgyi/_bzung bar bgyi/_bcang bar bgyi/_bklag par bgyi/_kun chub par bgyi/_gzhan 
[\[230a\]]
[\[230a.1\]]dag la yang rgya cher yang dag par rab tu bstan par bgyi'o/_/de nas bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/_/pad ma'i dpal gyi snying po chos kyi rnam grangs 'di bud med kyis thos ma thag tu bud med kyi dngos 
[\[230a.2\]]po las 'gyur te/_rgyu gnyis ma gtogs pa ni 'di lta ste/_phrag dog dang /_ser sna'o/_/de nas lha'i dbang po brgya byin dang /_mi mjed kyi bdag po tshangs pa dang /_rgyal po chen po bzhi dang /_lha'i bu brgya stong du ma dag gis lha'i me tog man dA ra ba dag bcom ldan 'das dang /_byang 
[\[230a.3\]]chub sems dpa' sems dpa' chen po de dag la mngon par gtor to/_/lha'i sil snyan bye ba khrag khrig brgya stong gsil nas tshig 'di skad ces kyang 'dzer to/_/chos kyi rnam grangs 'di gang dag gi rna lam du grag pa dag legs par bton nas 'dzin pa dang /_gzhan dag la yang rgya cher 
[\[230a.4\]]yang dag par rab tu ston pa'i sems can de dag gis ni rnyed pa legs par rnyed pa lags so/_/bcom ldan 'das kyis bka' stsal pa/_rigs kyi bu dag ji skad smras pa de de bzhin te/_chos kyi rnam grangs 'di gang dag gi lag na 'dug pa dang /_gang dag thos nas mos par 'gyur ba'i 
[\[230a.5\]]sems can de dag ni sangs rgyas khri la dge ba'i rtsa ba bskyed par 'gyur/_de nas sring mo rdul dang bral ba zhes bya ba/_'khor der 'dus par gyur te/_'dug pa de/_stan las langs nas lhag pa'i bsam pas tshig 'di skad ces/_bcom ldan 'das bdag gis kyang lhag pa'i 
[\[230a.6\]]bsam pas phrag dog dang /_ser sna spangs te/_bla na med pa yang dag par rdzogs pa'i byang chub tu sems bskyed par bgyi'o/_/bcom ldan 'das de bzhin gshegs pa ni mad pa gsung ba lags/_bcom ldan 'das gal te bdag sangs rgyas su 'gyur zhing 
[\[230a.7\]]bud med gzhan gang gis chos kyi rnam grangs 'di thos na thos pa'i mod la bud med kyi dngos po las 'gyur ba lta na/_bcom ldan 'das de'i slad du/_phung po 'di nyid la bud med kyi dbang po mi gda' bar 'gyur te/_skyes pa'i dbang po byung bar gyur cig ces smras so/_/
[\[230b\]]
[\[230b.1\]]de nas sring mo de de nyid du bud med kyi dbang po mi snang bar gyur te skyes pa'i dbang po byung bar gyur to/_/de yang bcom ldan 'das kyis bla na med pa yang dag par rdzogs pa'i byang chub las phyir mi ldog cing /_de bzhin gshegs pa dgra bcom pa yang dag par rdzogs pa'i sangs rgyas nyon mongs pa thams 
[\[230b.2\]]cad zlog pa zhes bya bar 'gyur ro zhes lung bstan to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po pad ma'i dpal gyi snying po dang /_dge slong de dag dang /_byang chub sems dpa' mang po de dag dang /_lha dang /_mi dang /_lha ma yin dang /_dri 
[\[230b.3\]]zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa sgyu ma lta bu'i ting nge 'dzin zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lots+tsha ba ban de ye shes sdes bsgyur cing zhus 
[\[230b.4\]]te gtan la phab pa//_//[{D131}]@##/_/rgya gar skad du/_Ar+ya ta thA ga ta dz+nyA na mu drA sa mA d+hi nA ma ma hA yA na sU tra/_bod skad du/_'phags pa de bzhin gshegs pa'i ye shes kyi phyag rgya'i ting nge 'dzin ces bya ba 
[\[230b.5\]]theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 'od ma'i tshal bya ka lan da ka'i gnas na/_dge slong stong nyis brgya lnga bcu'i dge slong gi 
[\[230b.6\]]dge 'dun chen po dang /_byang chub sems dpa' bye ba phrag sum cu thams cad kyang gzungs thob pa/_spobs pa thogs pa med pa/_ting nge 'dzin thob pa/_stong pa nyid kyi ting nge 'dzin la gnas pa/_mtshan ma med pa'i spyod yul pa/_smon lam bcos ma ma yin pa/_smon pa med pa la 
[\[230b.7\]]gnas pa/_spyod lam bcos pa med pa/_sgo mtha' yas pa sgrub pa'i gzungs thob pa/_mnyam pa nyid du bzod pa thob pa/_mnyam pa nyid thob pa/_thogs pa med pa'i gzungs thob pa/_sems can thams cad kyi dbang po mchog dang mchog ma yin pa shes pa dang /_bsam pa dang /_
[\[231a\]]
[\[231a.1\]]spyod pa'i tshul shin tu shes pa sha stag dang thabs cig tu bzhugs te/_de nas de'i tshe bcom ldan 'das de bzhin gshegs pa'i byin gyi rlabs sangs rgyas thams cad kyi yul la 'jug pa'i ting nge 'dzin gzugs med pa/_bstan du med pa/_gzung ba med pa/_thogs pa 
[\[231a.2\]]med pa/_snang ba med pa/_rnam par rig pa med pa/_rnam par rig par bya ba ma yin pa/_sems dang yid dang rnam par shes pa dang bral ba/_rtsa ba med pa/_rten pa med pa/_dmigs su med pa/_mi mnyam pa dang mnyam pa/_mnyam pa med pa/_zla med pa/_nga yi ba med pa/_
[\[231a.3\]]yongs su 'dzin pa med pa/_mi bya ba med pa/_ma byas pa/_ma song ba/_ma 'ongs pa/_'gro ba med pa/_mi gnas pa/_rgyun chad pa med pa/_gnas med pa/_mtshan ma med pa/_mtshan ma thams cad dang bral ba/_blang ba med pa/_dor ba med pa/_'dus ma byas pa/_mngon par 'du mi byed pa/_
[\[231a.4\]]'du ba med pa/_bral ba med pa/_sems med pa/_sems dang bral ba/_kun tu 'byung ba med pa/_rtsom pa med pa/_yongs su grub pa med pa/_ma byung ba/_kun tu ma byung ba/_rab tu rgyu ba med pa/_yang dag par rgyu ba med pa/_shin tu stong pa/_'dre ba med pa/_chos thams cad la sgro btags pa med pa 
[\[231a.5\]]'di lta ste/_sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/_/ting nge 'dzin de la snyoms par zhugs ma thag tu bcom ldan 'das kyi sku yang mi snang sku'i mtshan ma yang mi snang /_
[\[231a.6\]]sems dang sems kyi mtshan ma yang mi snang /_na bza' dang na bza'i mtshan ma yang mi snang /_gdan dang gdan gyi mtshan ma yang mi snang /_gzims pa dang gzims pa'i mtshan ma yang mi snang /_'chag pa dang 'chag pa'i mtshan ma yang mi snang /_bzhengs pa dang bzhengs pa'i 
[\[231a.7\]]mtshan ma yang mi snang /_gnas pa dang gnas pa'i mtshan ma yang mi snang /_grib ma'i dbyibs dang grib ma'i dbyibs kyi mtshan ma yang mi snang /_bzhugs pa dang bzhugs pa'i mtshan ma yang mi snang zhing sgra dang sgra'i mtshan ma yang mi grag go/_/de nas ting nge 'dzin de'i mthu dang /_sangs 
[\[231b\]]
[\[231b.1\]]rgyas kyi byin gyi rlabs kyis stong gsum gyi stong chen po'i 'jig rten gyi khams 'di snang ba chen pos khyab par gyur nas/_'di lta bu'i 'od kyis snang bar byas te/_'od des stong gsum gyi stong chen po'i 'jig rten gyi khams 'di na zla ba'i 'od kyang mi snang /_nyi ma dang /_skar ma dang /_me dang /_nor 
[\[231b.2\]]bu dang /_glog gi 'od rnams kyang mi snang /_dri za rnams dang /_mi'am ci rnams dang /_'dod pa na spyod pa dang /_gzugs na spyod pa'i lha rnams dang /_skar ma rnams dang /_lha'i gzhal med khang gi 'od kyang mi snang /_brgya byin dang /_tshangs pa dang /_'jig rten skyong ba rnams kyi 
[\[231b.3\]]'od kyang mi snang ngo /_/sangs rgyas kyi byin gyi rlabs dang /_ting nge 'dzin de'i mthus gang lha kha cig kyang lha'i dri mi tshor te stong gsum gyi stong chen po'i 'jig rten gyi khams 'di thams cad lha'i dri las shin tu 'das pa'i dris dri rab tu zhim par byas so/_/'jig rten gyi bar thams cad kyang 
[\[231b.4\]]snang bar gyur/_khor yug gi ri dang khor yug gi ri chen po yang snang bar byas/_ri rab dang /_de ma yin pa ri'i rgyal po gzhan dag dang /_ri nag po dag kyang snang bar gyur te/_phyis ni sems can gang gi mig gi dbang po la yang snang bar ma gyur to/_/stong gsum gyi stong chen po'i 'jig rten 
[\[231b.5\]]gyi khams 'di thams cad kyang rin po che'i dra bas kun nas bskor bar gyur to/_/sangs rgyas kyi zhing mi mjed 'di thams cad du yang dar gyi lda ldis bres shing pog snod nas spos kyis bdugs la me tog sna tshogs bkram par gyur to/_/sangs rgyas kyi mthus 'od ma'i tshal bya ka lan da ka'i 
[\[231b.6\]]gnas kyang bya rgod phung po'i ri dang bcas te/_de dag thams cad lag mthil bzhin du mnyam par gyur cing /_shing rta'i 'phang lo tsam gyi rin po che sna tshogs kyi pad ma chen po 'dab ma brgya stong yod pa/_dri rab tu zhim zhing yid du 'ong bas kun gang bar gyur to/_/steng gi bar snang 
[\[231b.7\]]las kyang rin po che'i dra ba'i gdugs kyis g.yogs shing brgyan to/_/yul ma ga d+hA thams cad kyang gos ka tsa lin di ka ltar reg na bde bar gyur to/_/de nas shar phyogs su sangs rgyas kyi zhing gang gA'i klung gi bye ma snyed dag na byang chub sems dpa' sems dpa' chen po bla na med pa 
[\[232a\]]
[\[232a.1\]]yang dag par rdzogs pa'i byang chub tu skye ba gcig gis thogs pa tshad med grangs med dpag tu med pa brgya stong rnams kyang so so'i sangs rgyas bcom ldan 'das de dag gis bskul te/_rigs kyi bu dag 'jig rten gyi khams mi mjed du deng shig_/de na de bzhin gshegs pa dgra 
[\[232a.2\]]bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs te/_'tsho zhing gzhes la chos kyang ston pa de/_sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par 
[\[232a.3\]]zhugs so/_/rigs kyi bu dag ting nge 'dzin de thos pa tsam gyis kyang byang chub sems dpa' rnams kyis gces spras byed par 'gyur te/_thabs mkhas pa med par bskal pa brgya stong du pha rol tu phyin pa drug la spyad pa ni de lta ma yin gyis ting nge 'dzin de nyan du deng shig_/de nas byang chub sems 
[\[232a.4\]]dpa' sems dpa' chen po de dag so so'i de bzhin gshegs pa rnams kyi ltar mnyan nas/_bcom ldan 'das de dag la phyag 'tshal te/_skad cig thang cig yud tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas 
[\[232a.5\]]mi mjed kyi 'jig rten gyi khams 'di ga la ba dang /_dbus kyi gling bzhi pa ga la ba dang /_'dzam bu'i gling ga la ba dang /_rgyal po'i khab kyi grong khyer chen po ga la ba dang /_'od ma'i tshal bya ka lan da ka'i gnas ga la ba dang /_bcom ldan 'das de bzhin gshegs pa dgra bcom pa yang 
[\[232a.6\]]dag par rdzogs pa'i sangs rgyas shAkya thub pa ga la ba der 'ongs te lhags nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal te/_bcom ldan 'das la lan gsum bskor ba byas nas 
[\[232a.7\]]phyogs gcig tu 'khod de/_bcom ldan 'das kyis gnang nas de dag thams cad rin po che sna tshogs kyi pad ma chen po la skyil mo krung bcas te 'khod do/_/de bzhin du sbyar te/_lho phyogs dang /_nub phyogs dang /_byang phyogs dang /_'og gi phyogs dang /_steng gi phyogs dang /_
[\[232b\]]
[\[232b.1\]]de bzhin du phyogs dang phyogs mtshams dang /_phyogs mtshams dang nye ba dang /_phyogs bcu kun tu sangs rgyas kyi zhing gang gA'i klung gi bye ma snyed dag na/_byang chub sems dpa' sems dpa' chen po bla na med pa yang dag par rdzogs pa'i byang chub tu skye ba gcig gis thogs pa/_tshad med/_
[\[232b.2\]]grangs med/_dpag tu med pa brgya stong de dag so so'i de bzhin gshegs pa de dag gis bkye ste/_rigs kyi bu dag khyed 'jig rten gyi khams mi mjed du deng shig_/de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs 
[\[232b.3\]]te/_'tsho zhing gzhes la chos kyang ston pa de sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/_/rigs kyi bu dag ting nge 'dzin de'i ming thos pa tsam gyis kyang /_byang chub sems 
[\[232b.4\]]dpa' rnams kyis gces spras byed par gyur te/_thabs mkhas pa med par bskal pa brgya stong du pha rol tu phyin pa drug la spyad pa ni de lta ma yin gyis ting nge 'dzin de nyan du deng shig_/de nas byang chub sems dpa' sems dpa' chen po de dag so so'i de bzhin gshegs pa de dag gi 
[\[232b.5\]]ltar mnyan nas bcom ldan 'das de dag la phyag 'tshal te/_skad cig thang cig yud tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas mi mjed kyi 'jig rten gyi khams 'di ga la ba dang /_dbus kyi gling 
[\[232b.6\]]bzhi pa ga la ba dang /_'dzam bu'i gling ga la ba dang /_rgyal po'i khab kyi grong khyer chen po ga la ba dang /_'od ma'i tshal bya ka lan da ka'i gnas ga la ba dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der 
[\[232b.7\]]'ongs te lhags nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas phyogs gcig tu 'khod de/_bcom ldan 'das kyis gnang nas de dag thams cad rin po che sna tshogs kyi 
[\[233a\]]
[\[233a.1\]]pad ma chen po la skyil mo krung bcas te 'khod do/_/stong gsum gyi stong chen po'i 'jig rten gyi khams 'di na dge slong gang dag nyan thos kyi theg pa pa'am/_rang sangs rgyas kyi theg pa pa'am/_byang chub sems dpa'i theg pa la gnas pa yul so sor rgyu zhing dong ba 
[\[233a.2\]]de dag thams cad kyang sangs rgyas kyi mthu dang /_sangs rgyas kyi byin gyi rlabs kyis bya rgod kyi phung po'i ri ga la ba dang /_bcom ldan 'das ga la ba der 'ongs te lhags nas/_bcom ldan 'das gang du yang ma mthong ngo /_/ma mthong nas thal mo sbyar te phyag 'tshal lo/_/'di ltar de 
[\[233a.3\]]bzhin gshegs pa'i ye shes kyi phyag rgya'i ting nge 'dzin 'di'i gzi brjid kyi mthus skad cig thang cig yud tsam de nyid la 'od ma'i tshal bya ka lan dka'i gnas su bcom ldan 'das kyi 'khor gyi dkyil 'khor du byang chub sems dpa' bye ba phrag brgyad cu 'dus par gyur te 'khod do/_/nyan 
[\[233a.4\]]thos 'bum phrag gsum yang 'dus par gyur te 'khod do/_/stong gsum gyi stong chen po'i 'jig rten gyi khams 'di'i brgya byin dang /_tshangs pa dang /_'jig rten skyong ba dang /_dbang phyug chen po dang /_gnas gtsang ma'i ris kyi lha'i bu rnams dang /_lha thams cad dang /_lha'i 
[\[233a.5\]]dbang po rnams dang /_klu thams cad dang /_klu'i dbang po rnams dang /_gnod sbyin thams cad dang /_gnod sbyin gyi dbang po rnams dang /_dri za thams cad dang /_dri za'i dbang po rnams dang /_lha ma yin thams cad dang /_lha ma yin gyi dbang po rnams dang /_nam mkha' lding 
[\[233a.6\]]thams cad dang /_nam mkha' lding gi dbang po rnams dang /_mi 'am ci thams cad dang /_mi 'am ci'i dbang po rnams dang /_lto 'phye chen po thams cad dang /_lto 'phye chen po'i dbang po rnams dang /_'dab [{]bzangs [,]bzang [}]thams cad dang /_'dab [{]bzangs kyi [,]bzang gi [}]dbang po rnams dang /_de 
[\[233a.7\]]dag thams cad so so'i g.yog srog chags bye ba khrag khrig brgya stong mang po dang /_'od ma'i tshal bya ka lan dka'i gnas ga la ba dang /_bcom ldan 'das ga la ba der 'ongs te lhags nas/_bcom ldan 'das gang du yang ma mthong ngo /_/ma mthong nas thal mo sbyar te phyag 'tshal 
[\[233b\]]
[\[233b.1\]]lo/_/de'i tshe dbang che ba dbang che bar grags pa'i byang chub sems dpa' sems dpa' chen po dang /_nyan thos chen po dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa dang /_
[\[233b.2\]]dge slong dang /_dge slong ma dang /_dge bsnyen dang /_dge bsnyen ma dag gis stong gsum gyi stong chen po'i 'jig rten gyi khams 'di steng du srid pa'i rtse mo man chad sa phyogs gang yang ma gang ba med de/_tha na skra'i rtse mo'i cha bzhag pa tsam yang ma gang ba med par gyur to/_/de nas gnas brtan 
[\[233b.3\]]sha ra dwa ti'i bu dang /_maud gal gyi bu chen po dang /_gnas brtan gsus po che dang /_kA t+yA'i bu chen po dang /_'od srung chen po dang /_tshe dang ldan pa byams ma'i bu gang po dang /_gnas brtan rab 'byor dang /_nyan thos chen po de dag thams cad 'jam dpal gzhon nur gyur pa ga la ba der 
[\[233b.4\]]dong ste phyin nas 'jam dpal gzhon nur gyur pa la 'di skad ces smras so/_/'jam dpal de bzhin gshegs pa da ltar gang na bzhugs/_de bzhin gshegs pa'i sku'i tshul 'di ci 'dra/_de bzhin gshegs pa'i bzhugs pa de ci 'dra/_de skad ces smras pa dang /_'jam dpal gzhon 
[\[233b.5\]]nur gyur pas nyan thos chen po de dag la 'di skad ces smras so/_/tshe dang ldan pa dag khyed cag thams cad kyang nyan thos chen po shes rab dang ldan pa/_rdzu 'phrul chen po dang ldan pa/_mthu che ba/_dbang che ba/_mkhas pa chen po'i ting nge 'dzin la dbang thob pa/_yun ring po nas tshangs 
[\[233b.6\]]par spyod pa spyad pa yin na/_tshe dang ldan pa dag so so nas ting nge 'dzin la snyoms par zhugs la/_de bzhin gshegs pa'i sku dang /_de bzhin gshegs pa bzhugs pa yongs su tshol cig_/de bzhin gshegs pa'i sku de ga la yod pa dang /_de bzhin gshegs pa'i sku de ci 'dra ba 
[\[233b.7\]]dang /_de bzhin gshegs pa'i bzhugs pa ci 'dra ba yongs su tshol cig_/de nas nyan thos chen po de dag rang rang gi ting nge 'dzin la snyoms par zhugs nas stong gsum gyi stong chen po'i 'jig rten gyi khams 'di thams cad du brtags te/_brtags nas kyang de bzhin gshegs 
[\[234a\]]
[\[234a.1\]]pa'i sku yang ma mthong /_de bzhin gshegs pa'i bzhugs pa yang ma mthong ngo /_/de nas nyan thos chen po de dag gis de ltar stong gsum gyi stong chen po'i 'jig rten gyi khams 'di thams cad du brtags na de bzhin gshegs pa'i sku yang ma mthong /_de bzhin gshegs 
[\[234a.2\]]pa'i bzhugs pa yang ma mthong nas rang rang gi ting nge 'dzin las langs te yang 'jam dpal gzhon nur gyur pa la 'di skad ces smras so/_/'jam dpal kho bo cag gis ni de bzhin gshegs pa'i sku dang /_de bzhin gshegs pa'i bzhugs pa yang ma mthong ngo /_/de skad ces 
[\[234a.3\]]smras pa dang /_'jam dpal gzhon nur gyur pas nyan thos chen po de dag la 'di skad ces smras so/_/de'i phyir tshe dang ldan pa nyan thos chen po khyed cang ma smra bar thal mo sbyor la sems rtse gcig tu de bzhin gshegs pa yid la gyis te skad cig sdod cig dang /_de bzhin gshegs pa'i 
[\[234a.4\]]sku dang /_de bzhin gshegs pa'i bzhugs pa yang mthong bar 'gyur ro/_/de nas bcom ldan 'das dran pa dang ldan zhing mkhyen bzhin du ting nge 'dzin de las bzhengs so/_/bcom ldan 'das ting nge 'dzin de las bzhengs ma thag tu stong gsum gyi stong chen po'i 'jig rten gyi khams 
[\[234a.5\]]'di rnam pa drug dang ltas [{]bcwa [,]bco [}]brgyad du g.yos/_rab tu g.yos/_kun tu rab tu g.yos so/_/'gul rab tu 'gul/_kun tu rab tu 'gul to/_/ldeg rab tu ldeg_/kun tu rab tu ldeg go/_/'khrugs rab tu 'khrugs/_kun tu rab tu 'khrugs so/_/'ur 'ur/_rab tu 'ur 
[\[234a.6\]]'ur/_kun tu rab tu 'ur 'ur ro/_/chem chem rab tu chem chem/_kun tu rab tu chem chem mo/_/shin tu lam me/_shin tu thal le/_shin tu lhang nge'o/_/bcom ldan 'das la mchod pa'i phyir/_lha'i me tog gi char mngon par bab cing /_lha'i sil snyan dang /_glu dbyangs kyang 
[\[234a.7\]]len to/_/de nas tshe dang ldan pa sha ra dwa ti'i bu stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/
[\[234b\]]
[\[234b.1\]]bcom ldan 'das ting nge 'dzin gang la bzhugs pas de bzhin gshegs pa'i sku de nyan thos chen po rnams kyi shes rab kyi mig gis mi mthong ba'i ting nge 'dzin 'di ci 'dra/_bcom ldan 'das de bzhin gshegs pa'i bzhugs pa de ci 'dra/_de skad ces gsol pa dang /_bcom ldan 'das 
[\[234b.2\]]kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu ting nge 'dzin 'di ni nyan thos dang /_rang sangs rgyas thams cad kyi sa ma yin gyi/_sha ra dwa ti'i bu 'di ni de bzhin gshegs pa'i sa ste/_sangs rgyas kyi rnam par 'phrul pa dang /_cho 'phrul chen po 'di ni 
[\[234b.3\]]bsam gyis mi khyab bo/_/'on kyang sha ra dwa ti'i bu legs par rab tu nyon la yid la zung shig dang /_de bzhin gshegs pa'i sku'i phyogs tsam zhig ngas khyod la bshad de bstan to/_/bcom ldan 'das legs so zhes gsol te/_tshe dang ldan pa sha ra dwa ti'i bu bcom ldan 'das kyi ltar 
[\[234b.4\]]nyan pa dang /_de la bcom ldan 'das kyis 'di skad ces bka' stsal to/_/sha ra dwa ti'i bu de bzhin gshegs pa'i sku yang dag pa nyid de ni mig thams cad kyi lam las yang dag par 'das pa nam mkha' dang mtshungs pa ste/_de ni lus med pa/_ma byas pa/_ma skyes pa/_ma 
[\[234b.5\]]'gags pa/_ma byung ba/_yang dag par ma byung ba/_rab tu ma byung ba/_thob pa med pa/_gdags pa med pa/_ma zhugs pa/_mngon par ma grub pa/_mtha' med pa/_mu med pa/_zhi ba/_rab tu zhi ba/_nye bar zhi ba/_gnas med pa/_skye ba med pa/_tshig gi lam ma 
[\[234b.6\]]yin pa/_rnam par rig pa med pa/_kun tu 'byung ba med pa/_rgyu ba med pa/_rab tu rgyu ba med pa/_rgyu ba dang bral ba/_shin tu rnam par dag pa/_ci yang ma yin pa/_ci yang med pa/_len pa med pa/_blang ba med pa/_g.yo ba med pa/_spyod pa med pa/_rten pa med pa/_
[\[234b.7\]]ma skyes pa/_ma byung ba/_las med pa/_rnam par smin pa med pa/_ma mthong ba/_ma thos pa/_rnam par ma shes pa/_ma chags pa/_ma bcings pa/_ma grol ba/_yod pa ma yin pa/_dran pa ma yin pa/_ma bsnams pa/_ma myangs pa/_ma mthong ba/_rnam 
[\[235a\]]
[\[235a.1\]]par rig pa med pa/_rnam par rig par bya ba ma yin pa/_rnam par rig pa med pa'i mtshan nyid sems med pa/_bsam gyis mi khyab pa/_bsam par bya ba ma yin pa/_sems ma yin pa/_sems pa dang bral ba/_sems mnyam pa nyid dang ldan pa/_mnyam pa med pa/_
[\[235a.2\]]sems kyi 'jug pas mi chud pa/_'gro bar ma song ba/_'gro ba med pa/_'gro ba dang bral ba/_'gro ba thams cad chad pa/_mi chod pa/_dpags pa med pa/_gcad du med pa/_phrag med pa/_bltar med pa/_rmad du byung ba/_rdzas med pa/_rdzas ma yin pa/_dngos po med pa/_tha dad pa 
[\[235a.3\]]ma yin pa/_tha dad pa med pa/_ma byung ba/_yang dag par ma byung ba/_mi 'khrugs pa/_mi rtog pa/_rnam par mi rtog pa/_rtsom pa med pa/_ma grub pa/_kun tu ma grub pa/_ma bsgrubs pa/_khyab pa med pa/_mi g.yo ba/_mi gsal ba/_ma reg pa/_'dod par bya ba ma yin pa/_'od med 
[\[235a.4\]]pa mi snang ba/_gzung ba med pa/_snang ba med pa/_mun pa med pa/_mun pa ma yin pa/_mun pa dang bral ba/_gsal ba ma yin pa/_gnas med pa/_gnas dang bral ba/_ma zhi ba/_rab tu ma zhi ba/_zhi ba med pa/_zhi ba dang bral ba/_zhi ba mnyam pa/_dag pa/_rnam par dag pa/_yongs su 
[\[235a.5\]]dag pa/_ci yang med pa/_len pa med pa/_nye bar len pa med pa/_mdza' ba med pa/_'thab pa med pa/_'thab pa dang bral ba/_mi gnas pa'i tshul gyis gnas pa/_mdud pa med pa/_mdud pa dang bral ba/_dang ba/_rnyog pa med pa/_shi 'pho med pa/_shi 'phor gyur pa med pa/_chos med 
[\[235a.6\]]pa/_chos ma yin pa med pa/_zhing med pa/_zhing ma yin pa med pa/_mi zad pa/_zad par bya ba ma yin pa/_zad pa dang bral ba/_rdul med pa/_skad cig pa/_mi 'khrugs pa/_yi ge yongs su spangs pa/_sgra yongs su spangs pa/_dbyangs yongs su spangs pa/_bshad pa yongs 
[\[235a.7\]]su spangs pa/_bsgom pa yongs su spangs pa/_sems pa yongs su spangs pa/_sems yongs su spangs pa/_rigs pa med pa/_rigs pa med pa ma yin pa/_rigs pa dang bral ba ma yin pa/_ldan pa ma yin pa/_ldan pa med pa ma yin pa/_mi ldan pa ma yin pa/_zad pa 
[\[235b\]]
[\[235b.1\]]med pa/_zad pa med pa ma yin pa/_'chi ba med pa/_'chi ba med pa ma yin pa/_zhi bar bya ba ma yin pa/_mtshan ma med pa/_mtshan ma med pa ma yin pa/_dpag tu med pa/_dpag tu med pa ma yin pa/_dpag par bya ba ma yin pa/_ma song ba/_ma 'ongs pa/_gnyis su med pa/_
[\[235b.2\]]gnyis su med pa ma yin pa/_dmigs pa med pa/_tshu rol ma yin pa/_pha rol ma yin pa/_gzhi med pa/_gnas med pa/_mi 'byung ba/_mi 'jig pa/_ma 'phos pa/_mnyan du med pa/_pha rol gnon pa med pa/_len pa med pa/_'dor ba med pa/_mtshan nyid med pa/_mtshan 
[\[235b.3\]]nyid dang bral ba/_mtshan nyid ma yin pa/_mtshan nyid yongs su spangs pa/_las med pa/_las med pa ma yin pa/_mtshan med pa/_mtshan med pa ma yin pa/_mtshan gyis brgyan pa/_sgo med pa/_mi chags pa/_chags pa dang bral ba/_dad par byed pa/_sbyar ba med pa/_
[\[235b.4\]]sbyar ba dang bral ba/_bde bar byed pa/_mchog tu bde bar byed pa/_skye mched drug las grol ba/_mi snang ba/_de bzhin nyid kyis rab tu phye ba de kho na nyid/_de bzhin nyid sems can rnams mi sgrol ba'i tshul gyis sgrol ba/_sems can rnams mi 'grol ba'i tshul gyis 
[\[235b.5\]]'grol ba/_sems can rnams yongs su mi sbyong ba'i tshul gyis sbyong ba/_sems can rnams la mi skyob pa'i tshul gyis skyob pa/_gnyis su med pa'i tshul gyis sems can rnams la chos kyang ston pa/_mnyam pa med pa/_mi mnyam pa dang /_mnyam pa/_'dra ba med pa/_
[\[235b.6\]]zla med pa/_mi mchi ba dang mnyam pa/_nam mkha' dang mnyam pa/_gnas med pa dang mnyam pa/_shin tu mnyam pa/_ma skyes pa/_skye ba med pa dang mnyam pa/_mi dmigs pa/_dmigs pa med pa dang mnyam pa/_ma zhi ba/_zhi ba dang bral ba/_zhi ba 
[\[235b.7\]]nyams pa/_zhi ba rab tu zhi ba/_nye bar zhi ba/_'jam pa/_mnyen pa/_shin tu dri ma med pa/_shin tu dul ba/_rtag pa ma yin pa/_chad pa ma yin pa/_spyod pa las ldog pa/_ldog pa med pa des pa/_'jigs pa las ldog pa/_phyir mi ldog pa/_'dzin pa thams 
[\[236a\]]
[\[236a.1\]]cad gcod pa/_mdud pa thams cad gcod pa/_gsal ba/_tha dad pa med pa/_gnyis su med pa/_gnyis dang bral ba/_gnyis su med par yongs su bstan pa/_ma byas pa'i ngo bo nyid rang bzhin gyis 'od gsal ba shin tu kun tu 'byung ba med pa/_rnam par 
[\[236a.2\]]ma grol ba'i tshul gyis spyod pa las rnam par grol ba/_'du ba med pa/_bral ba med pa/_ring po ma yin pa/_thung ngu ma yin pa/_zlum po ma yin pa/_gru bzhi ma yin pa/_kun tu dkyil 'khor ma yin pa/_sbom po ma yin pa/_phung pos rab tu phye ba ma yin pa/_khams kyis 
[\[236a.3\]]rab tu phye ba ma yin pa/_skye mched kyis rab tu phye ba ma yin pa/_'dus byas su rnam par brtag pa ma yin pa/_'dus ma byas las byung ba ma yin pa/_'phel ba med pa/_'bri ba med pa/_sogs pa med pa/_ma skyes pa/_sus kyang ma mthong ba/_ma thos pa/_rnam par ma shes pa/_
[\[236a.4\]]yang dag pa ma yin pa/_yang dag pa ma yin pa'ang ma yin pa/_ma skyes pa/_'chi 'pho ma yin pa/_'jig rten dang lhan cig pa ma yin pa/_lhan cig pa ma yin pa 'ang ma yin pa ste/_lus de ni g.yo ba med pa/_'khrul pa med pa/_rgod pa med pa/_rgyu ba med pa/_rnam par 
[\[236a.5\]]rgyu ba med pa/_bsgom pa med pa/_bsgom pa dang bral ba ma yin pa/_'byung ba ma yin pa/_'jig pa ma yin pa/_ngo bo nyid ma yin pa/_ngo bo nyid med pa'ang ma yin pa/_sems pa med pa/_ston pa med pa/_sbyor ba med pa/_mi sbyor ba/_mi sbyor ba'ang ma yin pa/_'dod pa la 'dod 
[\[236a.6\]]chags pa ma yin pa/_'dod pa la 'dod chags med pa ma yin pa/_med pa med pa ma yin pa/_mtshan nyid med pa/_mtshan nyid med pa ma yin pa/_mya ngan las 'da' ba med pa/_yongs su mya ngan las ma 'das pa/_gnas pa med pa/_gnas pa med pa ma yin pa ste/_sha ra 
[\[236a.7\]]dwa ti'i bu de bzhin gshegs pa'i sku'i gnas pa de lta bu ni mtshan ma la gnas pa'i sems can lta ba gnyis su lhung ba gang gis kyang shes par nus sam/_sha ra dwa ti'i bus gsol pa/_bcom ldan 'das de ni gnas ma lags te/_skabs ma mchis so/_/de ci'i slad du zhe na/_
[\[236b\]]
[\[236b.1\]]bcom ldan 'das de bzhin gshegs pa'i sku ni mtshan ma dang /_mtshan ma thams cad dang bral ba lags so/_/bcom ldan 'das kyis bka' stsal pa/_sha ra dwa ti'i bu de de bzhin no/_/de de bzhin te/_de bzhin gshegs pa'i sku ni mtshan ma dang /_mtshan ma thams cad dang bral 
[\[236b.2\]]ba'o/_/de nas bcom ldan 'das kyis de bzhin gshegs pa'i ye shes kyi phyag rgya'i ting nge 'dzin 'di rgyas par bstan pa dang /_shin tu rgyas pa yang rgya cher yongs su rdzogs par bya ba'i phyir de'i tshe tshigs su bcad pa 'di dag bka' stsal to/_/lus de lus ma yin zhing lus las 
[\[236b.3\]]yongs su grol/_/sus kyang ma byas ma bshig rnyed par gyur pa'ang med/_/chos rnams gang na'ang kun tu ldan med mi ldan med/_/bde bar gshegs pa rnams kyi sku de de ltar gdags/_/'du med 'bral ba med cing gnas med rdzas kyang med/_/ma bzung ma grol mnyam pa med cing ring 
[\[236b.4\]]ba med/_/rtsom pa med cing thogs med ci la'ang gnas pa med/_/bde bar gshegs pa rnams kyi sku ni de 'drar bstan/_/gzung ba med cing ma byas gnas med ci yang med/_/gzugs med sems med gnyis ma yin zhing gcig kyang min/_/dngos med dngos med ma yin ma byung med pa 
[\[236b.5\]]ste/_/yang dag nyid du rgyal ba'i sku ni 'di 'dra'o/_/snying po med cing nyam chung ma yin bcad pa'ang med/_/ma bcad ma byung kun tu ma byung zhig pa'ang med/_/thob pa med cing rdul tsam dag kyang bshig med de/_/rdul med rnams kyi sku de de 'drar shes par bya/_/ma mthong ma thos ma 
[\[236b.6\]]bsnams reg par gyur pa med/_/rnam par rig med ma brtags mig yor 'dra ba ste/_/srog chags mthong nas rang gi 'dzin pas sems kyang rangs/_/'di ni sangs rgyas dag gi sku 'grub bstan pa'o/_/phung po ma yin khams min mi [{]brdzun [,]rdzun [}]mi bden te/_/dag med rnam par dag med 
[\[236b.7\]]dbang pos mi reg pa/_/rtog pa med cing rnam par mi rtog chu zla 'dra/_/bde bar gshegs pa'i sku 'di lta bar su 'dod pa/_/sku ni rgyu dang rkyen las gyur te rang bzhin med/_/ma skyes ma 'gags song ba med cing 'phos pa'ang med/_/brtags na 'jig rten gsum ni sgyu ma bzhin du snang /_/
[\[237a\]]
[\[237a.1\]]rgyal ba rnams kyi sku ni mi rtog de 'drar ltos/_/zhi med rab zhi ma yin zhi bral sbyor ba'ang med/_/chags med rigs med 'di na chad pa stong pa bzhin/_/yang na ngo bo nyid kyis nam mkha' lta bu ste/_/de ltar mthong na nyin mtshan sangs rgyas mchod pa yin/_/zhing rnams 
[\[237a.2\]]bye ba stong phrag ji tsam phyogs rnams su/_/srid pa'i rtse mo bar du rin chen gang ba dag_/sangs rgyas rnams la bskal mang phye ma'i mthar 'bul ba/_/sbyin pa de ni mdo sde 'di bris char mi phod/_/gang gA'i bye ma snyed pas mang ba'i bskal par yang /_/'gro la snyoms pa'i sems 
[\[237a.3\]]kyis byams pa bsgoms pa bas/_/gang zhig ye shes phyag rgya ting 'dzin mchog mos pa/_/tshul khrims de ni bzod pa 'di yi char mi phod/_/ji tsam sngon gyi 'khor ba dag ni mtha' yas pa/_/de srid bskal par srog chags kun la rtag bzod pa/_/rgyal ba'i phyag rgya 'di la dad pa 
[\[237a.4\]]gcig bskyed na/_/'dir dad bsod nams dang ni ri rab yungs 'bru bzhin/_/ji tsam 'jig rten gsum gyi sems can rnam mang skyes/_/de dag mi gang bskal pa mang por mgor thogs shing /_/lus kyang mi ngal nam du'ang g.yo ba mi skyed pa/_/brtson 'grus de ni bzod pa 'di yi 
[\[237a.5\]]char mi phod/_/zhing brgya'i bye ma ji snyed de bas lhag pa yi/_/bskal pa mang por gang rnams bsam gtan byed pa bas/_/mdo sde 'di la nyin zhag gcig tsam sbyor ba yang /_/bsod nams de ni bzod pa 'di yi dper mi rung /_/rdul khams ji snyed pa yi bskal pa grangs med par/_/
[\[237a.6\]]shes rab mtha' gnyis spangs la mngon par brtson pa bas/_/gang gis ji skad bshad pa'i ye shes 'di rtogs pa/_/bsod nams de yang rgya mtsho dang ni chu thigs bzhin/_/rgyal ba la ni gzugs dang mtshan mar ma lta shig_/byis pa lta bus bde bar gshegs la sems ma ltar/_/
[\[237a.7\]]gang gis rab 'byor lta bur nga ni mthong gyur pa/_/des ni stong gsum kun gyi sbyin pa thams cad sbyangs/_/de nas bcom ldan 'das kyis tshigs su bcad pa de dag gsungs nas/_yang gnas brtan sha ra dwa ti'i bu la 'di skad ces bka' stsal to/_/sha ra dwa ti'i bu de bzhin 
[\[237b\]]
[\[237b.1\]]gshegs pa'i ye shes kyi phyag rgya'i ting nge 'dzin 'di ni phyogs bcu'i 'jig rten gyi khams kyi byang chub sems dpa' thams cad kyi sgrib pa med pa'i ye shes mthong ba yongs su rdzogs par 'gyur ba'o/_/sha ra dwa ti'i bu gang zhig sangs rgyas bcom ldan 'das rnams mthong bar 'dod na lhag pa'i 
[\[237b.2\]]bsam pas ting nge 'dzin 'di la rab tu sbyar bar bya'o/_/byang chub sems dpa' lhag pa'i bsam pas sbyor ba ni nyin zhag gcig kho nas de bzhin gshegs pa mthong bar 'gyur ro/_/sha ra dwa ti'i bu gzhan yang byang chub sems dpa' phyogs bcu'i sangs rgyas kyi zhing thams cad kyi sangs rgyas bcom 
[\[237b.3\]]ldan 'das rnams mthong bar 'dod pa des ting nge 'dzin 'di la nyin mtshan du sbyar bar bya ste/_lhag pa'i bsam pas 'jug pa'i byang chub sems dpa' ni phyogs bcu'i sangs rgyas kyi zhing thams cad kyi sangs rgyas bcom ldan 'das rnams mthong bar 'gyur ro/_/sha ra dwa ti'i bu de bzhin gshegs pa'i 
[\[237b.4\]]ye shes kyi phyag rgya'i ting nge 'dzin 'di ni byang chub sems dpa' rnams kyi sgo mtha' yas pa sgrub pa'i gzungs kyi chos kyi tshul sgrub par 'gyur ba'o/_/'di ni gzungs kyi sgo rnams kyi gnas so/_/'di las gzungs kyi sgo rnams 'byung ngo /_/ting nge 'dzin 'di ni byang chub sems dpa' rnams 
[\[237b.5\]]kyi skyes bu chen po'i mtshan sum cu rtsa gnyis yongs su 'grub par 'gyur ba dang /_dpe byad bzang po brgyad cu yongs su rdzogs par 'gyur ba'o/_/byang chub sems dpa'i ting nge 'dzin 'di la rab tu sbyor ba ni las kyi sgrib pa thams cad yongs su dag pa 'thob bo/_/bdud kyi las thams 
[\[237b.6\]]cad las kyang yang dag par 'da'o/_/'gro ba dang bcas par de bzhin gshegs pa la bsnyen bkur byed pa ma yin/_spyod pa ma yin/_byang chub sems dpa'i ting nge 'dzin 'di la sbyor ba ni gang ci smra ba de dag thams cad 'khrul pa med do/_/de'i lus kyi las gang ci yin pa de dag thams 
[\[237b.7\]]cad kyang skyon med do/_/ngag gi las gang ci yin pa de dag thams cad kyang kun tu 'byung ba med do/_/yid kyi las gang ci yin pa de dag thams cad kyang kun nas nyon mongs pa med do/_/sha ra dwa ti'i bu byang chub sems dpa' de bzhin gshegs pa rnams kyi ldem po ngag khong du chud 
[\[238a\]]
[\[238a.1\]]par 'dod pas ting nge 'dzin 'di la sbyar bar bya'o/_/chos bstan par khong du chud par 'dod pas ting nge 'dzin 'di la sbyar bar bya'o/_/chos kyi mtshams sbyar ba ston par 'dod pas ting nge 'dzin 'di la sbyar bar bya'o/_/bden pa'i tshul khong du chud par 'dod pas ting nge 'dzin 
[\[238a.2\]]'di la sbyar bar bya'o/_/yang dag pa'i mtha' mngon du bya bar 'dod pas ting nge 'dzin 'di la sbyar bar bya'o/_/rten cing 'brel par 'byung ba khong du chud par 'dod pas ting nge 'dzin 'di la sbyar bar bya'o/_/sems can gyi mos pa ji lta ba bzhin du shes par bya bar 'dod pas ting nge 'dzin 'di la 
[\[238a.3\]]sbyar bar bya'o/_/bsam pa ji lta ba bzhin du sangs rgyas kyi zhing gi yon tan bkod pa phun sum tshogs pa yongs su gzung bar 'dod pas ting nge 'dzin 'di la sbyar bar bya'o/_/'od phun sum tshogs pa sgrub par 'dod pas ting nge 'dzin 'di la sbyar bar bya'o/_/'khor phun sum tshogs 
[\[238a.4\]]pa yongs su rdzogs par 'dod pas ting nge 'dzin 'di la sbyar bar bya'o/_/tshe phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/_/bkod pa phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/_/bstan pa phun 
[\[238a.5\]]sum tshogs pa yongs su rdzogs par 'dod pas ting nge 'dzin 'di la sbyar bar bya'o/_/byang chub sems dpa' sems dpa' chen po bdag dang gzhan gyi bsam pa thams cad yongs su rdzogs par 'dod pas ting nge 'dzin 'di la sbyar bar bya'o/_/yongs su tshol ba dang /_mos pa 
[\[238a.6\]]dang /_yi ger 'dri ba dang /_klog pa dang /_'dzin pa dang /_'chang ba dang /_bsgom pa'i phyir ting nge 'dzin 'di la sbyar bar bya'o/_/de ci'i phyir zhe na/_de dag thams cad de la dka' bar mi 'gyur ba'i phyir ro/_/sha ra dwa ti'i bu 'di lta ste/_dper na yid bzhin gyi nor bu rin 
[\[238a.7\]]po che chen po 'dod pa thams cad sbyin pa zhes bya ba'am/_'dod pa thams cad sbyin pa'i shing gis sems can rnams kyi bsam pa thams cad yongs su rdzogs par byed do/_/sha ra dwa ti'i bu de bzhin du ting nge 'dzin 'di yang byang chub sems dpa' sems dpa' chen po rnams kyi 
[\[238b\]]
[\[238b.1\]]bsam pa thams cad rnam pa thams cad du yongs su rdzogs par byed do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/ye shes mtha' yas phyag rgya mdo sde 'di/_/ye shes phung po ye shes khyad 'phags mchog_/ye shes 'od dang ye shes 'byor 
[\[238b.2\]]pa'i mdzod/_/ye shes 'byung gnas ye shes sgor 'jug pa/_/shes dbang shes rab 'byung gnas shes rab sa/_/shes rab sgron ma shes rab 'od mun sel/_/shes rab mi zad shes rab tshul rab bshad/_/nyi ma bzhin du 'jig rten gsum na lhan/_/mnyam pa 'byor pa mnyam pa nyid la 
[\[238b.3\]]gnas/_/'dzin pa thams cad gcod dang bden pa'i tshul/_/ting 'dzin kun sgo ye shes phyag rgya ni/_/sangs rgyas so so yang dag rig pa'i rig_/zad mi shes pa'i nor mdzod pha rol 'gro/_/shes rab rdzu 'phrul shes rab 'byung gnas gter/_/bsam pa ji bzhin dga' bde'i rtsa ba ste/_/ting 
[\[238b.4\]]'dzin phyag rgya 'di ni bde gshegs nor/_/rin chen ldan pa'i yul 'khor rgyal pos bsten/_/rin chen dam pa rin chen mchog 'byung gnas/_/'dod chags rdul dang zhe sdang dri ma sel/_/mdo bshad 'di ni rin chen rtsa ba'o/_/zhi zhing zhi la yid ni zhi byed pa/_/mdzes pa byed dang bdag tu 
[\[238b.5\]]lta ba sbyong /_/sangs rgyas gzungs kyi phyag rgya 'di rnyed pas/_/dpa' bo'i mtshon gyis bdud ni rab tu 'joms/_/shes bya'i srog chags ye shes shes byed pa/_/ye shes 'byung gnas ye shes 'byor shes rab/_/ye shes snang ba pha rol mtha' yas te/_/mdo sde 'di ni ye shes 
[\[238b.6\]]sgo 'byung gnas/_/dul ba 'dul ba mdud pa gnyis gcod de/_/lta byas drug cu gnyis kyi lta ba sbyong /_/rgyal ba'i sgo ste bdud rtsi 'thob par 'gyur/_/'di ni sum cu rtsa gnyis mtshan 'byung gnas/_/byang chub shin tu byang chub rang bzhin 'thun/_/mu stegs shes byed byang chub rgyu 
[\[238b.7\]]shes byed/_/byang chub 'di ni gnyid log sad byed pa/_/byang chub tshul 'dir mtha' yas zad mi shes/_/chos kyi tshul dang rigs pa rnam par sgom/_/mtha' yas pa yi gzungs rnams rab tu sgrub/_/stobs bcu rnams kyi chos la 'jug pa ste/_/gzungs 'di nyid ni rgya mtsho lta bu'o/_/
[\[239a\]]
[\[239a.1\]]'di ni sbyin pa'i pha rol phyin pa sgrub/_/'di ni tshul khrims pha rol phyin dang bzod/_/brtson 'grus bsam gtan shes rab mi zad de/_/'dir gnas pha rol phyin pa phun sum tshogs/_/las dang nyon mongs pa la 'jigs ma byed/_/blo gros ngan pa'i bdud kyis ma 'jigs 
[\[239a.2\]]shig_/'di la sbyor la rab tu mchod med de/_/ji ltar bsam bzhin byang chub de 'tshang rgya/_/mdo sde 'di ni yongs su gzung ba'i phyir/_/phyogs bcu gang lhags byang chub mi phyed snod/_/sras rnams dag ni bskal pa bzang 'di la/_/'dug pa de dag dbang du gyur pa yin/_/'di ni 'das 
[\[239a.3\]]pa'i sangs rgyas rnams kyi yum/_/mdo sde 'di ni ma byon rnams kyi yum/_/da ltar byung ba thams cad 'di las byung /_/de phyir rgyal ba'i spun rnams 'dir sbyor cig_/gang dag mdo 'di tshul la rab gnas pa/_/de dag de bzhin gshegs pa'i nor 'thob cing /_/las kyang rnam dag 
[\[239a.4\]]spyod pa rdzogs par 'gyur/_/mi ldog sa 'thob 'dam las rgal bar 'gyur/_/bcom ldan 'das kyis chos kyi rnam grangs 'di bshad pa na/_byang chub sems dpa' khrag khrig gang gA'i klung sum cu'i bye ma snyed kyis ting nge 'dzin 'di thob bo/_/byang chub sems dpa' khrag khrig phrag 
[\[239a.5\]]drug cu rtsa brgyad ni bskal pa brgya stong nas bsags pa'i las kyi sgrib pa rnam par dag nas/_bla na med pa yang dag par rdzogs pa'i byang chub las phyir mi ldog par gyur te/_de dag thams cad kyis skad cig mi zad pa bsgrubs pa zhes bya ba'i gzungs thob bo/_/lha dang mi'i skye 
[\[239a.6\]]dgu dkrigs pa phrag drug cu po gang dag sngon bla na med pa yang dag par rdzogs pa'i byang chub tu sems ma bskyed pa de dag thams cad ni bla na med pa yang dag par rdzogs pa'i byang chub tu sems bskyed nas/_thams cad ting nge 'dzin 'di la rjes su yi rang ngo /_/de dag ting nge 'dzin 'di la 
[\[239a.7\]]rjes su yi rang ba dang ldan pa'i dge ba'i rtsa ba des bla na med pa yang dag par rdzogs pa'i byang chub las phyir mi ldog par gyur nas/_de dag thams cad bcom ldan 'das kyis bskal pa 'bum phrag sum cu na 'jigs pa med pa zhes bya ba'i de bzhin gshegs pa dgra bcom pa 
[\[239b\]]
[\[239b.1\]]yang dag par rdzogs pa'i sangs rgyas su 'gyur ro/_/zhes lung bstan to/_/de dag las kha cig yun ring po nas smon lam btab pa dang ldan pa dag ni bzod pa thob bo/_/kha cig smon lam myur du 'debs pa de dag ni sangs rgyas kyi zhing sna tshogs su bla na med pa yang dag par rdzogs pa'i 
[\[239b.2\]]byang chub mngon par rdzogs par 'tshang rgya ste/_thams cad kyang 'di lta ste/_'jigs pa med pa zhes bya bar ming 'thun par 'gyur ro/_/de nas bcom ldan 'das kyis thams cad dang ldan pa'i 'khor la rnam par gzigs nas/_'jam dpal gzhon nur gyur pa la bka' stsal 
[\[239b.3\]]pa/_'jam dpal de lta bas na/_khyod mi dmigs pa'i tshul du gnas shing spros pa med pa la dga' bas mi gnas par spyad par bya'o/_/chos thams cad la mi gnas par bla na med pa yang dag par rdzogs pa'i byang chub bskal pa grangs med pa bye ba khrag khrig brgya stong du 
[\[239b.4\]]bsgrubs pa 'di kun tu bsrung bar bya'o/_/gzung ba dang /_bcangs pa dang /_gzhan dag la yang rgya cher yang dag par rab tu bstan par bya'o/_/spros pa med pa la dga' bar bya'o/_/gnas med par spyod pa dang /_chos thams cad la mi gnas pa dang /_phrag dog med 
[\[239b.5\]]par bya'o/_/de nas 'jam dpal gzhon nur gyur pa stan las langs te/_gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/
[\[239b.6\]]bcom ldan 'das chos thams cad gzung du ma mchis pa'i slad du bdag bla na med pa yang dag par rdzogs pa'i byang chub 'di kun tu bsrung zhing rab tu bsrung bar spro'o/_/bcom ldan 'das byang chub gang lags pa de ni gang gi yang ma lags/_gang nas kyang ma lags/_gang na yang ma 
[\[239b.7\]]lags/_gang gis kyang ma lags/_ci yang ma lags te/_mi snang ba/_gzung du ma mchis pa thob pa ma lags pa/_chud zos pa ma lags pa'o/_/de nas 'khor de las byang chub sems dpa' bye ba brgya phrag sum cu stan las langs nas/_thal mo sbyar te bcom ldan 
[\[240a\]]
[\[240a.1\]]'das la 'di skad ces gsol to/_/bcom ldan 'das bdag cag kyang de bzhin gshegs pa'i bla na med pa yang dag par rdzogs pa'i byang chub bskal pa grangs ma mchis pa/_bye ba khrag khrig brgya stong du bsgrubs pa 'di bsrung ba dang /_gzung ba dang /_bstan pa dang /_
[\[240a.2\]]gzhan dag la yang rgya cher yang dag par rab tu bstan par spro'o zhes gsol nas/_byang chub sems dpa' de dag thams cad kyis rang rang gi gos bcom ldan 'das kyi sku de la mngon par gsol te/_smon lam yang btab bo/_/de nas bcom ldan 'das kyis byang chub sems dpa' sems 
[\[240a.3\]]dpa' chen po byams pa la bka' stsal pa/_byams pa phyi ma'i tshe phyi ma'i dus lnga brgya pa tha ma la dam pa'i chos yongs su gzung ba'i bsam pas soms shig_/'di khyod kyi las yin no/_/de nas byang chub sems dpa' sems dpa' chen po byams pa stan las langs nas bla gos phrag 
[\[240a.4\]]pa gcig tu gzar te/_pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dam pa'i chos yongs su bzung ba'i bsam pas bsams lags so/_/
[\[240a.5\]]de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa byang chub sems dpa' bye ba brgya phrag sum cu po 'di dag gi nang na brgyad stong ni dam pa'i chos 'dzin pa/_dam pa'i chos yongs su 
[\[240a.6\]]'dzin par gnas par 'gyur ro/_/byang chub sems dpa' lhag ma ni dmu rgod dmigs par 'dzin pa la mngon par zhen pa/_dam pa'i chos 'dzin pa ma yin par 'gyur te/_de dag phyi ma'i tshe phyi ma'i dus lnga brgya pa tha ma'i tshe/_nga yi bla na med pa yang dag par rdzogs pa'i byang chub 
[\[240a.7\]]bskal pa grangs med pa bye ba khrag khrig brgya stong du bsgrubs pa 'di spong bar 'gyur/_'gal bar byed par 'gyur/_mi ston par 'gyur/_mi 'dzin par 'gyur te/_rab tu 'dzin par mi 'gyur ro/_/de ci'i phyir zhe na/_byams pa rnam pa bdun gyis byang chub sems dpa' byang chub tu 
[\[240b\]]
[\[240b.1\]]sems bskyed do/_/bdun gang zhe na/_'di lta ste/_sangs rgyas bcom ldan 'das rnams kyis byang chub sems dpa' byang chub tu sems bskyed pa dang /_dam pa'i chos rnam par 'jig pa'i dus na dam pa'i chos yongs su bsrung ba'i phyir byang chub sems dpa' byang chub tu sems bskyed pa 
[\[240b.2\]]dang /_sdug bsngal sna tshogs kyis yongs su gzir ba'i sems can gyi khams mthong nas snying rje chen po skyes te byang chub sems dpa' byang chub tu sems bskyed pa dang /_byang chub sems dpas byang chub sems dpa' byang chub tu sems bskyed pa dang /_bsti stang du byas te sbyin pa bzang 
[\[240b.3\]]po yid du 'ong ba byin nas/_byang chub sems dpa' bdag nyid byang chub tu sems bskyed pa dang /_gzhan yang byang chub tu sems bskyed pa mthong nas byang chub sems dpa' byang chub tu sems bskyed pa dang /_de bzhin gshegs pa'i sku'i mtshan dang dpe byad bzang po'i rgyan sna tshogs kyi 
[\[240b.4\]]yon tan bsngags pa yongs su rdzogs pa thos nas byang chub sems dpa' byang chub tu sems bskyed pa ste/_byams pa rnam pa bdun po de dag gis byang chub sems dpa' byang chub tu sems bskyed do/_/byams pa de la gang byang chub sems dpa' sangs rgyas bcom ldan 'das rnams 
[\[240b.5\]]kyis byang chub tu sems bskyed pa gang yin pa dang /_gang dam pa'i chos rnam par 'jig pa'i dus na dam pa'i chos yongs su bsrung bar bya ba'i phyir byang chub sems dpa' byang chub tu sems bskyed pa gang yin pa dang /_gang sdug bsngal sna tshogs kyis yongs su gzir ba'i sems 
[\[240b.6\]]can gyi khams mthong nas sems can thams cad la snying rje chen po skyes te/_byang chub sems dpa' byang chub tu sems bskyed pa gang yin pa dang /_byams pa sems bskyed pa 'di gsum ni sangs rgyas bcom ldan 'das rnams kyi byang chub bsrung ba yin te/_myur du bla na med pa 
[\[240b.7\]]yang dag par rdzogs pa'i byang chub las phyir mi ldog par 'gyur ro/_/byams pa sems bskyed pa de dag las lhag ma bzhi ni byang chub sems dpa' dmu rgod dam pa'i chos 'dzin pa ma yin par 'gyur ba'o/_/byams pa byang chub sems dpa' chos lnga dang ldan na phyir mi ldog 
[\[241a\]]
[\[241a.1\]]pa'i chos su rig par bya'o/_/lnga gang zhe na/_'di lta ste/_sems can thams cad la sems mnyam pa yin/_pha rol gyi rnyed pa dang /_bkur sti la phrag dog med pa yin/_srog gi phyir yang dam pa'i chos 'dzin pa'i dge slong rnams kyi bsngags pa ma yin pa mi smra 
[\[241a.2\]]ba yin/_shes kyi khe dang /_rnyed pa dang /_bkur sti dang /_tshigs su bcad pa la mi chags pa yin/_chos zab mo la mos pa yin te/_'jig rten gyi bya ba sna tshogs la mos pa ma yin gyi chos thams cad la chos zab mo dang ldan pa yin te/_byams pa byang chub sems dpa' chos 
[\[241a.3\]]lnga po 'di dag dang ldan na/_phyir mi ldog pa'i chos su rig par bya'o/_/byams pa byang chub sems dpa' chos lnga dang ldan na byang chub sems dpa' dmu rgod du rig par bya'o/_/lnga gang zhe na/_'di lta ste/_gzi brjid chung zhing bka' blo mi bde ba yin/_dman pa la mos shing thams cad 
[\[241a.4\]]la dman pa'i chos ston pa yin/_shes kyi khe dang /_rnyed pa dang /_bkur sti la chags shing slong ba ster ba'i khyim la ser sna byed pa yin/_sgyu dang ldan zhing g.yo byed pa yin/_stong pa nyid la ngag gi_/las lhur len pas mi drang ba yin te/_byams pa byang chub sems dpa' chos 
[\[241a.5\]]lnga po de dag dang ldan na de dmu rgod du rig par bya'o/_/byams pa byang chub sems dpa' chos lnga dang ldan na phyir mi ldog pa'i chos su rig par bya'o/_/lnga gang zhe na/_'di lta ste/_bdag mi dmigs shing bdag la mi stod pa dang /_sems can mi dmigs pa dang /_chos kyi dbyings 
[\[241a.6\]]rnam par rtog pas mi ston pa dang /_byang chub mi dmigs pa dang /_de bzhin gshegs pa'i sku la gzugs kyi mtshan ma mi lta ba ste/_byams pa byang chub sems dpa' chos lnga po de dag dang ldan na bla na med pa yang dag par rdzogs pa'i byang chub las phyir mi ldog pa'i chos su 
[\[241a.7\]]rig par bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/phrag dog can dang shes kyi khe 'dod dang /_/gnod pa byed dang 'chos dang zur za dang /_/smra ba tsam dang dman pa'i tshul can gyis/_/bde gshegs byang chub 'di ni bsrung mi nus/_/
[\[241b\]]
[\[241b.1\]]bas mthar dga' zhing dgon dben spyod yul ba/_/tshig tsam ma yin zab mo bzod pa dang /_/bse lta bu dang shes khe bde bsrings pa/_/de ni byang chub 'jig par 'gyur ba srung /_/tshogs las bsrings shing rab tu zhi la mos/_/[{]ri dgas [,]ri dwags [}]lta bur 'jigs shing gnas med rgyu/_/nam mkha' rlung bzhin 
[\[241b.2\]]rnyed la mi chags pa/_/de 'dra de ni rgyal ba'i chos 'dzin yin/_/lus la mi lta srog don mi gnyer na/_/shes kyi khe 'dod par lta ga la 'gyur/_/brtson brtsams bdag gi ma yin ci yang min/_/de ni ma 'ongs dus na byang chub snod/_/phyi ma'i dus na sems can 'byung ba ni/_/bdag cag byang chub 
[\[241b.3\]]la ni spyod ces 'dzer/_/de dag sems rgod tshul 'chos nyon mongs bcas/_/de dag rnams kyis chos 'di bsrung mi nus/_/'dren pa mar me mdzad kyi pha rol gyi/_/bskal pa dag ni stong phrag bye ba na/_/sangs rgyas zla ba'i tog ces bya ba byung /_/'gro ba rnams la ting 'dzin 'di bshad dran/_/rgyal 
[\[241b.4\]]ba de yi 'dus pa dang po ni/_/phyir mi ldog pa khrag khrig brgyad cu ste/_/'dus pa gnyis pa khrag khrig bdun cu yin/_/'dus pa gsum pa bdun cu rtsa gsum mo/_/rgyal ba'i tshe ni bskal pa bye ba mang /_/'od kyang dpag tshad drug cu rtsa gsum pa/_/dge 'dun bye ba dgu bcu rtsa dgu ste/_/
[\[241b.5\]]thams cad dgra bcom dbang ldan gyur pa'o/_/de yi tshe na rgyal po byung ba ni/_/'khor los sgyur ba bsod nams 'phags zhes bya/_/'dzam bu'i gling gi tshad du gyur pa ni/_/mtshungs par dpag tshad stong phrag nyi shu'o/_/gling bzhi rnams kyi tshad kyang de bzhin no/_/rgyal po'i slas ni bye ba drug cu 
[\[241b.6\]]tham/_/bu ni stong tham pa ste nyung ma yin/_/rgyal po'i pho brang dga' ba'i 'od ces bya/_/grong khyer dag ni bye ba brgyad cur gyur/_/thams cad skyed mos tshal rgyas mdzes par gnas/_/thams cad lo legs bde zhing dga' ba ste/_/sum cu rtsa gsum rnam rgyal khang gnas 'dra/_/rgyal pos rmi 
[\[241b.7\]]lam du ni zla ba'i tog_/sangs rgyas byung ngo zhes ni thos gyur nas/_/g.yog 'khor bye ba brgya phrag drug cu dang /_/rgyal ba de yi drung du nyer song nas/_/des ni ting 'dzin zab mo rgyal ba'i sku/_/mdo sde bshad pa 'di ni thos nas su/_/ston pa ji ltar bzhed bzhin spyad gsol zhes/_/rgyal 
[\[242a\]]
[\[242a.1\]]srid thams cad sangs rgyas de la phul/_/grong khyer kun tu de bzhin gshegs pa yis/_/gtsug lag khang ni tsan dan rgyus bsgrubs byas/_/des ni thams cad rtse rgod bcas par phul/_/'chag pa'i sa ni gser gyi gyim bag g.yogs/_/lo ni stong phrag brgyad cur tshang bar yang /_/
[\[242a.2\]]rgyal po las gzhan mi byed mchod pa byed/_/rgyal po nam du'ang rmugs dang gnyid mi bskyed/_/'dod la mi 'dun rgyal srid srid ma yin/_/ting nge 'dzin 'di rab tu 'dod pa'i phyir/_/de bzhin gshegs pa nyi ma re re zhing /_/bkod pa gang dag phul bar gyur pa ni/_/thams cad tshig gis bshad par mi 
[\[242a.3\]]nus so/_/lkog tu song nas rtog pa skyed gyur pa/_/ting 'dzin 'di ni mchog tu zab pa ste/_/zang zing 'dzin pas ye shes phyag rgya yi/_/ting 'dzin 'di ni bsgrub par mi nus snyam/_/de ni rab byung rgyal srid thams cad spangs/_/sha na ka yi ras gyon bsod snyoms spyod/_/lo ni stong phrag brgyad 
[\[242a.4\]]cu tshang bar yang /_/gnyid kyis ma non ting nge 'dzin sgom mo/_/skabs der sangs rgyas kyis ni ji tsam gang /_/rab tu bshad pa'i chos rnams des bzung nas/_/bde gshegs yongs su mya ngan 'das 'og des/_/mchod rten bye ba drug cu rtsa bzhi byas/_/rin chen bdun gyis spras shing 
[\[242a.5\]]mdzes byas pa'i/_/gdugs ni lnga brgya kun la rab tu phul/_/kun la sil snyan khrol ba brgya rnams dang /_/mar me stong phrag brgya yang rab tu phul/_/yo byad bsnyungs pa'i tshul la gnas nas su/_/lo ni bye ba stong phrag bdun cu gsum/_/zang zing med pa'i sems kyis gnas nas ni/_/
[\[242a.6\]]ting nge 'dzin 'di 'khor la rab tu bshad/_/legs shes bya ba'ang 'dod pa ma yin na/_/shes kyi khe 'dod par lta ga la 'gyur/_/de'i tshe chos bsrung ba yi bsam pa yis/_/mgron du bos pa thams cad rnam par spangs/_/de bzhin gshegs pa bye ba brgyad cu dang /_/khrag khrig bdun cu des 
[\[242a.7\]]ni mnyes par byas/_/de dag kun la de 'dra'i bkod pa byas/_/thams cad las kyang ting 'dzin 'di thob bo/_/gang dag byang chub 'di ni bsrung 'dod pa/_/de dag 'dod pa med cing mos pa dang /_/g.yo med lhag pa'i bsam pas sgom pa yis/_/rgyal po de 'dra bar ni bslab par gyis/_/
[\[242b\]]
[\[242b.1\]]chos 'dod ma yin rnyed pa don gnyer la/_/bsdams pa min dag byang chub slob bo zhes/_/smra 'gyur kha cig phyi ma'i dus 'byung ste/_/smra la dga' zhing thams cad stong zhes smra/_/stong nyid ji bzhin stong pa mi shes te/_/'tsho chags tha bar bcas shing nyon mongs bcas/_/tshig gis 'di dag 
[\[242b.2\]]stong nyid 'dzin 'jug cing /_/bdag ni byang chub the tsom med ces smra/_/de tshe rgyal mchog tshe ni dpag med gyur/_/bu stong dag ni bskal pa bzang 'di pa/_/mdun na 'dug pa'i 'khor rnams ji snyed pa/_/de dag thams cad de tshe rab tu byung /_/rgyal ba bye ba khrag khrig rnams dran te/_/de las 
[\[242b.3\]]rab tu byung ste de dag gis/_/gang ci bshad pa ngas kun sgra tsam bshad/_/ngas ni gnas pas stong pa nyid kyang bsgoms/_/de lta'i thabs kyis bskal pa mtha' yas par/_/ngas ni gnas pas sangs rgyas gang dag mchod/_/nga ni de yi byang chub ma thob kyi/_/gzhan du 'di la gnas te 
[\[242b.4\]]bsgrubs pas na/_/mar me mdzad pa mthong ma thag tu ni/_/som nyi spangs nas mnyam pa nyid mthong bas/_/de nas khyod ni shAkya seng ge yi/_/sangs rgyas 'gyur zhes 'dren pas bdag lung bstan/_/'phags pa de bzhin gshegs pa'i ye shes kyi phyag rgya'i ting nge 'dzin 
[\[242b.5\]]ces bya ba theg pa chen po'i mdo/_bam po gnyis pa ste tha ma/_de nas rgyal po gzugs can snying po'i btsun mo dam pa ma skyes dgra'i ma dpal [{]bzangs [,]bzang [}]zhes bya ba dang /_rgyal po gzugs can snying po'i btsun mo dam pa bye ba ldan gyi bu mo gser mchog snang ba zhes bya ba yang 'khor de nyid 
[\[242b.6\]]du 'dus par gyur te 'khod do/_/de nas rgyal po'i btsun mo dpal [{]bzangs [,]bzang [}]dang /_gser mchog snang gnyis stan las langs nas/_bcom ldan 'das ga la ba der nye bar song ste phyin pa dang /_gos phrag pa gcig tu gzar te/_pus mo g.yas pa'i lha nga sa la btsugs nas/_
[\[242b.7\]]bcom ldan 'das ga la ba de logs su thal mo sbyar ba btud de/_gus pa dang bcas/_zhes dang bcas par so so nas ras bcos ma brgya stong ri ba phrugs res bcom ldan 'das kyi sku la mngon par gsol to/_/rin po che sna bdun gyi me tog gi skon bu lnga brgyas kyang /_bcom ldan 
[\[243a\]]
[\[243a.1\]]'das la mngon par gtor nas 'di skad ces gsol to/_/bcom ldan 'das bdag cag gnyis slad ma'i tshe slad ma'i dus lnga brgya pa tha ma la ting nge 'dzin dkon mchog 'di la mos par bgyi/_yid ches par bgyi/_gzung bar bgyi/_bcang bar bgyi/_bklag par bgyi/_kun 
[\[243a.2\]]chub par bgyi/_gzhan dag la yang rgya cher yang dag par rab tu bstan par bgyi'o/_/chos smra ba mdo sde 'di lta bu 'dzin pa'i gang zag de dag la yang bdag cag gis gos dang /_zas dang /_mal cha dang /_na ba'i gsos sman dang /_yo byad rnams kyis bsnyen bkur dang /_rim gro bgyi bar 
[\[243a.3\]]spro'o/_/sems can rnams kyang bla na med pa yang dag par rdzogs pa'i byang chub la yongs su smin par bgyi'o/_/stong pa nyid spang bar mi bgyi'o/_/tshig lhur blang bar mi bgyi'i nan tan gyis bsgrub par bgyi'o/_/bcom ldan 'das lus dang srog la yang blta bar mi bgyi na/_slad rol gyi 
[\[243a.4\]]dngos po rnams la lta smos kyang ci 'tshal/_btsun mo dam pa de gnyis 'di lta bur rjes su slob pa na/_rgyal po gzugs can snying po'i btsun mo'i 'khor bud med brgya stong stan las langs nas thal mo sbyar te/_gang dag bla na med pa yang dag par rdzogs pa'i byang chub tu yang dag par zhugs pa de 
[\[243a.5\]]dag ni ting nge 'dzin 'di la rjes su yi rang ngo /_/rjes su yi rangs nas kyang tshig 'di skad ces smras so/_/bcom ldan 'das bdag cag kyang slad ma'i tshe/_slad ma'i dus lnga brgya pa tha ma la dam pa'i chos yongs su gzung bar spro'o/_/yul ma ga d+hA'i dge bsnyen ma yul ma ga d+hA na 'khod pa drug 
[\[243a.6\]]khri las gang dag bla na med pa yang dag par rdzogs pa'i byang chub tu yang yang dag par zhugs pa de dag ni ting nge 'dzin 'di la rjes su yi rang ngo /_/rjes su yi rangs nas kyang tshig 'di skad ces slad ma'i tshe slad ma'i dus lnga brgya pa tha ma la dam pa'i chos gzung bar spro'o zhes gsol to/_/de nas de'i tshe 
[\[243a.7\]]bcom ldan 'das kyis 'dzum pa mdzad do/_/'di ni sangs rgyas bcom ldan 'das rnams kyi chos nyid de/_gang gi tshe 'dzum pa mdzad pa de'i tshe/_bcom ldan 'das kyi zhal gyi sgo nas 'od 'phro ba kha dog du ma kha dog tha dad pa kha dog brgya stong dang ldan pa 'di lta ste/_sngon po dang /_
[\[243b\]]
[\[243b.1\]]ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu byung ngo /_/de dag zhal gyi sgo nas byung nas kyang 'jig rten gyi khams mtha' yas mu med pa snang bar byas te/_bdud kyi gnas thams cad spa bkong nas tshangs pa'i 'jig rten gyi bar du 
[\[243b.2\]]mngon par 'phags te/_nyi ma dang zla ba'i 'od zil du brlag par byas nas/_sems can dmyal ba dang /_dud 'gro'i skye gnas dang /_gshin rje'i 'jig rten du skyes pa de dag thams cad kyi sdug bsngal gyi tshor ba thams cad zhi bar byas te/_slar log nas bcom ldan 'das la lan 
[\[243b.3\]]brgya stong du mar bskor ba byas te/_bcom ldan 'das kyi dbu'i gtsug tu nub par gyur to/_/de nas dpal [{]bzangs [,]bzang [}]dang /_bye ba ldan pa'i bu mo gser mchog snang ba gnyis stan las langs te/_gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 
[\[243b.4\]]'das ga la ba de logs su thal mo sbyar ba btud nas/_tshigs su bcad pa'i dbyangs kyis bcom ldan 'das la mngon par bstod de 'dzum pa mdzad pa'i don zhus pa/_mi mchog yon tan mnga' ba srid pa gsum na mtshungs ma mchis/_/nam mkha' zla ba 'dra ba yon tan brgya rnams 
[\[243b.5\]]shin tu rgyas/_/rab tu bzhad pa legs par mdzes pa mchog tu snyan pa'i gsung /_/stobs bcu ji slad 'dzum pa mdzad pa 'di ni bka' stsal gsol/_/sems can dam pa zla ba 'dra ba'i zhal ni rab 'dzum 'jig rten mig sbyin pa/_/shin tu mdzes shing mchog tu dri med tshangs pa'i dbyangs 
[\[243b.6\]]dang 'jam pa'i sgra dang dbyangs/_/sems la snum zhing lus la sim pa bde bas sems ni rab tu tshim mdzad pa/_/mi yi dam pa seng ge'i 'dzum mdzad de yi rgyu ni 'dren pa lung bstan gsol/_/'khrugs pa mi mnga' ba dang ma rnyogs ma tshang mi mnga' gsung /_/shin tu ldan zhing rab tu mnyam 
[\[243b.7\]]la mchog tu mdzes par snyan/_/pha rol spyod pa'i tshul ni khrag khrig brgya dag rnam par 'byed/_/ci yi slad du yon tan mnga' ba 'dzum mdzad bka' stsal gsol/_/gsung ni brgyad dang ldan zhing yan lag drug cu rnams dang ldan/_/skad ni bdun brgya dag dang yi ge bye ba drug cu ldan/_/
[\[244a\]]
[\[244a.1\]]sangs rgyas gsung gi rigs pa bye ba khrag khrig bcu dang brgyad cu ste/_/'dzum mdzad don gyi gling bzhi dpag tu ma mchis bka' stsal gsol/_/ri bo mchog dang mtshungs 'dra pha rol tshogs kyis mi g.yos pa/_/tshul brgya rnam par 'byed cing yid gnyis rnam par 'thor mdzad 
[\[244a.2\]]pa/_/srid pa'i sdug bsngal zhi bar mdzad pa 'gro la bde sbyin pa/_/'di ltar sdug pa 'dzum mdzad spyod pa ji bzhin dbye bar gsol/_/gser gyi ri ltar dga' zhing rin chen mchod sdong 'dra ba'i sku/_/zhal ras pad ma 'dab ma brgya pa rgyas 'dra blta ba'i ngos/_/[{]ri dgas [,]ri dwags [}]dbang po'i sgra sgrog seng 
[\[244a.3\]]ge'i rnam gnon stobs ldan pa/_/rab tu bzhad pa bzhad pa'i don gyi rigs pa lung bstan gsol/_/srid pa gsum na mtshungs pa ma mchis dri gsum dri mi mnga'/_/mdzes par spyod pas srid pa brgya dag nye bar zhi mdzad dgyes/_/khyod kyi 'dzum pa mdzad pa phyogs bcu dag tu rgya cher gsal/_/
[\[244a.4\]]bdud rtsi mun pa sel ba rnam par dbye ba myur du gsungs/_/pi bang rdza rnga rgyud gcig rgyud gsum dung dang gling bu dang /_/mi 'am ci dang ka la ping ka dag dang khu byug dang /_/ngang pa khrung khrung dag dang rnga dang rdza rnga pheg rdob rnams/_/dus gcig sbyar ba bgyis kyang sangs rgyas gsung gi brgya char mi 'gyur 
[\[244a.5\]]ro/_/phyogs bcu dag nas lhags par gyur pa'i 'khor yangs 'di dag ni/_/mang 'dzin blo gros mang zhing blo gros ngan par lhung ba ste/_/ci nas 'bras bcas brtul zhugs grub nas phyogs phyogs mchi 'gyur bar/_/ji ltar 'di dag sred pa'i 'khri shing btsal ba de 'dra gsungs/_/bye ba'i 
[\[244a.6\]]zhing gnas lhags pa 'khor gyi dam pa mtha' yas pa/_/phyogs bcu'i mi mchog dag gis chos 'dod pa dag rab bkye ba/_/de dag ci nas dngos grub thob nas rga ste 'chi 'gyur bar/_/de dag la ni 'dzum pa'i gleng gzhi chos char dbab tu gsol/_/de nas bcom ldan 'das kyis rgyal po'i 
[\[244a.7\]]btsun mo dpal [{]bzangs [,]bzang [}]dang /_gser mchog snang la slar tshigs su bcad de bka' stsal pa/_dran pa bskal pa dpag tu med pa gang gA'i bye snyed na/_/gang tshe bsod nams 'od zer zhes bya 'jig rten 'dren pa byung /_/ston pa de yi tshe lo bye ba phrag ni bdun cu ste/_/chos kyi rgyal po de yi 
[\[244b\]]
[\[244b.1\]]nyan thos dge 'dun mtha' yas gyur/_/'khor los sgyur ba'i rgyal po shes rab kha lo sgyur ba byung /_/de yi chung ma tog gi rgyal po dang yang gnyis pa ni/_/'od 'phro zhes bya dngos po kun la ma chags mngon par byung /_/chos 'dod rab tu byung nas lo ni bye bar chos tshul bsrungs/_/des ni 
[\[244b.2\]]'dren pa bye ba drug cu dag dang gzhan yang ni/_/dkrigs phrag sum cu'i chos tshul 'thun par mtha' dus der bsrungs te/_/ma 'ongs 'jig rten mgon po gang gA sum cu'i bye snyed kyi/_/chos tshul nyams par 'gyur tshe 'thun par der ni srung bar 'gyur/_/tshe rabs de dang der ni khyed 'thun sems 
[\[244b.3\]]can dag gyur pa/_/rgyal po 'khrugs med shes rab kha lo sgyur ba'i chung mar 'gyur/_/chos bsrungs pas na phyi ma'i dus na bud med dngos spangs te/_/bde ba can gyi de bzhin gshegs pa mtha' yas 'od mthong 'gyur/_/phyi bzhin 'brang ba gzhan yang ji snyed de dag 'thun par ni/_/zad 'gyur 
[\[244b.4\]]dus na byang chub bsrung bar bsam pa thag pas zhugs/_/bde ba can du pad ma 'dab ma rgyas par 'dug pa yi/_/rgyal ba'i sras po mtshan rnams sum cu dag gis brgyan par 'gyur/_/de dag der dong nas ni gus par ston pa mchod byas nas/_/bskal pa bkod pa'i rgyal po zhes bya dgra rnams 
[\[244b.5\]]med pa la/_/de dag thams cad der ni byang chub dam pa 'tshang rgyar 'gyur/_/lha mi'i skye dgu dag kyang chos sgrub phyir ni gnas par 'gyur/_/zhing de na ni bdud kyi las rnams thams cad yongs med cing /_/de yi dus na nyan thos rnams kyang grag par mi 'gyur te/_/las skyon med cing 
[\[244b.6\]]ngan song med la srog chags mngal gnas med/_/der ni rtag tu byang chub sems dpa' mtha' yas 'du bar 'gyur/_/gang zhig rgyal ba rnams kyi byang chub bsrung phyir lus bor te/_/shes kyi khe 'dod med cing srog la'ang lta bar mi 'gyur ba/_/de ni myur du byang chub dam pa 'tshang rgya 'dir gnas 
[\[244b.7\]]nas/_/bsam pa ji bzhin 'dod par sangs rgyas zhing rnams kun tu 'gro_/de lta bas na thab mo chen po'i tshe yang phan tshun du/_/'thun byos sangs rgyas dga' skyed gus bcas phrag dog med par ni/_/nga yi byang chub srungs shig dbye 'gyur phyi ma'i dus na yang /_/gang dag rnyed la 
[\[245a\]]
[\[245a.1\]]brkam pa de dag rjes su ma slob shig_/gang don sangs rgyas chos tshol ba ni bskal pa bye bar ni/_/nga yis chung ma bu pho bu mo rgyal srid mgo mig btang /_/nga yi chos de rigs pa mi ldan de dag rnyed rgyus 'jig_/shes kyi khe dang rnyed phyir phan tshun zhe sdang byed par 'gyur/_/zad 'gyur 
[\[245a.2\]]dus na bsam pa thag pas byang chub bsrung ba'i phyir/_/srog chags bye ba brgyad cu mchi ma'i shugs kyis zhugs par 'gyur/_/stong gsum g.yos nas lha yis me tog char yang rab tu phab/_/gang dag mdo 'dir dga' ba de dag rnyed pa legs par rnyed/_/phyogs bcu'i 'dren pa ji snyed pa la'ang 
[\[245a.3\]]dga' bar gyur pa yin/_/lha rnams kyis kyang de dag bsngags phreng dam pa rjod par 'gyur/_/gang dag phyi dus ye shes phyag rgya'i mdo thos sgom byed pa/_/de dag rnams la lha yang mchod byed gnod sbyin srung bar byed/_/gang zhig sangs rgyas zhing ni gang gA'i bye ma snyed kyi rnams/_/gser bkang 
[\[245a.4\]]bskal pa gang gA'i bye snyed 'dren pa phul ba ni/_/gang zhig ye shes phyag rgya'i mdo sde 'di la bzod gyur na/_/'di la gang sbyor byed pa'i bsod nams de yi grangs mi 'gro_/mi 'dod pa la nan gyis byang chub su la'ang sbyin mi bya/_/sangs rgyas kyi ni rmad byung thos nas byang chub sems bskyed cing /_/
[\[245a.5\]]ji ltar mdo sde dam pa 'di las rjes su bstan bshad pa/_/de ltar sbyor ba ring por mi thogs 'jig rten mgon por 'gyur/_/gang zhig sangs rgyas byang chub dam pa rgya chen reg 'dod pa/_/dgon par gnas nas gus dang bcas par so sor thar bsdams te/_/sdom pa gsum gyis sems 
[\[245a.6\]]can kun la ma bur 'du shes nas/_/yang dag dga' ba mdun byas dpa' dang ston pa'i 'du shes bskyed/_/gang zhig ye shes phyag rgya'i ting 'dzin 'di ni yi ger bris/_/'chang zhing ston la klog cing gang zhig gzhan la rab 'chad pa/_/de yi bsod nams phung po dpag tu med cing bsam mi 
[\[245a.7\]]lang /_/rgyal ba'i sras po bde ba can gyi 'jig rten khams su 'gro_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/btsun pa bcom ldan 'das sems can gang dag slad ma'i tshe slad ma'i dus lnga brgya tha ma la/_de 
[\[245b\]]
[\[245b.1\]]bzhin gshegs pa'i ye shes kyi phyag rgya'i ting nge 'dzin 'di yongs su 'dzin par 'gyur ba dang len par 'gyur ba de dag ji snyed cig 'byung bar 'gyur/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/
[\[245b.2\]]byams pa phyi ma'i tshe phyi ma'i dus na/_sdug bsngal ba/_mchog tu sdug bsngal ba/_gzu lums can/_mchog tu gzu lums can/_bzod par dka' ba/_mos par dka' ba/_dge ba'i rtsa ba rnam par 'jig par byed pa 'byung bar 'gyur ro/_/byams pa gal te ma 'ongs pa'i tshe ma 
[\[245b.3\]]'ongs pa'i dus na byang chub sems dpa' rnams kyi rnam par 'jig par 'gyur ba ci 'dra ba 'byung ba/_de thams cad khyod la bstan kyang de dag byams pa khyod la snang bar mi 'gyur ro/_/de skad ces bka' stsal pa dang /_bcom ldan 'das la byang chub sems dpa' sems dpa' chen po byams pas 'di skad 
[\[245b.4\]]ces gsol to/_/bdag cag thams cad la thugs brtse bar dgongs te/_bcom ldan 'das bshad du gsol/_bde bar gshegs pa bshad du gsol/_bcom ldan 'das byang chub sems dpa' gang dag yang dag par slob par 'tshal bar 'gyur ba de dag ni thos nas de bzhin nyid du slob par 'gyur 
[\[245b.5\]]zhing de bzhin nyid du bslabs nas kyang de bzhin nyid du sgrub par 'gyur te/_ji nas bla na med pa yang dag par rdzogs pa'i byang chub las yongs su nyams par mi 'gyur ba de ltar sgrub par 'gyur ro/_/de skad ces gsol pa dang /_bcom ldan 'das kyis byang chub sems dpa' sems dpa' 
[\[245b.6\]]chen po byams pa la 'di skad ces bka' stsal to/_/byams pa sems can gang dag sngon sangs rgyas brgya la byang chub tu sems bskyed cing dge ba'i rtsa ba bskyed par gyur pa de dag ni phyi ma'i tshe phyi ma'i dus na byang chub kyi sems nyams par 'gyur te/_shin tu rgyas pa la yang mi mos shing 
[\[245b.7\]]spong bar 'gyur ro/_/byams pa sems can gang dag sngon gyi sangs rgyas stong la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye yang shin tu rgyas pa spong bar 'gyur gyis mos par mi 'gyur/_yi ger 'dri bar mi 'gyur/_
[\[246a\]]
[\[246a.1\]]'dzin par mi 'gyur/_'chang bar mi 'gyur/_lung nod par mi 'gyur/_dad par mi 'gyur ro/_/byams pa sems can gang dag sangs rgyas 'bum la byang chub tu sems bskyed cing /_dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi 
[\[246a.2\]]sems skye bar 'gyur/_shin tu rgyas pa la yang mos par 'gyur zhing mi spong yang lung nod par mi 'gyur/_don go bar mi 'gyur ro/_/byams pa sems can gang dag sangs rgyas bye ba la byang chub tu sems bskyed cing /_dge ba'i rtsa ba yang bskyed par gyur pa de dag ni phyi ma'i tshe phyi ma'i 
[\[246a.3\]]dus na byang chub kyi sems skye bar 'gyur/_shin tu rgyas pa'ang thos par 'gyur/_yi ger 'dri bar 'gyur/_'chang bar 'gyur/_mos par 'gyur/_lung nod par 'gyur/_don go bar 'gyur yang byang chub la bzod par mi 'gyur/_ting nge 'dzin 'di thob par mi 'gyur/_spobs par mi 'gyur ro/_/
[\[246a.4\]]byams pa sems can gang dag sangs rgyas bye ba phrag bcu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye bar 'gyur/_shin tu rgyas pa yang thos par 'gyur/_mos par 'gyur la/_yi ger 'dri bar 'gyur/_
[\[246a.5\]]'dzin par 'gyur/_lung nod par 'gyur/_bzod par 'gyur yang ting nge 'dzin 'di thob par mi 'gyur/_spobs par mi 'gyur ro/_/byams pa sems can gang dag sangs rgyas bye ba phrag sum cu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i 
[\[246a.6\]]dus na byang chub kyi sems skye bar 'gyur/_shin tu rgyas pa yang thos par 'gyur/_mos par 'gyur zhing spong bar mi 'gyur la/_yid ches par 'gyur/_'don par 'gyur/_yi ger 'dri bar 'gyur/_klog par 'gyur/_kha ton byed par 'gyur/_kun chub par byed par 'gyur/_'dzin par 
[\[246a.7\]]'gyur/_kun 'dzin par 'gyur/_don yang rtogs par 'gyur/_gzhan dag la yang rgya cher yang dag par rab tu ston par 'gyur/_bsgom par 'gyur/_byang chub la bzod pa yang thob par 'gyur yang de bzhin gshegs pa'i ye shes kyi phyag rgya'i ting nge 'dzin 'di thob par mi 'gyur/_
[\[246b\]]
[\[246b.1\]]spobs par mi 'gyur ro/_/byams pa sems can gang dag sangs rgyas bye ba phrag brgyad cu la byang chub tu sems bskyed cing dge ba'i rtsa ba yang bskyed par gyur pa de dag dang /_sangs rgyas bye ba phrag brgyad cu las de bzhin gshegs pa'i ye shes kyi phyag rgya'i ting nge 'dzin 'di thos par 'gyur/_bzung kun 
[\[246b.2\]]tu bzung bar gyur pa de dag ni phyi ma'i tshe phyi ma'i dus na byang chub tu sems bskyed par 'gyur/_shin tu rgyas pa'ang thos par 'gyur/_mos par 'gyur/_yid ches par 'gyur zhing spong bar mi 'gyur la/_'don par 'gyur/_dad par 'gyur/_kha ton byed par 'gyur/_yi ger 'dri bar 'gyur/_
[\[246b.3\]]klog par 'gyur/_kun chub par byed par 'gyur/_'dzin par 'gyur/_kun 'dzin par 'gyur/_don kyang rtogs par 'gyur/_gzhan dag la yang rgya cher yang dag par rab tu ston par 'gyur/_sgom par 'gyur/_byang chub la bzod pa'ang thob par 'gyur/_de bzhin gshegs pa'i ye shes kyi 
[\[246b.4\]]phyag rgya'i ting nge 'dzin 'di yang thob par 'gyur/_chos thams cad dbyer med cing dmigs su med pas sangs rgyas kyi byang chub ston par 'gyur/_bdud kyi las kyis mi 'phrogs par 'gyur/_chos kyi sgrib pas mi 'phrogs par 'gyur ro/_/de dag gis bskal pa grangs med par gang sdig pa'i las 
[\[246b.5\]]mngon par 'dus byas par gyur pa de dag gi de yang phyi ma'i tshe phyi ma'i dus na klad pa na ba tsam gyis thams cad byang bar 'gyur/_sems nyam nga ba tsam gyis thams cad byang bar 'gyur/_skur pa btab pa tsam gyis thams cad byang bar 'gyur/_brnyas pa tsam gyis thams cad byang bar 'gyur/_thing 
[\[246b.6\]]slad byas pa tsam gyis thams cad byang bar 'gyur/_co dris byas pa tsam gyis thams cad byang bar 'gyur/_rnyed pa chung bas thams cad byang bar 'gyur/_skye ba gcig kho nas thams cad byang bar 'gyur ro/_/byams pa gang dag phyi ma'i tshe phyi ma'i dus na byang chub kyi sems la sgyid lug 
[\[246b.7\]]par mi 'gyur zhing yang dag par blangs pa bstan la/_bsam pa thag pa nas byang chub la zhugs pa'i byang chub sems dpa' de dag ni sangs rgyas grangs med pa mang po la bsnyen bkur byas pa yin no/_/byams pa byang chub sems dpa' de dag gis ngan song myong bar 'gyur ba'i 
[\[247a\]]
[\[247a.1\]]las gang 'dus byas pa de dag gi de yang phyi ma'i tshe phyi ma'i dus na mdog ngan par gyur pa tsam gyis byang bar 'gyur/_gdul dka' ba tsam gyis byang bar 'gyur/_nad mang ba tsam gyis byang bar 'gyur/_gzi brjid chung bas byang bar 'gyur/_dma' ba'i rigs 
[\[247a.2\]]su skyes pas byang bar 'gyur/_ma grags pa'i rigs su skyes pas byang bar 'gyur/_khyad du bsad pa'i rigs su skyes pas byang bar 'gyur/_dbul po'i rigs su skyes pas byang bar 'gyur/_mtha' 'khob kyi skye bo'i rigs su skyes pas byang bar 'gyur/_ngan pa'i rigs su skyes 
[\[247a.3\]]pas byang bar 'gyur/_phongs pa'i rigs su skyes pas byang bar 'gyur/_log par lta ba'i rigs su skyes pas byang bar 'gyur/_bran pho dang /_bran mo dang /_kla klo'i rigs su skyes pas byang bar 'gyur/_sems can skal ba mi mnyam pa dang phrad pas byang bar 'gyur/_'phags 
[\[247a.4\]]pa ma yin pa'i sems can dang phrad pas byang bar 'gyur/_sems la mya ngan mang bas byang bar 'gyur/_rgyal srid 'khrugs pa dang /_yul 'khrugs pa dang /_ljongs 'khrugs pa dang /_grong dang /_grong khyer dang /_grong rdal dang /_yul 'khor dang /_rgyal po'i pho brang 'khor 'khrugs pa dang /_
[\[247a.5\]]khyim 'khrugs pa dang /_sdug pa dang bral bas 'khrugs pa dang /_mu ges 'khrugs pa dang /_dge ba'i bshes gnyen mi mthong ba dang /_rgyun tu chos mnyan pa mi thob pa dang /_gos dang /_zas dang /_mal cha dang /_na ba'i gsos sman dang /_yo byad rnams yun ring pos rnyed pa dang /_ngan 
[\[247a.6\]]pa rnyed pa dang /_chung ngu rnyed pa dang /_skye bo phal pa dga' ba dang /_skye bo ya rabs la ma mos pa dang /_dge ba'i rtsa ba la brtson pa'i bar chad 'byung ba dang /_rtog pa chung ba dang /_bsam gtan la sems g.yeng ba dang /_sems kyi gnas ma rnyed pa dang /_byang chub kyi yan lag rnams 
[\[247a.7\]]ma rnyed pa dang /_chos kyi mtshams sbyar ba khong du ma chud pas kyang las kyi sgrib pa de byang bar 'gyur ro/_/tha na rmi lam na sdig pa mthong ba rmis pas kyang las kyi sgrib pa de dag byang bar 'gyur ro/_/las kyi sgrib pa des nyen par gyur na ni bdud sdig can gyi zil gyis non par 'gyur ro/_/de dag 
[\[247b\]]
[\[247b.1\]]bdud sdig can gyi zil gyis non par gyur na ni bdud kyi skyon rtogs par mi 'gyur ro/_/de dag bdud kyi skyon khong du ma chud pas de la gang dag rnyed pa dang ldan pa de dag ni ma rnyed pa dag la brnyas so/_/gang dag mdzes par gyur pa de dag ni mdzes pa ma yin pa dag la brnyas so/_/gang dag blta na sdug 
[\[247b.2\]]par gyur pa de dag ni blta na mi sdug pa dag la brnyas so/_/gang dag mthong na dga' bar gyur pa de dag ni mthong na dga' ba ma yin pa dag la brnyas so/_/gang dag mang du thos par gyur pa de dag ni mang du thos pa ma yin pa dag la brnyas so/_/gang dag spobs pa dang ldan par gyur pa de dag ni 
[\[247b.3\]]spobs pa dang mi ldan pa dag la brnyas so/_/gang dag stong pa la mos par gyur pa de dag ni ser sna can dag la brnyas so/_/gang dag tshul khrims dang ldan par gyur pa de dag ni ngang tshul ngan pa can dag la brnyas so/_/gang dag bzod pa tsam rnyed par gyur pa de dag ni gnod sems can dag la brnyas 
[\[247b.4\]]so/_/gang dag brtson 'grus dang ldan par gyur pa de dag ni le lo can dag la brnyas so/_/gang dag bsam gtan la bsam gtan byed par gyur pa de dag ni sems rnam par g.yengs pa dag la brnyas so/_/gang dag shes rab dang ldan par gyur pa de dag ni 'chal pa'i shes rab can dag la brnyas so/_/
[\[247b.5\]]gang dag thabs la mkhas par gyur pa de dag ni thabs la mi mkhas pa dag la brnyas so/_/de dag chos yid du 'ong ba gang dang gang rnyed par gyur pa de yang de dag nyid kyis gzhan la brnyas so/_/byams pa gang dag 'thun par gyur nas lag gcig ste/_dbyer med pas sngon sangs rgyas brgya la 
[\[247b.6\]]dge ba'i rtsa ba bskyed par gyur pa de dag kyang phyi ma'i tshe phyi ma'i dus na dbye bar 'gyur na/_de las gzhan pa'i sems can bsam pa ma nges pa dge ba'i rtsa ba ma bskyed pa/_blo rgod pa rnams lta smos kyang ci dgos te/_byams pa de ltar phyis 'jig rten mi bzad pa dag 'byung bar 
[\[247b.7\]]'gyur ro/_/byams pa de lta bas na byang chub sems dpa' khyod kyis go cha chen po sra ba shin tu bgo bar bya/_lhag pa'i bsam pas bsgrub pa dang /_bzod pa'i stobs dang ldan par bya/_chos zab mo la 'jug pa'i ye shes la mkhas par bya/_dmigs pa med pa'i lta ba can du 
[\[248a\]]
[\[248a.1\]]'gyur bar bya/_sems brtan par bya/_brtson 'grus brtan par bya/_rtul ba brtan pa dang /_sbyor ba brtan par bya/_phyi ma'i tshe phyi ma'i dus na dam pa'i chos yongs su blang ba dang /_dam pa'i chos gzung ba dang /_dam pa'i chos kun tu bsrung ba dang /_dam pa'i chos yun 
[\[248a.2\]]ring du gnas par bya ba la spro bar bya/_brtson 'grus brtsam par bya/_brtson par bya/_gzhan yang gzung bar bya'o/_/de nas mchog tu dga' ba'i rgyal po dang /_'jam dpal la sogs pa sems dpa' dpe med pa drug cu dang /_byams pa dang /_seng ge rab snang la sogs pa/_bskal 
[\[248a.3\]]pa bzang po'i byang chub sems dpa' sems dpa' chen po rnams kyis bcom ldan 'das kyis dam pa'i chos yongs su gzung ba bstan pa 'di thos nas/_phyi ma'i tshe phyi ma'i dus de na dam pa'i chos yongs su gzung bar spro bar 'gyur te/_de dag gis bcom ldan 'das la 'di skad ces gsol 
[\[248a.4\]]to/_/bcom ldan 'das bdag cag lhan cig tu 'thun par g.yo dang /_sgyu thams cad spangs shing /_nga rgyal dang /_rgyags pa dang /_dregs pa thams cad spangs la dga' ba dang /_mi dga' ba dang /_srid pa thams cad bsal te/_zab mo mi dmigs pa la mos shing de bzhin gshegs 
[\[248a.5\]]pa'i sangs rgyas kyi byang chub bskal pa grangs ma mchis pa bye ba khrag khrig brgya stong du bsgrubs pa 'di kun tu bsrung bar bgyi/_yongs su gzung bar bgyi/_gzhan dag la yang rgya cher yang dag par rab tu bstan par bgyi zhing /_bdag cag lus dang srog la mi blta bar sangs rgyas 
[\[248a.6\]]kyi byang chub 'di kun tu bsrung bar bgyi'o/_/de nas bcom ldan 'das kyis mchog tu dga' ba'i rgyal po dang /_'jam dpal la sogs pa sems dpa' dpe med pa drug cu dang /_byams pa dang /_seng ge rab snang la sogs pa bskal pa bzang po'i byang chub sems dpa' sems 
[\[248a.7\]]dpa' chen po de dag la rjes su bstan pa'i phyir tshigs su bcad pa 'di dag bka' stsal to/_/g.yo med sgyu med nga med tha ba med/_/dran ldan blo gros ldan zhing gnas med gnas/_/zab mo bzod la mi g.yeng legs gnas te/_/stobs bcu nor 'di rab tu bsrung bar gyis/_/sgyu 
[\[248b\]]
[\[248b.1\]]med gcam med 'dod med nga med dang /_/gzung med dga' dang rnam par 'dzin bral dang /_/nam mkha'i lam ltar mnyam nyid rab ldan par/_/de ltar sbyor ba ting 'dzin 'di 'thob bo/_/rtag tu byang chub 'dun pa brtan par gyis/_/zab mo rgyal ba dag gi tshul yang bsgoms/_/dga' 
[\[248b.2\]]ba kun la 'dris la mi lta na/_/des ni ting 'dzin dkon mchog 'di 'thob bo/_/rtag tu dga' dang mi dga' sems snyoms shing /_/skyes bu mchog la ston pa lta bu yi/_/'du shes skyed cing dga' bya rtag dga' ba/_/des ni myur du ting 'dzin 'di rtogs so/_/snang ba zad mi shes pa mchog 
[\[248b.3\]]gi gter/_/spobs pa phyag rgya tshul ni bye ba brgyas/_/nyi ma'i 'od zer rab rib sel lta bu/_/ye shes 'jug pa'i tshul ni 'dir brjod do/_/nyi ma zla ba dang ni skar ma dang /_/ji ltar sa dang gangs kyi ri bo dang /_/gling bzhi'i bdag po brgya byin tshangs pa dang /_/sman pa lta bu'i mdo sde 'di zung 
[\[248b.4\]]shig_/'di ni sems dag 'di ni las zad byed/_/'di ni bdud rtsi 'di ni bdud 'dul ba/_/'di ni pha rol sems spyod rdzu 'phrul mig_/'di ni sems can thams cad rtogs byed sgra/_/'di ni bskal pa khrag khrig dran par byed/_/'di ni dra ba thams cad ma lus zad/_/sangs rgyas phyag 
[\[248b.5\]]rgya 'di ni bde gshegs bstod/_/'di dang ldan pa'i lag tu byang chub gnas/_/ji ltar stong nyid rang bzhin 'dir gnas pa/_/de ltar de yis stong nyid 'di rtogs te/_/rtog dang rnam par rtog pa'i spros pa 'di/_/gnyi ga yongs su spangs na chos 'dzin yin/_/nga ni mya ngan 'das phyi la la zhig_/
[\[248b.6\]]chos 'di rmi lam lta bur blta zhes 'dzer/_/gang chos ma byung sus kyang byas ma yin/_/rang gi shes pas de dag de la rtog_/stong nyid ma skyes sus kyang byas ma yin/_/ma mthong 'ongs pa ma yin 'pho min na/_/dmigs gnas bdag cag stong nyid legs bslab shes/_/'dzer pa de 
[\[248b.7\]]dag chos kyi rkun po yin/_/gang dag las ni chos 'di thos nas su/_/mchi ma 'byung zhing ba spu rab g.yos nas/_/de ni byang chub phyir mi ldog ces 'dzer/_/phyi nas bsngags pa ma yin brgya dag smra/_/ma rabs khyim du nor mang zad nas ni/_/bde ba'i ched du de dag rab 'byung ste/_/bstan 
[\[249a\]]
[\[249a.1\]]pa 'di la bde ba kun rnyed nas/_/nga yi sras rnams la ni sdang bar byed/_/byang chub don gnyer kha cig 'dir rab 'byung /_/byang chub smra ste byang chub gnas ma yin/_/rgya mtsho chu mtha' phyi mtha' ring ba ltar/_/'dir yang ma bsdams byang chub de bzhin no/_/rnyed dang mdza' bo'i 
[\[249a.2\]]khyim la sten pa'i phyir/_/bdag cag yang dag rab tu byung ba ste/_/spyod lam dang ni dgon par rnam dag cing /_/mkhan po dang ni mdza' bos dag ces 'dzer/_/gang dag nga yi bstan 'dir rab byung nas/_/pad ma chu ltar 'jig rten chos gnas te/_/tshul 'di ji bzhin mdo sde 'dir brtson pa/_/
[\[249a.3\]]de dag nga yi byang chub yang dag srung /_/mchog tu dga' ba'i rgyal po khyod bstan gyis/_/blo ngan de dag lta bur bslab mi bya/_/nan tan gyis ni sangs rgyas yon tan thob/_/de phyir rtog pa med par rab tu sbyor/_/khrag khrig zhing gi mi rnams ji snyed pas/_/gang gA'i bye snyed blangs nas btab 
[\[249a.4\]]pa dag_/de la bye snyed sa bon ji tsam par/_/'bras bu re re byung bar gyur pa yi/_/de lta'i thabs kyis bye ma rgya che ba/_/stong 'gyur du ni yongs su bsgyur byas nas/_/ji snyed zhing rnams mtha' yas rab 'das shing /_/gcig ces bya bar mtshan ma bzhag gyur la/_/de lta'i tshul gyis snga na 
[\[249a.5\]]yod pa yi/_/bye ma dag ni thams cad zad gyur pa/_/de tsam tshad kyi phyogs bcu ji snyed pa/_/zhing rnams rgyal ba rnams kyis yongs gang la/_/sangs rgyas re re'ang de snyed dbur gyur te/_/dbu kun la yang de snyed ljags gyur la/_/de dag bskal pa gang gA'i bye snyed du/_/mdo sde 
[\[249a.6\]]'dir gnas de yi bsngags brjod kyang /_/ri rab yungs 'bru nam mkha' rtswa tsam dang /_/rgya mtsho las ni thigs gcig blangs pa bzhin/_/de ltar de yi yon tan brjod gyur pa/_/de phyir rtog med tshul du rab tu sbyor/_/de nas mchog tu dga' ba'i rgyal po dang /_'jam dpal gzhon nur 
[\[249a.7\]]gyur pa la sogs pa sems dpa' dpe med drug cu dang /_byams pa dang /_seng ge rab snang la sogs pa bskal pa bzang po'i byang chub sems dpa' sems dpa' chen po de dag gis bcom ldan 'das la 'di skad ces gsol to/_/bcom ldan 'das chos chos zhes bgyi ba'i chos de chos 
[\[249b\]]
[\[249b.1\]]gang gi tshig [{]bla dgas [,]bla dwags [}]lags/_de skad ces gsol pa dang /_bcom ldan 'das kyis mchog tu dga' ba'i rgyal po dang /_'jam dpal la sogs pa sems dpa' dpe med drug cu dang /_byams pa dang /_seng ge rab snang la sogs pa bskal pa bzang po'i byang chub sems dpa' sems dpa' 
[\[249b.2\]]chen po de dag la 'di skad ces bka' stsal to/_/rigs kyi bu dag chos chos zhes bya ba'i chos de ni 'gyur ba med cing rnam par rtog pa med pa'i tshig [{]bla dgas [,]bla dwags [}]so/_/gsol pa/_bcom ldan 'das 'gyur ba ma mchis shing /_rnam par rtog pa ma mchis pa de yang gang gi tshig [{]bla dgas [,]bla dwags [}]lags/_
[\[249b.3\]]bcom ldan 'das kyis bka' stsal pa/_rigs kyi bu dag 'gyur ba med cing rnam par rtog pa med pa zhes bya ba de ni dmigs pa med pa'i tshig [{]bla dgas [,]bla dwags [}]so/_/gsol pa/_bcom ldan 'das dmigs pa ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal 
[\[249b.4\]]pa/_rigs kyi bu dag dmigs pa med pa zhes bya ba de ni mi zad pa'i tshig [{]bla dgas [,]bla dwags [}]so/_/gsol pa/_bcom ldan 'das mi zad pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag mi zad pa zhes bya ba de ni mi skye ba'i tshig [{]bla dgas [,]bla dwags [}]so/_/
[\[249b.5\]]gsol pa/_bcom ldan 'das mi skye ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag mi skye ba zhes bya ba de ni mi 'gog pa'i tshig [{]bla dgas [,]bla dwags [}]so/_/gsol pa/_bcom ldan 'das mi 'gog pa de yang gang gi tshig [{]bla dgas [,]bla dwags [}]lags/_
[\[249b.6\]]bcom ldan 'das kyis bka' stsal pa/_rigs kyi bu dag mi 'gog pa zhes bya ba de ni sdud pa med pa'i tshig [{]bla dgas [,]bla dwags [}]so/_/gsol pa/_bcom ldan 'das sdud pa ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag 
[\[249b.7\]]sdud pa med pa zhes bya ba de ni yongs su gzung ba med pa'i tshig [{]bla dgas [,]bla dwags [}]so/_/gsol pa/_bcom ldan 'das yongs su gzung ba ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag yongs su gzung ba med pa zhes bya ba 
[\[250a\]]
[\[250a.1\]]de ni gnas med pa'i tshig [{]bla dgas [,]bla dwags [}]so/_/gsol pa/_bcom ldan 'das gnas ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag gnas med pa zhes bya ba de ni 'gyur ba med pa'i tshig [{]bla dgas [,]bla dwags [}]so/_/gsol 
[\[250a.2\]]pa/_bcom ldan 'das 'gyur ba ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag 'gyur ba med pa zhes bya ba de ni 'dus ma byas kyi tshig [{]bla dgas [,]bla dwags [}]so/_/gsol pa/_bcom ldan 'das 'dus ma bgyis pa de yang gang gi tshig 
[\[250a.3\]{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag 'dus ma byas zhes bya ba de ni grangs dang bral ba'i tshig [{]bla dgas [,]bla dwags [}]so/_/gsol pa/_bcom ldan 'das grangs dang bral ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_
[\[250a.4\]]rigs kyi bu dag grangs dang bral ba zhes bya ba de ni sems med pa'i tshig [{]bla dgas [,]bla dwags [}]so/_/gsol pa/_bcom ldan 'das sems ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag sems med pa zhes bya ba de ni rnam par 
[\[250a.5\]]rig pa med pa'i tshig [{]bla dgas [,]bla dwags [}]so/_/gsol pa/_bcom ldan 'das rnam par rig pa ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag rnam par rig pa med pa zhes bya ba de ni 'du ba med pa'i tshig [{]bla dgas [,]bla dwags [}]so/_/gsol 
[\[250a.6\]]pa/_bcom ldan 'das 'du ba ma mchis pa de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag 'du ba med pa zhes bya ba de ni bral ba med pa'i tshig [{]bla dgas [,]bla dwags [}]so/_/gsol pa/_bcom ldan 'das bral ba ma mchis pa de yang gang gi 
[\[250a.7\]]tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag bral ba med pa zhes bya ba de ni mnyam pa nyid kyi tshig [{]bla dgas [,]bla dwags [}]so/_/gsol pa/_bcom ldan 'das mnyam pa nyid de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal 
[\[250b\]]
[\[250b.1\]]pa/_rigs kyi bu dag mnyam pa nyid ces bya ba de ni mi mnyam pa med pa'i tshig [{]bla dgas [,]bla dwags [}]so/_/gsol pa/_bcom ldan 'das mi mnyam pa ma mchis zhes bgyi ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag mi mnyam pa med pa 
[\[250b.2\]]zhes bya ba de ni gnas pa med pa'i tshig [{]bla dgas [,]bla dwags [}]so/_/gsol pa/_bcom ldan 'das gnas pa ma mchis pa zhes bgyi ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag gnas pa med pa zhes bya ba de ni dngos po med pa'i tshig [{]bla dgas [,]bla dwags [}]
[\[250b.3\]]so/_/gsol pa/_bcom ldan 'das dngos po ma mchis pa zhes bgyi ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag dngos po med pa zhes bya ba de ni ngo bo nyid med pa'i tshig [{]bla dgas [,]bla dwags [}]so/_/gsol pa/_bcom ldan 'das ngo bo nyid 
[\[250b.4\]]ma mchis zhes bgyi ba de yang gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rigs kyi bu dag ngo bo nyid med pa zhes bya ba de ni kun gzhi med pa'i tshig [{]bla dgas [,]bla dwags [}]so/_/gsol pa/_bcom ldan 'das kun gzhi ma mchis zhes bgyi ba de yang gang gi tshig [{]bla dgas [,]bla dwags [}]
[\[250b.5\]]lags/_bcom ldan 'das kyis bka' stsal pa/_rigs kyi bu dag kun gzhi med pa zhes bya ba de ni mya ngan las 'das pa'i tshig [{]bla dgas [,]bla dwags [}]so/_/de nas mchog tu dga' ba'i rgyal po dang /_'jam dpal la sogs pa sems dpa' dpe med drug cu dang /_byams pa dang /_seng ge rab 
[\[250b.6\]]snang la sogs pa bskal pa bzang po'i byang chub sems dpa' sems dpa' chen po de dag gis bcom ldan 'das la 'di skad ces gsol to/_/bcom ldan 'das gal te chos de dag mtshan nyid de lta bu lags na/_bcom ldan 'das 'di la chos nub par gyur pa ni gang lags/_bdag 
[\[250b.7\]]cag gis ni gang bsrung bar bgyi/_de skad ces gsol pa dang /_bcom ldan 'das kyis mchog tu dga' ba'i rgyal po dang /_'jam dpal la sogs pa sems dpa' dpe med drug cu dang /_byams pa dang /_seng ge rab snang la sogs pa bskal pa bzang po'i byang chub sems 
[\[251a\]]
[\[251a.1\]]dpa' sems dpa' chen po de dag la 'di skad ces bka' stsal to/_/rigs kyi bu dag byis pa so so'i skye bo rnams ni chos su 'du shes shing chos su rtog ste/_chos spros par byed do/_/de dag chos su brtags/_chos su spros pas gnyis su ston to/_/gang dag gnyis su 
[\[251a.2\]]ston pa de dag chos dang 'gal bar zhugs pa yin mod kyi/_rigs kyi bu gang don dam par na 'di la chos sam/_chos dang 'gal ba gang yang mi dmigs so/_/de nas bcom ldan 'das kyis don de dag bka' stsal nas/_de'i tshe tshigs su bcad pa 'di dag gsungs so/_/kha cig 
[\[251a.3\]]byas pa de nyid 'dus byas te/_/gzhan ni 'dus ma byas 'dzer kha cig gzhan/_/chos la dmigs pas gnyi ga'ang rnam rtog ste/_/spros pa de ni dag pa ma yin smra/_/chos ni gang gis ma byas bshig pa med/_/ma mthong ma shes su dang nye ba'ang min/_/yongs rtog spyod yul mi rigs 
[\[251a.4\]]ldan de dag_/de dag thams cad stong zhes tshig tu smra/_/gang zhig stong sems de ni rigs min te/_/'di ltar de yis skye med brtags phyir ro/_/rnam rtog thams cad bdud kyi zhags pa ste/_/'gyur med chos kyi phyag rgya zhes bya'o/_/med pa'i chos la yongs su rtog pas na/_/byis pa gang 
[\[251a.5\]]yin g.yo ba de yis bcings/_/rnam par rtog pa thams cad brag ca 'dra/_/byis pa de dag gnyis su 'dzin pas rtog_/shes ldan rnams kyis shes pa gzhar mi rnyed/_/shes ldan las kyang shes pa byung ba med/_/kun rdzob dag la brten nas 'di bstan te/_/'di la shes dang shes ldan 
[\[251a.6\]]mi dmigs so/_/gal te chos kyi ngo bo 'ga' yod na/_/de ni 'jig phyir chad pa mya ngan 'da'/_/gal te chos rnams gnas par gyur na ni/_/de tshe mya ngan 'das kun rtag par 'gyur/_/byis pa dag gis spangs dang de bzhin thob/_/byis pas mya ngan 'da' byas mtshan nyid med/_/bdag tu dmigs 
[\[251a.7\]]pa dag ni 'dus byas thob/_/mkhas pa yod dang med par 'du shes med/_/rig dang ma rig gnyi ga gnyis su med/_/tha snyad tsam ste de la snying po med/_/spros pa mtshan ma spyod yul de dag ni/_/dngos po gzhig phyir mya ngan 'das pa smra/_/sems kyis sems kyi ngo bo nyid mi shes/_/
[\[251b\]]
[\[251b.1\]]ngo bo nyid kyis sems kyang mi shes te/_/chos rnams thams cad rmi lam ngo bo nyid/_/de ni gnyis su bden zhes kha cig smra/_/skye ba'i chos de bden pa ma yin te/_/'gog pa yang ni cung zad bden ma yin/_/sangs rgyas thams cad skye ba'i chos min te/_/de lta'i thabs kyis bden par 
[\[251b.2\]]'gyur ba yin/_/sangs rgyas ye shes cung zad ma rnyed de/_/bstan pa'i chos kyang cung zad bstan pa med/_/sus kyang sems can gang yang bkrol ba med/_/de ltar sangs rgyas mi skye sangs rgyas so/_/gal te 'di ni rang bzhin mya ngan 'das/_/rgyal ba nyan thos bcas pa de nyid 'gro/_/ther 
[\[251b.3\]]zug chos ni mya ngan 'da' ma yin/_/spros pa med pa nams kyang mkhas mi 'gyur/_/gang gis sems can sems can don mi mthong /_/de ltar 'jig rten kun rdzob sems can bstan/_/sems can yang dag ngo bo nyid mthong na/_/de ni mya ngan 'da' ba gzhi med gnas/_/gang dag 
[\[251b.4\]]'di la phung po bden smra dang /_/kha cig srid 'gog lam ni bden zhes 'dzer/_/skye ba med pa bden pa gcig yin na/_/de la kha cig bden pa bzhi zhes 'dzer/_/byang chub snying por 'dug nas bden gcig kyang /_/grub par ma mthong bzhi lta ga la zhig_/de ltar blo gros ngan mang rab 
[\[251b.5\]]byung nas/_/nga yi bstan pa rnam par 'jig par byed/_/dge sbyong yon tan tshol bar 'dod pa dag_/ting 'dzin 'di la rab tu sbyar ba'i phyir/_/ma bsdams rnams dang 'dris pa med byas te/_/bse ru lta bur dgon par gnas par bya/_/rkang gnyis dam pa bye ba brgyad cu yis/_/'di la rab 
[\[251b.6\]]tu sbyor la dgongs pa mdzad/_/gang dag bden pa mthong ba'i lha mang po/_/de dag nyin dang mtshan du de la srung /_/gang dag ting 'dzin blta dka' 'di sgom la/_/sangs rgyas kyis ni de yi rmi lam du/_/snang ba gsal ba mtha' yas mi zad pa/_/bsgrub pa 'jug pa'i sgor 'jug sbyin par 
[\[251b.7\]]'gyur/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal byang chub sems dpa' sems dpa' chen po sangs rgyas kyi byang chub mngon par rdzogs par 'tshang rgya bar 'dod pas ting nge 'dzin 'di la brtson par bya'o/_/byang chub sems 
[\[252a\]]
[\[252a.1\]]dpa' mtshan dang dpe byad bzang po yongs su sgrub par 'dod pas ting nge 'dzin 'di la brtson par bya'o/_/byang chub sems dpa' sangs rgyas kyi chos ma 'dres pa [{]bcwa [,]bco [}]brgyad thob par 'dod pas ting nge 'dzin 'di la brtson par bya'o/_/byang chub sems dpa' stobs dang /_mi 'jigs pa 
[\[252a.2\]]dang /_byams pa chen po dang /_snying rje chen po thob par 'dod pas ting nge 'dzin 'di la brtson par bya'o/_/byang chub sems dpa' sangs rgyas kyi spyan dang /_rang byung nyid dang /_sangs rgyas kyi zhing phun sum tshogs pa dang /_tshe phun sum tshogs pa dang /_bkod pa phun sum tshogs pa thob par 'dod 
[\[252a.3\]]pas ting nge 'dzin 'di la brtson par bya'o/_/byang chub sems dpa' 'khor phun sum tshogs pa dang /_gzugs phun sum tshogs pa dang /_byang chub sems dpa' mtshan phun sum tshogs pa dang /_nyan thos phun sum tshogs pa thob par 'dod pas ting nge 'dzin 'di la brtson par bya'o/_/byang 
[\[252a.4\]]chub sems dpa' snang ba dang /_ye shes dang /_gzungs dang /_sems can gyi skad kyi brda dang /_rigs pa dang /_tshul dang /_sgo thob par 'dod pas ting nge 'dzin 'di la brtson par bya'o/_/byang chub sems dpa' lam la 'jug pa dang /_'od phun sum tshogs pa dang /_so so yang dag 
[\[252a.5\]]par rig pa'i stobs bskyed pa dang /_rnam par gdon mi za ba'i stobs bskyed pa la mkhas pa thob par 'dod pas ting nge 'dzin 'di la brtson par bya'o/_/byang chub sems dpa' spobs pa phun sum tshogs pa dang /_lta ba phyin ci ma log pa dang /_mnyam pa nyid rtogs par khong du chud par 'dod 
[\[252a.6\]]pas ting nge 'dzin 'di la brtson par bya'o/_/de ci'i phyir zhe na/_'di ltar byang chub sems dpa' ting nge 'dzin 'di la brtson pa ni yon tan gyi phan yon 'di thams cad 'thob bo/_/de ltar byang chub sems dpa' yon tan gyi phan yon dang ldan pa ni sangs rgyas zhes bya'o/_/'dren pa zhes bya'o/_/rnam 
[\[252a.7\]]par 'dren pa zhes bya'o/_/yongs su 'dren pa zhes bya'o/_/ston pa zhes bya'o/_/thams cad mkhyen pa zhes bya'o/_/rgyal ba zhes bya'o/_/'jig rten gyi mgon po zhes bya'o/_/rang byung zhes bya'o/_/de bzhin gshegs pa zhes bya'o/_/ji ltar smra ba de bzhin byed pa zhes bya'o/_/mnyam 
[\[252b\]]
[\[252b.1\]]pa med pa dang /_mi mnyam pa dang /_mnyam pa dang /_mtshungs pa med pa zhes bya'o/_/mchog tu smra ba/_yang dag par smra ba/_bden pa smra ba/_dus su smra ba zhes bya'o/_/'dul ba smra ba zhes bya'o/_/bla na med pa zhes bya'o/_/mi'i dam pa zhes bya'o/_/de ci'i phyir zhe na/_'jam 
[\[252b.2\]]dpal ngas ting nge 'dzin 'di la gnas nas bcom ldan 'das mar me mdzad de bzhin gshegs pa mthong ma thag tu byang chub thob bo/_/'jam dpal gyis gsol pa/_gal te bcom ldan 'das de bzhin gshegs pa mar me mdzad gzigs ma thag tu byang chub brnyes nas/_bcom ldan 'das 
[\[252b.3\]]ci'i slad du slar bskal pa grangs ma mchis par 'khor ba na 'khor/_bcom ldan 'das kyis bka' stsal pa/_'jam dpal sangs rgyas kyi bya ba byed cing sems can yongs su smin par bya ba dang /_sngon gyi smon lam phun sum tshogs pa thob par bya ba'i phyir bskal pa grangs med par 'khor ba na 
[\[252b.4\]]'khor mod kyi/_'on kyang 'jam dpal der ngas byang chub dang /_de nyid du yongs su mya ngan las 'das pa bzung ngo /_/de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag bka' stsal to/_/'di dang ldan pa 'dren par 'gyur te blo gros mtha' yas 
[\[252b.5\]]blo gros mchog_/phyogs bcu'i sangs rgyas bye ba phrag brgya mang po dag gis dgongs par 'gyur/_/mdo sde brgya yi tshul dag shin tu rab 'byed bsam yas dpag med de/_/mdo sde 'di la rab tu sbyor ba mi zad gzungs 'thob rnyed par 'gyur/_/'di ni ye shes ting 'dzin rnam par gdon mi za ba 
[\[252b.6\]]skad kun sgo/_/rab tu rtogs dang rnam par grol dang chags med 'dzin pa thams cad zhi/_/mi skye ba dang 'gog dang gzhi med mya ngan 'das dang rims nad med/_/stobs dang mtshan dang dpe byad bzang dang rgyal ba'i yon tan kun sgrub pa/_/dbyangs kyi yan lag kun dang sna tshogs mtha' yas 
[\[252b.7\]]skad rnams yongs su sbyong /_/rjes su rtogs dang tshim pa dang ni spyod dang 'dzin pa thams cad bral/_/shin tu rnam par shes dang gdon mi za mchog nyon mongs thams cad zad/_/mdo sde 'di la rab tu sbyor ba byang chub drung du song ba yin/_/rtse gcig yid kyis mngon sum du ni 'di la tshul 
[\[253a\]]
[\[253a.1\]]bzhin rab sbyor la/_/gnyid dang le lo ma byed shes kyi khe bde mngon par dga' ma byed/_/rtag tu tshul khrims gnyen dang phrag dog med dang byams pa'i yid du byos/_/dga' ba'i ngang tshul gus dang bcas pas ting 'dzin mchog 'di rnyed par 'gyur/_/mnyam sems 
[\[253a.2\]]shin tu bsdams pa drang po rtag tu rnam par dga' ba dang /_gnas med 'dris med shes kyi khe dang bde la pad ma chu bzhin byos/_/ji ltar bya bzhin nga med mos pa brtan zhing sred dang g.yo med pa/_/de ni phyi ma'i dus na gzungs mchog rgyal po 'di ni 'thob par 'gyur/_/stong gsum dag ni 
[\[253a.3\]]rab tu g.yos nas lha brgya sil snyan dkrol bar byed/_/nam mkha' las ni byug pa gos dang phye ma dag dang rgyal mtshan brgya/_/mdzes phreng mgul rgyan rna cha zla gam dung dang rkang gdub do shal brgya/_/nor bu mu tig dpung rgyan gtsug rgyan sor gdub sna tshogs 'thor bar byed/_/lha dang lha yi 
[\[253a.4\]]bu mo klu dang dri za 'dab [{]bzangs [,]bzang [}]tshogs mang po/_/nam mkha' lding dang lha min dbang po dge bsnyen dge slong brgya mang dang /_/de bzhin dge slong ma dang dge bsnyen ma ni mang po dga' 'gyur langs/_/rang gi gos dag dang ni rgyan rnams phul nas byang chub sems bskyed do/_/chos 'di shin tu bstan 
[\[253a.5\]]tshe sems can mang po byang chub zhugs pa dang /_/kha cig phyir mi ldog par gyur pa bstan cing tshad gzung nus ma yin/_/dgra bcom nyid du btul bar gyur pa mtha' yas gang gA'i bye ma snyed/_/'dren pa blta phyir zhing ni brgya nas lhags pa de dag dga' nas dong /_bcom ldan 'das kyis chos kyi 
[\[253a.6\]]rnam grangs 'di bshad pa na/_sems can grangs med pa bla na med pa yang dag par rdzogs pa'i byang chub tu yang dag par zhugs so/_/byang chub sems dpa' khrag khrig phrag brgyad cu ni bla na med pa yang dag par rdzogs pa'i byang chub las phyir mi ldog par gyur to/_/byang chub sems dpa' 
[\[253a.7\]]bye ba phrag drug cu dang /_'bum phrag gsum ni de bzhin gshegs pa'i ye shes kyi phyag rgya'i ting nge 'dzin 'di thob bo/_/dge slong dang /_dge slong ma dang /_dge bsnyen dang /_dge bsnyen ma dpag tu med pa dang /_sems can tshad med pa dag gis ni dgra bcom pa nyid thob bo/_/phyogs 
[\[253b\]]
[\[253b.1\]]bcu'i 'jig rten gyi khams nas 'dus pa'i byang chub sems dpa' de dag thams cad kyis ni de bzhin gshegs pa'i ye shes kyi phyag rgya'i ting nge 'dzin 'di thob bo/_/bcom ldan 'das kyis de skad ces bka' stsal nas/_nyan thos chen po de dag dang /_mchog tu dga' ba'i rgyal po dang /_'jam dpal 
[\[253b.2\]]la sogs pa byang chub sems dpa' dpe med drug cu dang /_byams pa dang /_seng ge rab snang dang snang byed la thug pa'i bar la sogs pa bskal pa bzang po'i byang chub sems dpa' sems dpa' chen po thams cad dang /_phyogs bcu'i 'jig rten gyi khams nas 'dus pa'i byang chub sems dpa' 
[\[253b.3\]]sems dpa' chen po dang /_rgyal po'i btsun mo dpal [{]bzangs [,]bzang [}]dang /_gser mchog snang dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[253b.4\]]'phags pa de bzhin gshegs pa'i ye shes kyi phyag rgya'i ting nge 'dzin ces bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_mu ni warma dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas 
[\[253b.5\]]gtan la phab pa//[ {D132}]@##/_/rgya gar skad du/_Ar+ya shU rang ga ma sa mA d+hi nA ma ma hA yA na sU tra/_bod skad du/_'phags pa dpa' bar 'gro ba'i ting nge 'dzin ces bya ba theg pa chen po'i mdo/_bam po dang po/_
[\[253b.6\]]sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod kyi phung po'i ri la dge slong sum khri nyis stong gi dge slong gi dge 'dun chen po mngon par shes pas mngon par shes pa sha stag 
[\[253b.7\]]dang /_thabs cig tu bzhugs so/_/byang chub sems dpa' bdun khri nyis stong dang yang thabs cig ste/_thams cad kyang mngon par shes pa'i ye shes thob pa/_gzungs kyis mi brjed pa'i chos dang ldan pa/_spobs pa mi zad pa'i chos dang ldan pa/_ting nge 'dzin la shin tu gnas 
[\[254a\]]
[\[254a.1\]]pas mi g.yo ba/_shes rab kyi mig sgrub pa shes pa la mkhas pa/_bzod pa thob pa/_gzungs kyi tshul thob pa/_chos zab mo'i tshul la zhugs pa/_bskal pa grangs med pa bye ba tshar phyin pa/_smon lam phun sum tshogs pa/_bdud dang phyir rgol ba bcom pa/_
[\[254a.2\]]sangs rgyas kyi zhing bkod pa chen po dang ldan pa yongs su bzung ba/_byams pa chen po'i go cha bgos pa/_snying rje chen po yongs su bzung ba/_brtson 'grus chen po la rtul ba/_tshig thams cad kyi nges pa'i tshig ston pa shes pa la mkhas pa/_spyod pa yongs su dag pa/_rnam par thar 
[\[254a.3\]]pa'i sgo gsum la gnas pa/_ye shes dus gsum la ma chags pa thob pa/_khams gsum las mngon par byung ba/_sangs rgyas dang chos la mos pa mang ba/_chos kyi 'khor lo skor ba/_sgra thogs pa med pa/_sgra yid du 'ong bas go bar byed pa/_spyod lam thams cad yongs su 
[\[254a.4\]]brtags pa ma yin pa/_dkris pa dang bral ba/_mtshan gyis legs par brgyan pa/_sems can thams cad yongs su mi gtong ba'i go cha bgos pa/_dran pa dang /_blo gros dang /_rtogs pa dang ldan pa/_ngo tsha shes pa dang /_brtan pa dang ldan pa sha stag la 'di lta ste/_byang chub sems 
[\[254a.5\]]dpa' sems dpa' chen po thogs pa med par chos kyi 'khor lo skor ba dang /_byang chub sems dpa' sems dpa' chen po sems bskyed ma thag tu chos kyi 'khor lo skor ba dang /_byang chub sems dpa' sems dpa' chen po sgrib pa med pa'i chos kyi 'khor lo skor ba dang /_byang chub 
[\[254a.6\]]sems dpa' sems dpa' chen po mig gtsang zhing dri ma med par yongs su sbyong ba dang /_byang chub sems dpa' sems dpa' chen po kun nas ldang ba thams cad rnam par sel ba dang /_byang chub sems dpa' sems dpa' chen po dga' ba dang dad pa'i spyod lam ston pa dang /_byang 
[\[254a.7\]]chub sems dpa' sems dpa' chen po mtshan dam pa bkod pa'i rgyal po'i blo gros dang /_byang chub sems dpa' sems dpa' chen po sems can thams cad mi slu ba'i blo dang ldan pa dang /_byang chub sems dpa' sems dpa' chen po yon tan rgya mtsho mtha' yas pa'i blo gros dang /_byang chub 
[\[254b\]]
[\[254b.1\]]sems dpa' sems dpa' chen po 'du shes ldog pa shes pa la mkhas pa dang /_byang chub sems dpa' sems dpa' chen po brtson 'grus brtan zhing rtul ba rtag tu legs par brtsams pa dang /_byang chub sems dpa' sems dpa' chen po rtag tu mnyam par gzhag cing dbang po mi g.yeng ba dang /_
[\[254b.2\]]byang chub sems dpa' sems dpa' chen po rab tu dga' ba'i sgra 'byin pa'i dbyangs dang /_byang chub sems dpa' sems dpa' chen po lha thams cad kyis bstod pa dang /_byang chub sems dpa' sems dpa' chen po gzungs kyi dbang phyug gi rgyal po dang /_byang chub sems dpa' sems 
[\[254b.3\]]dpa' chen po spobs pa'i rgyal po dang /_byang chub sems dpa' sems dpa' chen po spobs pa'i rgyan bkod pa'i rgyal po dang /_byang chub sems dpa' sems dpa' chen po 'jam dpal gzhon nur gyur pa dang /_byang chub sems dpa' sems dpa' chen po byams pa dang /_byang chub sems 
[\[254b.4\]]dpa' sems dpa' chen po lhun po'i rtse 'dzin brtsegs pa'i rgyal po dang /_byang chub sems dpa' sems dpa' chen po yon tan rin po che bkod pa rgya mtsho'i blo gros dang /_byang chub sems dpa' sems dpa' chen po brtson 'grus chen po dang /_byang chub sems dpa' sems dpa' chen po 
[\[254b.5\]]bkod pa chen po'i blo gros dang /_byang chub sems dpa' sems dpa' chen po rin po che chen po'i tog dang /_byang chub sems dpa' sems dpa' chen po 'od kyi tog dang /_byang chub sems dpa' sems dpa' chen po 'od dpal dang /_byang chub sems dpa' sems dpa' chen po 'od bkod 
[\[254b.6\]]dang /_byang chub sems dpa' sems dpa' chen po dad ldan dang /_byang chub sems dpa' sems dpa' chen po mchog tu dga' ba'i rgyal po dang /_byang chub sems dpa' sems dpa' chen po mthu brtan dang /_byang chub sems dpa' sems dpa' chen po blo gros brtan pa dang /_de dag la 
[\[254b.7\]]sogs pa byang chub sems dpa' sum khri nyis stong dang thabs cig go/_/gang yang stong gsum gyi stong chen po'i 'jig rten gyi khams 'di na gnas pa'i brgya byin dang /_tshangs pa dang /_'jig rten skyong ba dang /_de ma yin pa gzhan yang lha dang /_klu dang /_gnod sbyin dang /_dri za dang /_lha ma 
[\[255a\]]
[\[255a.1\]]yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa/_gzi brjid che ba/_gzi brjid che ba che zhing che ba 'ongs shing lhags pa/_dge ba'i rtsa ba bskyed pa/_rgya chen po la mos pa de dag thams cad kyang 'khor der tshogs shing 'khod 
[\[255a.2\]]par gyur to/_/de nas byang chub sems dpa' sems dpa' chen po blo gros brtan pa 'khor de nyid du 'dus par gyur te 'dug pa de 'di snyam du sems te/_gang bdag gis de bzhin gshegs pa dgra bcom pa yang dag par rdzogs pa'i sangs rgyas la ji lta bu'i zhu ba zhus pas sangs rgyas kyi rigs kyang 
[\[255a.3\]]yongs su 'dzin par 'gyur ba dang /_chos kyi rigs kyang yongs su bsrung bar 'gyur ba dang /_dge 'dun gyi rigs kyang shin tu yongs su 'dzin par 'gyur ba dang /_bdud kyi gnas thams cad kyang mog mog por byas par 'gyur ba dang /_gang zag lhag pa'i nga rgyal can rnams kyang shin tu tshar 
[\[255a.4\]]chod par 'gyur ba dang /_sems can dge ba'i rtsa ba ma bskyed pa rnams kyang dge ba'i rtsa ba bskyed par 'gyur ba dang /_sems can dge ba'i rtsa ba bskyed pa rnams kyang dge ba'i rtsa ba rgyas par 'phel bar 'gyur ba dang /_sems can gang dag byang chub tu sems ma bskyed pa de dag kyang byang chub tu 
[\[255a.5\]]sems bskyed par 'gyur ba dang /_sems can gang dag byang chub tu sems bskyed pa de dag kyang phyir mi ldog par 'gyur ba dang /_gang dag phyir mi ldog pa de dag kyang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang /_sems can 
[\[255a.6\]]dmigs pa can thams cad dang /_bdag tu mngon par zhen pa rnams kyang lta ba de dag las bskyod par 'gyur ba dang /_sems can dman pa la mos pa rnams kyang sangs rgyas kyi chos rgya chen po la mos par 'gyur ba dang /_sems can rgya chen po la mos pa rnams kyang mgu zhing mchog tu 
[\[255a.7\]]dga' bar 'gyur ba de lta bu'i zhu ba kun zhu bar bya'o snyam mo/_/de nas byang chub sems dpa' sems dpa' chen po blo gros brtan pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo 
[\[255b\]]
[\[255b.1\]]sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/
[\[255b.2\]]de skad ces gsol pa dang /_bcom ldan 'das kyis byang chub sems dpa' blo gros brtan pa la 'di skad ces bka' stsal to/_/blo gros brtan pa dris pa lung bstan pa'i phyir khyod la de bzhin gshegs pas rtag tu skabs phyes/_blo gros brtan pa khyod ci dang ci 'dod pa de bzhin gshegs pa la 
[\[255b.3\]]zhus shig dang /_zhu ba zhus pa de dang de'i lung bstan pas ngas khyod kyi sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po blo gros brtan pas 'di skad ces gsol to/_/bcom ldan 'das byang chub sems dpa' 
[\[255b.4\]]sems dpa' chen po ting nge 'dzin gang la gnas na myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang /_sangs rgyas bcom ldan 'das rnams dang mi 'bral bar 'gyur ba dang /_phyogs bcur snang ba'i phyir snang ba chen po thob par 'gyur ba dang /_
[\[255b.5\]]bdud thams cad tshar gcad pa'i phyir shes rab rgya chen po grags pas rnam par 'phrul par 'gyur ba dang /_rang byung gi chos thob pa'i phyir ye shes la dbang du 'gyur ba dang /_ma bstan pa'i ye shes dang ldan pa'i phyir gzhan gyi dring la 'jog par mi 'gyur ba dang /_phyi ma'i mtha'i bskal pa 
[\[255b.6\]]bye bar ston pa'i phyir spobs pa rgyun mi 'chad par 'gyur ba dang /_tshe bskal pa dpag tu med par 'dzin pa'i phyir rdzu 'phrul gyi rkang pa thob par 'gyur ba dang /_sems can nyan thos kyi theg pa'i chos la mos pa rnams la nyan thos kyi theg pa ston par 'gyur ba dang /_sems can rang sangs 
[\[255b.7\]]rgyas kyi theg pa'i chos la mos pa rnams la rang sangs rgyas kyi theg pa ston par 'gyur ba dang /_sems can theg pa chen po'i chos la mos pa rnams la/_sangs rgyas kyi theg pa ston par 'gyur ba dang /_nyan thos kyi chos rnams kyang 'tshal cing 'chad la nyan thos kyi nges 
[\[256a\]]
[\[256a.1\]]par gyur pa la yang mi 'jug pa dang /_rang sangs rgyas kyi chos rnams kyang 'tshal cing 'chad la rang sangs rgyas kyi nges par gyur pa la yang mi 'jug pa dang /_sangs rgyas kyi chos rnams kyang 'tshal cing 'chad la shin tu yongs su mya ngan las 'das pa yang thob par mi bgyid 
[\[256a.2\]]pa dang /_nyan thos kyi kha dog dang /_gzugs dang /_rtags dang /_cha byad rnams kyang ston la byang chub kyi sems dang yang mi 'bral ba dang /_rang sangs rgyas kyi kha dog dang /_gzugs dang /_rtags dang /_cha byad rnams kyang ston la sangs rgyas kyi thugs rje chen po dang yang mi 'bral ba 
[\[256a.3\]]dang /_sa bcu'i stobs bskyed pa dang ldan pa'i phyir sgyu ma lta bu'i ting nge 'dzin gyis nges par byung bas de bzhin gshegs pa'i gzugs dang /_kha dog dang /_cha byad kyang ston pa dang /_srid pa tha ma dang ldan pas dga' ldan gyi gnas rab na gnas par yang gda' ba dang /_dge ba'i rtsa ba'i stobs 
[\[256a.4\]]bskyed pa'i phyir mngal du 'jug pa dang /_btsas pa dang /_mngon par 'byung ba dang /_dka' ba spyod pa dang /_bdud 'dul ba dang /_byang chub kyi snying po yang ston pa dang /_shes rab kyi stobs bskyed pa'i phyir byang chub kyang rnam par 'tshang rgya ba dang /_gsol ba gdab pa dang /_chos kyi 'khor lo 
[\[256a.5\]]bskor ba yang ston pa nas ye shes kyi stobs bskyed pa'i phyir sangs rgyas kyi yongs su mya ngan las 'da' ba'i bar du yang yongs su ston pa dang /_ting nge 'dzin gyi stobs bskyed pa'i phyir lus 'jig par yang ston pa dang /_smon lam gyi stobs bskyed pa'i phyir/_dam pa'i chos rab tu 'jig par 
[\[256a.6\]]'gyur ba yang ston pa'i ting nge 'dzin de gang yang mchis sam/_bcom ldan 'das byang chub sems dpa' sems dpa' chen po ting nge 'dzin gang la gnas na sangs rgyas kyi zhing thams cad kyi yon tan bkod pa rnam par sprul pa yang ston cing gzugs su mthong ba thams cad kyang ston la/_shin 
[\[256a.7\]]tu yongs su mya ngan las 'das pas yongs su mya ngan las 'da' bar yang mi 'gyur ba'i ting nge 'dzin de gang lags/_de skad ces gsol pa dang /_bcom ldan 'das kyis byang chub sems dpa' blo gros brtan pa la 'di skad ces bka' stsal to/_/blo gros brtan pa legs so legs 
[\[256b\]]
[\[256b.1\]]so/_/yang blo gros brtan pa khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi rnams kyi don dang /_phan pa dang /_bde ba dang /_da ltar dang /_ma 'ongs pa'i byang chub sems dpa' rnams yongs su 
[\[256b.2\]]gzung ba'i phyir zhugs te/_blo gros brtan pa khyod de bzhin gshegs pa la don de zhu bar sems pa legs so/_/legs so/_/'di ltar blo gros brtan pa khyod ni sngon gyi rgyal ba la bya ba byas pa/_dge ba'i rtsa ba bskyed pa/_sangs rgyas bye ba khrag khrig brgya stong mang po la bsnyen bkur byas pa/_
[\[256b.3\]]theg pa chen po 'di la yongs su sbyang ba byas pa/_theg pa thams cad kyi nges par 'byung ba'i lam rnams su nges par byung ba/_bdud dang /_nyon mongs pa dang /_phyir rgol ba bcom pa/_chos la phan gdags pa'i phyir sangs rgyas kyi chos la rang dbang yod pa'i ye shes dang ldan pa/_byang chub 
[\[256b.4\]]sems dpa'i ye shes yang dag par 'dzin du 'jug pa/_byang chub sems dpa' yongs su sdud pa/_sangs rgyas thams cad kyi chos kyi mdzod 'dzin pa'o/_/'di ltar blo gros brtan pa khyod ni sangs rgyas bcom ldan 'das gang gA'i klung gi bye ma snyed la zhu ba zhus pa'i lung bstan pa tshar 
[\[256b.5\]]phyin pa'o/_/blo gros brtan pa ngas ni skyes bu dam pa khyod lta bu theg pa chen po la yang dag par zhugs pa go cha chen po bgos pa ma gtogs par 'khor 'di na/_lha'am/_klu'am/_gnod sbyin nam/_dri za'am/_lha ma yin nam/_nam mkha' lding ngam/_mi'am ci'am/_lto 'phye 
[\[256b.6\]]chen po'am/_mi'am mi ma yin pa'am/_nyan thos kyi theg pa la yang dag par zhugs pa'am/_rang sangs rgyas kyi theg pa la yang dag par zhugs pa yang rung ste/_gang de bzhin gshegs pa la don 'di 'dri nus pa de ma mthong ngo /_/blo gros brtan pa de'i phyir legs par rab tu nyon la 
[\[256b.7\]]yid la zung shig dang /_byang chub sems dpa' sems dpa' chen po ting nge 'dzin gang dang ldan na yon tan gyi bye brag de dag dang de bas kyang shin tu ches khyad par du 'phags pa gzhan dag kyang thob par 'gyur ba'i ting nge 'dzin de ngas khyod la bstan to/_/bcom ldan 'das legs so zhes gsol nas/_
[\[257a\]]
[\[257a.1\]]byang chub sems dpa' blo gros brtan pa bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/blo gros brtan pa dpa' bar 'gro ba'i ting nge 'dzin ces bya ba yod de/_byang chub sems dpa' sems dpa' chen po dag ting nge 'dzin de la 
[\[257a.2\]]gnas na/_sangs rgyas kyi zhing thams cad kyi yon tan bkod pa rnam par sprul pa yang ston la shin tu yongs su mya ngan las 'da' bar yang mi 'gyur/_gzugs su ston pa thams cad kyang ston la gzugs kyi de bzhin nyid las chos rnams 'khrugs par yang mi byed/_sangs rgyas kyi 
[\[257a.3\]]zhing thams cad du yang 'gro la sangs rgyas kyi zhing sna tshogs su 'du shes pa yang med/_sangs rgyas thams cad dang phrad par yang 'gyur la chos kyi dbyings tha dad par yang mi byed/_spyod pa thams cad du yang snang la de dag la spyod pa yongs su dag pa yang shes/_lha dang mi thams cad kyi bdag 
[\[257a.4\]]po yang yongs su 'dzin la de dag rgyags shing bag med par 'gyur ba'ang mi skyed/_bdud kyi yul thams cad kyang ston la bdud kyi las la gnas pa yang ma yin/_khams gsum thams cad du yang spyod la chos kyi dbyings kyi rang bzhin shes pa las kyang mi g.yo/_'chi bar yang mi 'gyur/_
[\[257a.5\]]skye bar yang mi 'gyur/_'gro ba thams cad du yang skye la 'gro ba sna tshogs su 'du shes pa yang ma yin/_chos kyi tshig rab tu dbye ba thams cad kyang ston la yi ge mnyam pa nyid dang /_chos kyi tshul rtogs pa las kyang mi g.yo/_gcig tu mnyam par yang bzhag la sems can yongs su smin 
[\[257a.6\]]par byed par spyod par yang snang la mi zad pa dang mi skye ba la bzod pa dang yang ldan pa chos rnams kyi skye ba dang /_'gog pa yang rnam par 'jog_/thams cad du ma zhum pa'i phyir seng ge'i rtsal gyis kyang 'gro zhing 'jig rten pa dang 'jig rten las 'das pa'i bya ba thams cad na yang snang la pad ma bzhin 
[\[257a.7\]]du mi chags pa'i phyir rtag tu chos kyi kun dga' mchog la dga' zhing mos par yang 'gyur ro/_/de nas nyan thos chen po de dag dang /_brgya byin dang /_tshangs pa dag dang /_'jig rten skyong ba dag dang /_lha'i bu dag dang /_thams cad dang ldan pa'i 'khor de 'di snyam du sems te/_bdag 
[\[257b\]]
[\[257b.1\]]cag gis dpa' bar 'gro ba'i ting nge 'dzin gyi ming tsam yang sngon ma thos na/_rgya cher rnam par phye zhing bshad pa lta ci smos te/_gang bdag cag gis dpa' bar 'gro ba'i ting nge 'dzin gyi ming thos pas na bdag cag gis rnyed pa legs par rnyed do/_/bdag cag 'khor 'dir legs par 'ongs so/_/bdag 
[\[257b.2\]]cag gis de bzhin gshegs pa legs par mthong ngo /_/byang chub sems dpa'i theg pa ba'i rigs kyi bu'am/_rigs kyi bu mo gang dag dpa' bar 'gro ba'i ting nge 'dzin rnam par phye ste bshad pa 'di thos nas mos shing yid ches la dad pa de dag the tshom med par bla na med pa yang dag par rdzogs 
[\[257b.3\]]pa'i byang chub las phyir mi ldog par 'gyur na/_gang dag thos nas len pa dang /_'dzin pa dang /_klog pa dang /_kun chub par byed pa dang /_gzhan dag la yang rgya cher ston pa dang /_de bzhin nyid du nan tan byed pa lta ci smos snyam mo/_/de nas brgya byin dag dang /_tshangs pa dag dang /_
[\[257b.4\]]'jig rten skyong ba dag dang /_lha'i bu de dag 'di snyam du sems te/_gang bdag cag gis de bzhin gshegs pa la mchod pa bya ba'i phyir khri gang la bzhugs nas/_de bzhin gshegs pa dpa' bar 'gro ba'i ting nge 'dzin 'di ston pa'i chos kyi khri/_skyes bu dam pa'i khri/_bkod pa chen 
[\[257b.5\]]po'i khri/_chos kyi 'khor lo chen po bskor ba'i khri'i seng ge'i khri nges par bsham par bya'o snyam mo/_/khri de la de bzhin gshegs pa bzhugs nas dpa' bar 'gro ba'i ting nge 'dzin 'di 'chad par 'gyur ro snyam mo/_/de nas lha'i bu re re zhing yang bdag ni de bzhin gshegs pa'i seng 
[\[257b.6\]]ge'i khri shom gyi gzhan ni ma yin no snyam mo/_/de nas lha'i bu dag dang /_brgya byin dang /_tshangs pa dang /_'jig rten skyong ba de dag gis de bzhin gshegs pa la mchod pa bya ba'i phyir rang rang gis seng ge'i khri sna tshogs pa/_blta na sdug pa/_'phang mtho ba/_rgya che ba/_yangs 
[\[257b.7\]]pa/_ras bcos bu brgya stong du ma bting ba/_steng gi bar snang las rin po che'i gdugs dang /_rgyal mtshan dang /_dra bas g.yogs pa/_kho ra khor yug tu rin po che'i stegs bus bskor ba/_g.yas g.yon du rin po che'i shing ljon pa du mas brgyan pa/_dar gyi lda ldi bres pa/_
[\[258a\]]
[\[258a.1\]]mu tig gi phreng ba dpyangs pa/_gdugs dang /_rgyal mtshan dang /_ba dan sgreng ba/_bla re bres pa/_gser gyi dril bu g.yer kha'i dra bas g.yogs pa/_me tog sna tshogs bkram pa/_gser dang /_dngul dang /_mu tig dang /_nor bus brgyan pa/_rnam pa thams 
[\[258a.2\]]cad kyi mchog dang ldan pa'i rgyan gyi bkod pas legs par brgyan pa/_gser phye bkram pa/_lha'i tsan dan dang /_spos dang /_phreng ba dang /_phye ma dang /_byug pa dang /_spos thams cad kyis bsgos pa/_me tog sna tshogs gtor ba/_snying po dam pa dang ldan pa'i pog phor nas bdug pa 
[\[258a.3\]]bshams par gyur te/_de ltar de'i skad cig thang cig yud tsam la de bzhin gshegs pa la mchod pa'i las bya ba'i phyir seng ge'i khri bye ba khrag khrig brgya stong phrag brgyad cu rtsa bzhi bshams par gyur kyang 'khor dang sa chen po la sgrib par yang mi byed/_lha'i bu gcig gis lha'i bu cig shos kyi 
[\[258a.4\]]khri bshams pa yang ma mthong ste/_lha'i bu re re zhing yang bdag gis bcom ldan 'das kyi seng ge'i khri bshams pas bdag gi seng ge'i khri la de bzhin gshegs pa bzhugs te/_dpa' bar 'gro ba'i ting nge 'dzin 'di 'chad par shes so/_/de nas brgya byin dang /_tshangs pa dang /_
[\[258a.5\]]'jig rten skyong ba dag dang /_de ma yin pa'i lha'i bu gzhan dag gis kyang bcom ldan 'das kyi seng ge'i khri bshams nas/_bcom ldan 'das la 'di skad ces gsol to/_/bcom ldan 'das bdag gi seng ge'i khri 'di nyid la bzhugs te/_dpa' bar 'gro ba'i ting nge 'dzin 'di bshad du 
[\[258a.6\]]gsol/_de nas bcom ldan 'das kyis de'i tshe ji lta bu'i rdzu 'phrul mngon par 'du bya ba mngon par mdzad pas/_seng ge'i khri bye ba khrag khrig brgya stong phrag brgyad cu rtsa bzhi po de la sangs rgyas bye ba khrag khrig brgya stong phrag brgyad cu rtsa bzhi mngon par sprul nas/_seng ge'i khri de dag thams cad 
[\[258a.7\]]la de bzhin gshegs pa dag bzhugs par snang ba de 'dra ba'i rdzu 'phrul mngon par 'du bya ba mngon par mdzad nas/_de na lha'i bu re re zhing bdag bdag gi seng ge'i khri de nyid la de bzhin gshegs pa bzhugs par mthong gi phan tshun du gcig gis gcig gi khri ni ma mthong ste/_de ni brgya byin re re 
[\[258b\]]
[\[258b.1\]]zhing brgya byin gnyis pa la kye grogs po de bzhin gshegs pa kho bo'i seng ge'i khri la bzhugs kyis ltos shig ces ston to/_/gnyis pa yang gsum pa la kye grogs po de bzhin gshegs pa kho bo'i seng ge'i khri la bzhugs kyis ltos shig ces smra'o/_/de bzhin du brgya byin dang /_tshangs pa dang /_
[\[258b.2\]]'jig rten skyong ba de dag thams cad dang /_lha de dag thams cad kyang phan tshun gcig la gcig kye grogs po dag de bzhin gshegs pa kho bo'i seng ge'i khri la bzhugs kyis ltos shig ces ston to/_/de na re re zhing yang re re dag la de bzhin gshegs pa dpa' bar 'gro ba'i ting nge 'dzin 'chad pa 
[\[258b.3\]]kho bo'i seng ge'i khri la bzhugs kyi khyod kyi la ni ma yin no zhes de skad ces smra'o/_/de nas bcom ldan 'das kyis brgya byin dang /_tshangs pa dang /_'jig rten skyong ba de dag dang /_lha'i bu de dag gdul ba'i dbang dang dpa' bar 'gro ba'i ting nge 'dzin 'di yang brtsam pa tsam bstan pa dang /_theg 
[\[258b.4\]]pa chen po yang yongs su bsdu ba bstan pa'i phyir de'i tshe ci nas kyang brgya byin dang /_tshangs pa dang /_'jig rten skyong ba thams cad dang /_lha'i bu de dag gis seng ge'i khri bye ba khrag khrig brgya stong phrag brgyad cu rtsa bzhi po de dag la sangs rgyas bye ba khrag khrig brgya stong phrag brgyad cu rtsa bzhi bzhugs 
[\[258b.5\]]par mthong ba de lta bu'i ltas bstan to/_/de na 'khor de dag thams cad ngo mtshar du gyur nas bdag bdag gi stan de dag las langs te/_thams cad kyis thal mo sbyar nas de bzhin gshegs pa la phyag 'tshal te/_tshig 'di skad ces legs so legs so/_/'di ltar de bzhin gshegs 
[\[258b.6\]]pas lha'i bu 'di dag gi bsam pa yongs su rdzogs par mdzad pa ni ngo mtshar te/_sangs rgyas bcom ldan 'das rnams kyi yul bsam gyis mi khyab bo zhes smras so/_/de ltar lha'i bu ji snyed kyis sangs rgyas kyi seng ge'i khri bshams pa de dag thams cad kyis de bzhin gshegs pa'i 
[\[258b.7\]]rnam par 'phrul pa'i cho 'phrul 'di lta bu 'di mthong nas/_thams cad kyis bla na med pa yang dag par rdzogs pa'i byang chub tu sems bskyed nas tshig 'di skad ces/_bcom ldan 'das bdag cag ni de bzhin gshegs pa la mchod pa bgyi ba dang /_sems can thams cad kyi sdug 
[\[259a\]]
[\[259a.1\]]bsngal zhi bar bgyi ba dang /_dam pa'i chos yongs su gzung ba dang /_sangs rgyas kyi tshul rgyun mi 'chad par bgyi ba'i slad du bla na med pa yang dag par rdzogs pa'i byang chub tu sems bskyed do/_/bcom ldan 'das ji ltar da ltar na/_bcom ldan 'das de bzhin 
[\[259a.2\]]gshegs pa dgra bcom pa yang dag par rdzogs pa'i sangs rgyas rnam par 'phrul pa de bzhin du bdag cag kyang ma 'ongs pa'i dus na sangs rgyas kyi yul la gnas te/_rnam par 'phrul par bgyi'o/_/de nas bcom ldan 'das kyis lha'i bu de dag la legs so zhes bya ba byin te/_legs so/_/
[\[259a.3\]]legs so/_/lha'i bu dag de de bzhin no/_/lha'i bu dag ji skad smras pa de bzhin te/_gang sems can thams cad kyi sdug bsngal zhi bar bya ba dang /_dam pa'i chos yongs su gzung ba dang /_sangs rgyas kyi tshul rgyun mi chad par bya ba'i phyir bla na med pa yang dag par rdzogs pa'i byang chub tu 
[\[259a.4\]]sems bskyed pa de ni de bzhin gshegs pa la mchod pa'i dam pa yin no/_/de nas tshangs pa'i 'khor de'i nang nas tshangs pa mnyam pa nyid la gnas pa zhes bya bas bcom ldan 'das la 'di skad ces gsol to/_/de bzhin gshegs pa yang dag pa gang bdag gi seng ge'i khri la bzhugs pa 
[\[259a.5\]]lags sam/_gang gzhan gyi seng ge'i khri la bzhugs pa lags/_de skad ces gsol pa dang /_bcom ldan 'das kyis tshangs pa mnyam pa nyid la gnas pa la 'di skad ces bka' stsal to/_/tshangs pa chos thams cad ni bdag po med pa'i phyir sgyu ma lta bur byung ba/_rnam par sgrub 
[\[259a.6\]]pas nye bar gnas pa'i mtshan nyid byed pa med pa yongs su rtogs pa las byung ba ste/_de dag ni ji lta ji ltar 'dod pa de lta de ltar rnam par sgrub bo/_/tshangs pa de bzhin gshegs pa 'di dag thams cad ni yang dag pa ma yin no/_/tshangs pa ji ltar na de bzhin gshegs pa 'di dag thams 
[\[259a.7\]]cad yang dag pa ma yin zhe na/_'di dag ni bden pa ma yin te/_'di dag ni mi bden pas na de'i phyir 'di dag ni yang dag pa ma yin no/_/byung ba ma yin/_'byung bar 'gyur ba yang ma yin pas na/_de'i phyir 'di dag ni yang dag pa ma yin no/_/'di dag ni 'byung ba chen pos ma 
[\[259b\]]
[\[259b.1\]]bsdus pas na de'i phyir 'di dag ni yang dag pa ma yin no/_/'di dag ni phung pos ma bsdus/_khams kyis ma bsdus/_skye mched kyis ma bsdus pas na/_de'i phyir 'di dag ni yang dag pa ma yin no/_/'di dag ni yang dag pa ma yin/_skyes pa ma yin/_byung ba ma yin pas na/_de'i 
[\[259b.2\]]phyir 'di dag ni yang dag pa ma yin no/_/'di dag ni yang dag pa ma yin te/_thog ma ji lta bar tha mar yang de bzhin/_bar du yang de bzhin pas na de'i phyir 'di dag ni yang dag pa ma yin no/_/tshangs pa de bzhin gshegs pa 'di dag thams cad ni mnyam pa ste khyad par med do/_/gsol 
[\[259b.3\]]pa/_bcom ldan 'das ci'i slad du na de bzhin gshegs pa 'di dag thams cad mnyam ste khyad par ma mchis pa lags/_bcom ldan 'das kyis bka' stsal pa/_tshangs pa de bzhin gshegs pa 'di dag ni gzugs kyi de bzhin nyid kyis mnyam/_tshor ba dang /_'du shes dang /_'du 
[\[259b.4\]]byed dang /_rnam par shes pa'i de bzhin nyid kyis mnyam pas na de'i phyir 'di dag ni mnyam mo/_/tshangs pa de bzhin gshegs pa 'di dag thams cad ni thog ma'i mtha'i de bzhin nyid kyis mnyam/_tha ma'i mtha'i de bzhin nyid kyis mnyam/_da ltar byung ba'i de bzhin nyid kyis mnyam mo/_/
[\[259b.5\]]tshangs pa de bzhin gshegs pa 'di dag ni sgyu ma'i chos kyi de bzhin nyid kyis mnyam/_mig yor gyi chos kyi de bzhin nyid kyis mnyam pas na/_de'i phyir 'di dag ni mnyam mo/_/tshangs pa de bzhin gshegs pa 'di dag ni ma 'ongs pa'i de bzhin nyid kyis mnyam/_da ltar byung ba'i de bzhin 
[\[259b.6\]]nyid kyis mnyam/_ma chags pa'i de bzhin nyid kyis mnyam pas na de'i phyir 'di dag ni mnyam pa zhes bya'o/_/chos thams cad gang dang mnyam pa 'di dag kyang de dang mnyam/_sems can thams cad gang dang mnyam pa 'di dag kyang de dang mnyam/_sangs rgyas thams cad gang dang mnyam 
[\[259b.7\]]pa 'di dag kyang de dang mnyam/_sangs rgyas kyi zhing thams cad gang dang mnyam pa 'di dag kyang de dang mnyam pas na tshangs pa de bzhin gshegs pa 'di dag ni mnyam pa nyid las mi 'da' ste/_de'i phyir 'di dag ni mnyam mo/_/tshangs pa de bas na de bzhin gshegs pa 'di dag ni mnyam 
[\[260a\]]
[\[260a.1\]]pa nyid las ma 'das te/_de'i phyir 'di dag ni mnyam mo/_/tshangs pa de lta bas na de ltar de bzhin gshegs pas chos thams cad mnyam par mngon par rdzogs par sangs rgyas te/_de'i phyir de bzhin gshegs pa chos thams cad kyi mnyam pa nyid la gnas pa zhes bya'o/_/
[\[260a.2\]]de nas bcom ldan 'das la tshangs pa mnyam pa nyid la gnas pas 'di skad ces gsol to/_/bcom ldan 'das de bzhin gshegs pa ni de ltar chos thams cad kyi mnyam pa nyid mngon par rdzogs par sangs rgyas la/_gzugs kyi sku yongs su grub pa yang sems can rnams la ston pa 
[\[260a.3\]]ngo mtshar to/_/bcom ldan 'das kyis bka' stsal pa/_tshangs pa de ni sngon dpa' bar 'gro ba'i ting nge 'dzin sbyangs pa'i khyad par yin te/_de'i phyir de bzhin gshegs pa de ltar chos thams cad kyi mnyam pa nyid mngon par rdzogs par sangs rgyas nas/_gzugs kyi sku yongs su 
[\[260a.4\]]grub pa yang sems can rnams la ston to/_/de bzhin gshegs pa la blta ba bstan pa 'di bshad pa na/_tshangs pa mnyam pa nyid la gnas pas chos la rjes su 'thun pa'i bzod pa thob bo/_/lha'i bu khris kyang chos la rjes su 'thun pa'i bzod pa thob par gyur to/_/de nas bcom ldan 
[\[260a.5\]]'das kyis de 'dra ba'i rdzu 'phrul bsdus nas/_de bzhin gshegs pa'i sku de dag thams cad mi snang bar byas pa dang /_'khor de dag thams cad kyis de bzhin gshegs pa gcig pu mthong ngo /_/de nas bcom ldan 'das kyis byang chub sems dpa' blo gros brtan pa la bka' stsal 
[\[260a.6\]]pa/_blo gros brtan pa dpa' bar 'gro ba'i ting nge 'dzin ni byang chub sems dpa' sa dang po la gnas pas mi 'thob/_sa gnyis pa la gnas pas ma yin/_sa gsum pa la gnas pas ma yin/_sa bzhi pa la gnas pas ma yin/_sa lnga pa la gnas pas ma yin/_sa 
[\[260a.7\]]drug pa la gnas pas ma yin/_sa bdun pa la gnas pas ma yin/_sa brgyad pa la gnas pas ma yin/_byang chub sems dpa' sa dgu pa la gnas pas mi 'thob kyi/_blo gros brtan pa dpa' bar 'gro ba'i ting nge 'dzin ni byang chub sems dpa' sa bcu pa la gnas pas 
[\[260b\]]
[\[260b.1\]]'thob bo/_/blo gros brtan pa de la dpa' bar 'gro ba'i ting nge 'dzin de gang zhe na/_'di lta ste/_nam mkha'i khams bzhin du sems bskyed pa shin tu yongs su sbyang ba byas pa dang /_sems can thams cad kyi sems la rtog pa mngon sum du gyur pa dang /_sems can thams cad kyi dbang po 
[\[260b.2\]]mchog dang /_mchog ma yin pa shes pa dang /_gnas dang gnas ma yin pa la rnam par lta ba mngon sum du gyur pa dang /_las rnam par 'byed pa thams cad la las kyi rnam par smin pa la 'jug pa shes pa dang /_mos pa sna tshogs la 'jug pa mi brjed pa dang /_khams sna tshogs 
[\[260b.3\]]dang /_khams du ma dag mngon sum du gyur pa dang /_tshangs pa'i dbyangs dang /_ting nge 'dzin gyis rnam par rtse ba dang /_rdo rje lta bu'i ting nge 'dzin mthong zhing shes pa dang /_ting nge 'dzin dang /_snyoms par 'jug pa thams cad gcig tu gyur pa dang /_thams cad du 'gro ba'i lam 
[\[260b.4\]]shes pas rnam par lta ba dang /_sngon gyi gnas rjes su dran pa'i shes pa la sgrib pa med pa dang /_lha'i mig thogs pa med pas mthong ba dang /_zag pa zad par bya ba dang /_spang bar bya ba'i phyir dus gcig tu 'thob pa shes pa dang /_gzugs dang gzugs med pa'i mnyam pa nyid la 
[\[260b.5\]]'jug pa shes pa dang /_gzugs thams cad ston cing rnam par 'phrul pas rnam par rtse ba dang /_sgra skad thams cad brag ca'i sgra dang mnyam pa dang /_dbyangs kyi yan lag rnam par dag pa dang /_gzungs la 'jug pa shes pa dang /_sems can thams cad legs par bshad pas 
[\[260b.6\]]tshim par byed pa dang /_so so ci rigs par chos 'chad pa dang /_dus dang dus ma yin pa la rnam par lta ba dang /_dbang po 'gyur ba shes pa dang /_chos 'chad pa don med pa ma yin pa dang /_yang dag pa'i mtha' la 'jug pa shes pa dang /_sems can thams cad rab tu gzung 
[\[260b.7\]]ba dang /_tshar gcad pa la mkhas pa shes pa dang /_pha rol tu phyin pa thams cad yongs su rdzogs pa dang /_spyod lam ma brtags pa dang /_rtog pa dang /_rnam par rtog pa dang /_yongs su rtog pa thams cad yang dag par bcom pa dang /_chos kyi dbyings tha mi dad 
[\[261a\]]
[\[261a.1\]]pa mnyam pa'i ngos la 'jug pa shes pa dang /_de bzhin gshegs pa thams cad kyi zhabs kyi drung du skad cig gis lus ston pa dang /_de bzhin gshegs pa thams cad kyis chos bshad pa 'dzin cing mi brjed pa dang /_mig yor lta bu'i lus 'jig rten gyi khams thams 
[\[261a.2\]]cad du rnam par 'phrul pa dang /_theg pa thams cad kyi nges par 'byung ba ston pa la mkhas pa dang /_theg pa chen po las mi nyams pa dang /_dkon mchog gsum gyi rigs 'dzin pa dang /_phyi ma'i mtha'i mur thug pa'i bskal par go cha sra zhing yongs su mi skyo ba dang /_skye ba'i gnas 
[\[261a.3\]]thams cad du ci rigs par byed par ston pa dang /_sems can thams cad yongs su smin par bya ba shes pa la mkhas pa dang /_nyan thos dang /_rang sangs rgyas thams cad kyi ye shes kyis gting dpag dka' ba dang /_dbyangs kyi yan lag thams cad mngon par sgrub pa bstan pa shes 
[\[261a.4\]]pa dang /_chos thams cad las mngon par 'phags pa'i gnas shes pa dang /_bskal pa gcig tu bskal pa grangs med pa 'jug pa dang /_bskal pa grangs med pa la bskal pa gcig 'jug pa dang /_zhing thams cad du zhing gcig yang dag par 'du zhing 'jug pa dang /_zhing 
[\[261a.5\]]gcig la zhing thams cad ston pa shes pa dang /_skra'i khyon gcig la sangs rgyas kyi zhing bsam gyis mi khyab pa'i 'du shes su gyur pa 'jug pa shes pa dang /_sems can gcig gi lus la sems can thams cad kyi lus yang dag par 'du zhing 'jug pa shes pa dang /_sangs 
[\[261a.6\]]rgyas kyi zhing thams cad nam mkha' dang mnyam pa nyid du rtogs pa dang /_rang gi lus la sangs rgyas kyi zhing ma lus pa thams cad rgyas par 'gengs pa dang /_rang gi lus lus thams cad kyi rjes su 'jug pa dang /_chos thams cad mtshan nyid med par rtogs pa la mkhas pa 
[\[261a.7\]]dang /_thabs thams cad la mkhas pa dang /_thabs thams cad la mkhas pa'i bya ba shes pa dang /_sgra skad gcig phyung bas chos kyi dbyings thams cad du grags pa dang /_tshig gcig la brtsams nas bskal pa grangs med par 'chad pa dang /_chos thams cad sangs 
[\[261b\]]
[\[261b.1\]]rgyas kyi chos su rtogs pa dang /_chos kyi tshig rab tu dbye ba thams cad bstan pa la mkhas pa shes pa dang /_'gre ba dang 'gre ba ma yin pa la mkhas pa shes pas rnam par dpyod pa dang /_zung gi rim pa dang /_snrel zhi'i rgyud bstan pa shes pa dang /_bdud kyi las thams cad las yang 
[\[261b.2\]]dag par 'da' ba shes pa dang /_thabs chen po la mkhas pas shes rab dang /_ye shes kyi 'od zer gtong ba dang /_lus dang /_ngag dang /_yid kyi las ye shes sngon du 'gro ba dang /_mngon par 'du mi byed pa'i rdzu 'phrul mngon du gyur cing thob pa dang /_so so yang dag par rig pa 
[\[261b.3\]]bzhis sems can gyi khams thams cad tshim par byed pa dang /_chos kyi dbyings thams cad kyis klas par rnam par 'phrul pa ston pa dang /_bsdu ba'i dngos po bzhis sems can thams cad yongs su 'dzin pa dang /_'jig rten gyi khams thams cad du sems can gyi tha snyad 
[\[261b.4\]]thams cad rtogs pa dang /_sgyu ma lta bu'i chos sgrub pa la the tshom med pa dang /_skye ba thams cad la dbang thob pa yongs su rdzogs pa dang /_yo byad la dbang thob pa dang /_sems can thams cad bsam pa bzhin du tshim par byed pa dang /_tshul khrims 'chal pa dang /_tshul khrims 
[\[261b.5\]]dang ldan pa la sbyin gnas su sems mnyam pa dang /_byang chub sems dpa'i gsang ba thams cad thob pa dang /_'jig rten gyi khams thams cad du 'od zer gtong ba dang /_thams cad mkhyen pa'i rgya mtsho dug can pa gting dpag dka' ba shes pa dang /_sems sa dang /_chu dang /_
[\[261b.6\]]me dang /_rlung dang /_mnyam pa dang /_tshig bstan pa thams cad la chos kyi 'khor lo skor ba dang /_de bzhin gshegs pa'i sa la 'jug pa dang /_ma bstan par rang gis bzod pa dang /_ye shes thob pa dang /_rin po che lta bu'i sems bskyed pas kun nas nyon mongs pa thams 
[\[261b.7\]]cad kyi dri mas mi gos pa dang /_spu gcig gi khung bur chu'i phung po thams cad chud par byed la/_chu na gnas pa'i sems can la yang gnod par mi 'gyur ba dang /_dge ba'i rtsa ba tshad med pa'i bsod nams [{]stsogs [,]sogs [}]pa'i snying po yongs su bsngo ba la mkhas pa'i bya ba shes pa dang /_
[\[262a\]]
[\[262a.1\]]sems can thams cad kyi spyod pa dang /_'phrul pa la ye shes thogs pa med pa dang /_sangs rgyas kyi chos thams cad mngon par rdzogs par byang chub pa la dbugs 'byin pa thob pa dang /_rang gi lus kyi smon lam gyis sems can 'dzin pa'i spyod pa'i gnas rgyun ma 
[\[262a.2\]]bcad pa kun tu ston pa dang /_sangs rgyas thams cad kyi spyod yul la 'jug pa dang /_de bzhin gshegs pa'i ye shes la rnam par lta ba mngon sum du gyur pa dang /_de bzhin gshegs pa'i gsang ba la 'jug pa dang /_rtse ba dang /_dga' ba dang /_longs spyod thams cad kun tu ston 
[\[262a.3\]]pa dang /_sems zhi zhing rab tu zhi la nye bar zhi ba dang /_thos pa tshad med pa 'dzin pa rdzogs pa dang /_thos pa thams cad kyi nan tan rgyun mi gcod pa dang /_'jig rten gyi bya ba rnam pa sna tshogs kyi rjes su 'jug pa dang /_'jig rten gyi chos thams cad kyis mi gos pa dang /_bskal 
[\[262a.4\]]pa grangs med pa snga dro gcig tu byin gyis rlob cing chos 'chad pa dang /_spyod lam thams cad du lkugs pa dang /_grum po dang /_rna ba mi gsang ba dang /_glen pa dang /_'on pa dang /_long ba ston cing sems can yongs su smin par byed pa dang /_lce'i dbang pos sangs rgyas kyi zhing ma lus pa 
[\[262a.5\]]thams cad khebs par byed pa dang /_sangs rgyas med pa'i 'jig rten gyi khams su sangs rgyas 'byung ba ston pa dang /_lag na rdo rje 'bum rtag tu phyi bzhin du 'brang ba dang /_sangs rgyas thams cad kyi byang chub rang byung gi ye shes la rnam par lta ba mngon sum du gyur pa dang /_rtag par 'du 
[\[262a.6\]]shes pa'i sems can rnams la sreg pa'i bskal pa ston pa dang /_tshe'i tshad bskal pa tshad med pa bye ba khrag khrig brgya stong du byin gyis rlob pa dang /_sems kyis skad cig thang cig yud tsam la sangs rgyas kyi zhing thams cad ston cing 'gro ba shes pa dang /_nyan thos dang /_rang sangs 
[\[262a.7\]]rgyas thams cad kyi spyod lam ston pa dang /_byang chub sems dpa'i spyod pa thams cad rgyun mi gcod pa dang /_zhi zhing rab tu zhi la nye bar zhi ba dang /_mtshan ma med pa la gnas pa dang /_sil snyan dang /_pheg rdob pa dang /_rol mo'i sgra dbyangs 'byin pa dang /_de bzhin gshegs pa 
[\[262b\]]
[\[262b.1\]]thams cad la blta ba dang /_bsnyen bkur bya ba dang /_mchod par bya ba rgyun mi gcod pa dang /_thos pa dang /_mthong ba dang /_phyag bya ba dang /_'dod pa dang /_'gro ba dang /_bsten pa dang /_rjes su dran par byas te/_sems can mtha' yas pa/_tshad med pa/_yongs su smin 
[\[262b.2\]]par byed pa dang /_sems kyi skad cig sems kyi skad cig la gdul ba'i sems can ji ltar yongs su smin pa la mngon par rdzogs par byang chub pa dang /_rnam par grol ba ston pa dang /_byang chub sems dpa' dag mngal du 'jug pa dang /_btsas pa dang /_mngon par 'byung ba dang /_
[\[262b.3\]]dka' ba spyod pa dang /_byang chub kyi snying por 'gro ba dang /_bdud 'dul ba dang /_byang chub mngon par rdzogs par 'tshang rgya ba dang /_chos kyi 'khor lo bskor ba dang /_mya ngan las 'da' ba chen po dang /_lus 'jig pa yang ston la byang chub sems dpa'i chos nyid de yang mi gtong 
[\[262b.4\]]zhing shin tu phung po med par yang mya ngan las mi 'da' ba 'di ni blo gros brtan pa dpa' bar 'gro ba'i ting nge 'dzin ces bya ste/_'di ni dpa' bar 'gro ba'i ting nge 'dzin gyi yul lo/_/gzhan yang dpag tu med pa dag yod do/_/de la 'di skad ces bya ste/_ji ltar nam mkha' dag gyur 
[\[262b.5\]]cing /_/rdul gyis gos par mi 'gyur bzhin/_/dpa' 'gro ting 'dzin gnas pa yang /_/yid ni de ltar sgom par byed/_/gang phyir lus can thams cad kyi/_/rnam par bcas pa'i sems shes pa/_/des na 'di ni bdag nyid che/_/de yi mtshan mar rab tu shes/_/dpa' 'gro 
[\[262b.6\]]rtogs par khong chud pas/_/sems can dag gi dbang po rnams/_/rno ba dag dang rtul ba dang /_/gnas dang gnas ma yin pa shes/_/lus kun rnam par phye ba dang /_/rnam par smin pa sna tshogs dang /_/sems can rnams kyi mos pa yang /_/bde gshegs sras des shes 
[\[262b.7\]]par 'gyur/_/sems can khams ni mkhas pa la/_/de ni chags par 'gyur ba med/_/gang phyir de yis mi rmongs pas/_/tshangs dbyangs ting 'dzin shes par 'gyur/_/rdo rje snying po'i ting nge 'dzin/_/sra ba des ni shes gyur nas/_/ting nge 'dzin la mnyam bzhag ste/_/lag na 
[\[263a\]]
[\[263a.1\]]'dug bzhin mthong bar 'gyur/_/chos rnams kun gyi lam gyur pa/_/thams cad du ni gang 'gro ba'i/_/dam pa thub pas bshad pa ste/_/de dag 'dis ni rtogs par 'gyur/_/de nas de yi sngon gyi gnas/_/shes pa la ni 'jug par 'gyur/_/lha mig dri ma med pa yis/_/
[\[263a.2\]]'gro ba dag ni mthong bar 'gyur/_/zag pa dag ni zad byas kyang /_/mkhas de mya ngan 'da' mi byed/_/gzugs yod pa dang gzugs med pa'i/_/mtshan nyid gcig pa mnyam pa shes/_/ji ltar sgyu ma'i mkhan po dag_/sna tshogs rnam par rtse ba ltar/_/dpa' bo des ni gzugs 
[\[263a.3\]]kun kyang /_/ting nge 'dzin gyis rim gyis ston/_/sgra kun gyi ni mnyam pa nyid/_/brag ca lta bu rnam dag dang /_/sems can kun gyi skad rnams kyang /_/skad cig tsam gyis des shes so/_/gzungs dang ye shes ldan pas na/_/skad kyi byed la myur du 'jug_/sgra dbyangs kyi ni thog ma'i 
[\[263a.4\]]mtha'/_/ji lta bzhin du rtogs par 'gyur/_/rdul med dran dang blo gros kyis/_/thub pa gshegs par myur du 'jug_/legs bshad pas ni sems can la/_/sdig pa med pa yid dga' byed/_/sems can rnams la ci rigs par/_/dgra bcom pa ni chos 'chad de/_/mi yi dus 
[\[263a.5\]]dang dus ma yin/_/blos ni rnam par rtog par byed/_/ji ltar dbang po rnams 'byung ba/_/de lta nyid du phyi phyir zhing /_/cho ga bzhin du shes gyur nas/_/brtan pa dam pa don yod ston/_/yang dag mtha' ni phra ba nyid/_/nad dang bral bas rtogs par 'gyur/_/sems can bsdu dang tshar gcad 
[\[263a.6\]]la/_/dus rnams kun tu mkhas par 'gyur/_/rtog dang rnam par rtog kun bcom/_/kun tu rtog pas ma bsgribs pa/_/pha rol phyin pa'i pha rol thob/_/spyod lam la ni mi rtog go/_/chos dbyings 'dres pa med pa yang /_/ye shes kyis ni rtogs par 'gyur/_/sangs rgyas gang dag 
[\[263a.7\]]phyogs bzhugs pa/_/skad cig tu yang kun tu snang /_/de bzhin gshegs pa thams cad kyi/_/chos bstan gang dag ci yod pa/_/de kun shes rab ldan pas len/_/rmongs pa dag tu 'gyur ba med/_/mig yor lta bu'i lus rnams kyis/_/zhing kun du yang snang bar 'gyur/_/
[\[263b\]]
[\[263b.1\]]nad med theg pa thams cad pa/_/blo ldan sangs rgyas bzhin du 'chad/_/brtul zhugs brtan par gyur pa de/_/theg chen de las mi nyams te/_/dkon mchog gsum rigs gnas bya'i phyir/_/de ltar rnam pa gsum du 'chad/_/phyi ma'i mthar ni go bgos kyang /_/de ni skyo bar mi 'gyur te/_/
[\[263b.2\]]snying rje las ni byung ba ste/_/sems can ris ni kun na snang /_/shin tu blo dang ldan pa yis/_/skye ba'i mtshan nyid kun bstan te/_/mkhas pas sems can thams cad ni/_/myur du yongs su smin par byed/_/sems can kun gyi bsam pa dang /_/sems kyi spyod yul shes pas na/_/
[\[263b.3\]]de bas de ni nyan thos dang /_/lus can kun gyis rtogs par dka'/_/gang du gnyis ni med pa der/_/dbyangs kyi yan lag kun sgrub sgrub/_/chos rnams kun las 'phags zhi ba/_/gzhal yas chos ni ston par byed/_/rnam grol shes pa bskal gcig tu/_/bskal pa du ma ston par 
[\[263b.4\]]byed/_/bskal pa rnam pa du ma dag_/bskal pa gcig tu ston par byed/_/zhing ni rnam pa du ma dag_/zhing gcig tu ni ston par byed/_/zhing gcig rnam pa du ma yi/_/zhing rnams su ni ston par byed/_/skra yi rtse mo gcig tu yang /_/zhing rnams thams cad ston par byed/_/de bzhin du ni 
[\[263b.5\]]lus gcig la/_/sdig med lus kun ston par byed/_/zhing kun dper na nam mkha' bzhin/_/dag pa nyid du rtogs par 'gyur/_/de ni bdag gi lus kyis kyang /_/zhing rnams thams cad khyab par byed/_/bdag gi lus dang chos kyi dbyings/_/de gnyis mnyam par rab tu shes/_/chos 
[\[263b.6\]]kyi dbyings ni mtshan ma med/_/snang ba med pa nyid du rtogs/_/sna tshogs kyi ni thabs la mkhas/_/sgra bsam mi khyab nam mkha' bzhin/_/don rig tshig gcig brtsams byas nas/_/bskal pa'i bar du 'chad par byed/_/sems can chen po chos kun la/_/sangs rgyas kyis ni chos 
[\[263b.7\]]su rtogs/_/tshig gi rab tu dbye bstan la/_/de yi mkhas pa 'jug par 'gyur/_/rgyud kyi rnam pa sna tshogs pa/_/zung dang snrel zhi sgrub par byed/_/bdud kyi lam ni mnan gyur nas/_/lus las 'od zer gtong bar byed/_/de yi lus dang ngag yid kyi/_/las ni ye shes sngon du 'gro/_/
[\[264a\]]
[\[264a.1\]]de ni tshe rabs tshe rabs su/_/rdzu 'phrul mngon par thob par 'gyur/_/so sor rig pa'i stobs bskyed pas/_/dbang ldan chos kyi dbyings su ni/_/rnam par 'phrul pa du ma byed/_/g.yo ba med pa'i gnas 'chad do/_/bsdu ba rnam pa bzhi po yis/_/sems can bu gcig bzhin du 
[\[264a.2\]]sdud/_/de dag gi ni smra ba dang /_/sgra dang skad kyang shes par 'gyur/_/des ni sgyu ma 'dra ba'i chos/_/byin gyis brlabs nas rnam par 'phrul/_/sems can thams cad skye bar gnas/_/nam mkha' lta bur snang bar 'gyur/_/rnam thos bu ni ji bzhin du/_/yo byad kun ldan phyug thob nas/_/
[\[264a.3\]]sems can rnams kyi 'dod pa yi/_/bsam pa thams cad rdzogs par byed/_/tshul khrims 'chal dang khrims ldan la/_/de yi sems ni de tshe mnyam/_/sangs rgyas rnams kyi gsang ba yang /_/gang zag dam pas shes par 'gyur/_/'od zer dra ba byas nas kyang /_/'jig rten khams rnams 
[\[264a.4\]]khyab byed de/_/shes rab ldan pas gting dpag dka'/_/rgya mtsho chen po chu ldan bzhin/_/sa chu me dang mtshungs pa dang /_/rlung dang nam mkha' 'dra ba'i yid/_/de ni rtag par sems can la/_/snying brtse ba yi phyir 'jug go/_/srid pa sel ba de yis ni/_/mi skye dam pa'i bzod thob nas/_/
[\[264a.5\]]nor bu rin chen dag pa ltar/_/de bzhin nyon mongs mi gos so/_/spu yi khung bu gcig tu ni/_/chu yi phung po kun 'jug cing /_/bskal pa chen po rnam par rtse/_/dge ba phun sum tshogs par byed/_/yongs su bsngo bar bya ba la/_/de yi shes pa mi rmongs te/_/sems can rnams kyi spyod 
[\[264a.6\]]shes nas/_/'phrul pa chen po byed par 'gyur/_/chos kun rtogs par bya ba'i phyir/_/de yi sems ni rtag par 'jug_/lus ni sbyangs shing rdul med de/_/mya ngan bral ba ser sna med/_/sems can rnams ni gang las skye/_/de ni smad pa med pas shes/_/sangs rgyas rnams kyi 
[\[264a.7\]]spyod yul yang /_/smra ba'i mchog gis rab tu shes/_/de bzhin gshegs pas gang mkhyen pa/_/de kun la ni rtog par byed/_/sangs rgyas rnams kyi gsang ba kun/_/des ni rjes su rtogs par 'gyur/_/gang yang rtse dang dga' ba dag_/de dag thams cad des ston te/_/
[\[264b\]]
[\[264b.1\]]thos pa dag ni tshad med pas/_/thos pa rgya mtsho thob par 'gyur/_/thos pa tshol bas ngoms pa med/_/'jig rten chos dang 'thun 'jug pa/_/'jig rten gyis ni mi gos te/_/mtshe'u'i pad ma ji bzhin no/_/de ni snga dro gcig tu yang /_/bskal pa mang po ston par byed/_/bdag ni glen pa 
[\[264b.2\]]lkugs pa yi/_/dbyibs dag tu ni ston par byed/_/lag na rdo rje stong dag dang /_/'grogs shing sems can smin par byed/_/rang byung ba ni rtag tu shes/_/de nyid la ni rtog par byed/_/bskal pa bsam gyis mi khyab pa'i/_/tshe ni skad cig gcig la ston/_/de ni nyan thos rang rgyal gyi/_/
[\[264b.3\]]byed pa dag kyang ston par byed/_/byang chub sems dpa'i spyod pa la/_/rtag pa kho nar rjes su 'jug_/sems kyis rtag tu zhi ba dang /_/nye bar zhi zhing phung po med/_/sems can dga' bar byed pa yi/_/sil snyan dkrol ba kun kyang shes/_/sangs rgyas rnams la phyag 'tshal dang /_/
[\[264b.4\]]bsnyen bkur bya ba gtong mi byed/_/mthong ba dang ni thos pa yis/_/sems can mang po smin par byed/_/skad cig tu ni sna tshogs pa'i/_/sems can dag ni ston par byed/_/dpa' bo la lar btsas pa dang /_/mngon par 'byung dang 'chi ba ston/_/la lar yongs su mya ngan 'da'/_/la lar 
[\[264b.5\]]'khor lo bskor ba'o/_/la lar bdud rnams rab tu 'joms/_/la lar dka' ba spyod byed kyang /_/sems can thar par bya ba'i phyir/_/shin tu mya ngan mi 'da'o/_/dpa' bar 'gro ba'i ting 'dzin gyi/_/yul ni 'di 'dra 'di yin te/_/gang gis ting 'dzin de thob pa/_/dri med de ltar 
[\[264b.6\]]rnam par rtse/_/blo gros brtan pa de ni dpa' bar 'gro ba'i ting nge 'dzin ces bya ste/_de yang dpa' bar 'gro ba'i ting nge 'dzin gyi yul yin no/_/gzhan dag kyang dpag tu med pa yod do/_/blo gros brtan pa de ltar na dpa' bar 'gro ba'i ting nge 'dzin ni tshad med pa bstan pa'o/_/sangs rgyas thams 
[\[264b.7\]]cad kyi spyod yul dang yul bkod pa ston pa'o/_/sems can thams cad nye bar 'tsho ba'o/_/'gro ba thams cad la phan 'dogs pa'o/_/blo gros brtan pa dpa' bar 'gro ba'i ting nge 'dzin ni bshad pa gcig tu mi blta/_spyod yul gcig tu ma yin/_rnam pa gcig tu ma yin/_dmigs pa 
[\[265a\]]
[\[265a.1\]]gcig tu ma yin/_don gcig las byung bar mi blta'o/_/de ci'i phyir zhe na/_blo gros brtan pa ting nge 'dzin thams cad dang /_snyoms par 'jug pa thams cad dang /_rnam par thar pa thams cad dang /_rdzu 'phrul dang /_mngon par shes pa dang /_so so yang dag par rig 
[\[265a.2\]]pa'i shes pa de dag thams cad ni dpa' bar 'gro ba'i ting nge 'dzin gyi nang du 'dus shing chud par blta'o/_/blo gros brtan pa 'di lta ste/_dper na chu mig dang /_mtshe'u dang /_rdzing dang /_lteng ka dang /_chu bran dang /_'bab chu dang /_'bab chu chen po gang ji snyed pa de dag ni rgya mtsho chen por 
[\[265a.3\]]'dus par blta'o/_/blo gros brtan pa de bzhin du byang chub sems dpa'i ting nge 'dzin dang /_snyoms par 'jug pa dang /_rnam par thar pa gang ji snyed pa dag dang /_rdzu 'phrul thams cad dang /_mngon par shes pa dang /_so so yang dag par rig pa'i shes pa de dag thams cad ni 
[\[265a.4\]]dpa' bar 'gro ba'i ting nge 'dzin gyi nang du 'dus par blta'o/_/blo gros brtan pa 'di lta ste/_dper na rgyal po'i dpung gi tshogs yan lag bzhi pa thams cad ni dpa' bo g.yul du 'jug pa'i lag tu song zhing dbang du gyur pa yin te/_dpa' bo g.yul du 'jug pa gang dang gang du 
[\[265a.5\]]'gro ba de dang der dpung gi tshogs yan lag bzhi pa yang 'gro'o/_/blo gros brtan pa de bzhin du ting nge 'dzin gyi sgo'am/_snyoms par 'jug pa'i sgo'am/_chos la gnas pa'i sgo'am/_rnam par thar pa'i sgo'am/_gzungs kyi sgo'am/_mngon par shes pa dang /_rig pa dang /_
[\[265a.6\]]rnam par grol ba'i sgo gang ji snyed pa chos la gnas pa'i sgo de dag thams cad ni dpa' bar 'gro ba'i ting nge 'dzin gyi lag tu song ba yin/_dbang du gyur pa yin/_mngon du gyur pa yin te/_blo gros brtan pa byang chub sems dpa'i dpa' bar 'gro ba'i ting nge 'dzin gang dang gang du 'gro ba de dang 
[\[265a.7\]]de nyid du chos la gnas pa'i sgo thams cad 'gro'o/_/blo gros brtan pa 'di lta ste/_dper na 'khor los sgyur ba'i rgyal po gar 'gro ba der rin po che sna bdun yang 'gro'o/_/blo gros brtan pa de bzhin du dpa' bar 'gro ba'i ting nge 'dzin gar 'gro ba der byang chub kyi phyogs kyi chos thams cad kyang 
[\[265b\]]
[\[265b.1\]]'gro zhing rjes su 'brang ste/_de bas na dpa' bar 'gro ba'i ting nge 'dzin ces bya'o//_//bam po gnyis pa/_blo gros brtan pa dpa' bar 'gro ba'i ting nge 'dzin la gnas pa'i byang chub sems dpa' ni longs spyod btsal te/_sbyin pa bged par byed par mi blta yi/_blo gros 
[\[265b.2\]]brtan pa stong gsum gyi stong chen po'i 'jig rten gyi khams na rin po che gang ji snyed pa rgya mtsho chen po na yod pa'am/_lha'i gnas na yod pa'am/_klu'i gnas na yod pa'am/_sa chen po'i steng na yod pa'am/_gnod sbyin gyi lag na yod pa'am/_mi'i 'jig rten na yod pa'i rin po che yang 
[\[265b.3\]]rung /_zas dang /_skom dang /_gos dang /_bzhon pa yang rung ste/_de dag thams cad la de dbang phyug tu gyur pa yin/_dbang du gyur pa yin no/_/gang la sbyin par 'dod pa de la sbyin par byed de/_de yang sngon gyi bsod nams kyis thob pa yin na/_yid kyis rdzu 'phrul sgrub pa lta ji smos te/_blo 
[\[265b.4\]]gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i sbyin pa'i pha rol tu phyin pa yongs su sbyong ba byed pa'i bye brag tu blta'o/_/blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni tshul khrims len 
[\[265b.5\]]par mi byed de/_de ni tshul khrims kyi chos nyid las kyang mi g.yo la sems can gzhan gdul ba'i phyir tshul khrims kyang len par byed/_bslab pa yang yongs su 'dzin par byed/_cho ga dang spyod pa yang ston la ltung ba las byung bar yang shes/_'thol ba dang /_'chags par 
[\[265b.6\]]yang byed la de thams cad du ltung ba med pa'i chos dang yang ldan pa yin/_de sems can yongs su smin par bya ba'i phyir 'dod pa'i khams su skye ste/_'khor los sgyur ba'i rgyal por gyur nas/_bud med kyi tshogs kyis mdun du bdar cing /_btsun mo'i 'khor gyi nang du gnas 
[\[265b.7\]]te/_'dod pa la longs spyod par yang snang zhing /_bu pho dang /_bu mo dang /_chung mas gzir ba'i khyim na yang gnas la/_de yang 'dod chags dang bral ba/_ting nge 'dzin gyi chos nyid la gnas pa/_tshul khrims yongs su dag pa/_legs par mthong bas srid pa la 
[\[266a\]]
[\[266a.1\]]skyon du lta ba yin te/_blo gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i tshul khrims kyi pha rol tu phyin pa yongs su sbyong ba byed pa'i bye brag tu blta'o/_/blo gros brtan pa gzhan yang dpa' bar 'gro ba'i ting nge 'dzin la gnas 
[\[266a.2\]]pa'i byang chub sems dpa' ni shin tu skad cig pas bzod pa la gnas pa yin/_sems can thams cad ma skyes pas bzod pa sgom par byed/_chos thams cad ma byung bas bzod pa sgom par byed/_sems la gzugs med pas bzod pa sgom par byed/_bdag kun nas mi slong bas 
[\[266a.3\]]bzod pa sgom par byed/_gzhan mi dmigs pas bzod pa sgom par byed/_'khor ba la rlom sems med pas bzod pa sgom par byed/_mya ngan las 'das pa'i rang bzhin gyis bzod pa sgom par byed/_rang bzhin gyis dbyer med pas bzod pa sgom par byed de/_de bzod pa yang sgom la 
[\[266a.4\]]chos gang la yang sgom par mi byed/_sgom pa dang bral bar yang mi byed do/_/de de ltar bzod pa la gnas nas sems can yongs su smin par bya ba'i phyir 'dod pa'i khams su skye ste/_gshe ba'i dbang por yang snang la chos nyid kyis gshe bar yang mi byed/_gnod sems dang ldan pa'i dbang 
[\[266a.5\]]por yang snang la ngo bo nyid bsgoms pas gnod sems su yang mi byed/_bsnyen par dka' bar yang snang la chos gang la yang nye ba'am/_ring bar yang mi gnas/_sems can yongs su smin par bya ba'i phyir spyod lam thams cad rnam par 'khrugs par yang byed la/_chos kyi dbyings 
[\[266a.6\]]'khrugs par yang yang dag par rjes su mi mthong ngo /_/de ni bzod pa smra ba yang rjod la rtag pa dang /_brtan pa dang /_ther zug dang mi 'gyur ba'i chos can gang yang mi bzod do/_/de de ltar bzod pa dang ldan pas gnod sems dang /_tha ba dang /_zhe sdang dang /_khro ba mang ba'i sems 
[\[266a.7\]]can rnams la gnod sems dang /_tha ba dang /_zhe sdang dang /_khro ba spang ba'i phyir bzod pa'i bsngags pa yang rjod la gnod sems dang /_bzod pa yang mi dmigs shing /_de dus thams cad du ma snang ma nyams so/_/blo gros brtan pa de ni dpa' bar 'gro ba'i ting nge 'dzin la 
[\[266b\]]
[\[266b.1\]]gnas pa'i byang chub sems dpa'i bzod pa yongs su sbyong bar byed pa'i bye brag tu blta'o/_/blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni dge ba'i chos thams cad btsal ba'i phyir brtson 'grus kyang rtsom la lus kyis rtul ba yang ma 
[\[266b.2\]]yin/_ngag dang sems kyis rtul ba yang ma yin te/_brtson 'grus rtsom pa de yang ji ltar na bdag la bltas te de bzhin nyid du slob cing de bzhin du nan tan byed par 'gyur snyam nas/_sems can le lo can rnams kyi phyir ston to/_/de brtson 'grus kyang rtsom la thams cad du rtsom pa 
[\[266b.3\]]yang med do/_/de ci'i phyir zhe na/_de ltar byang chub sems dpa' des chos kyi dbyings gnas pa nyid ma 'ongs ma song ba rtogs pa'i phyir ro/_/de de ltar gnas pas lus dang /_ngag dang /_sems dang bral ba'i brtson 'grus kyang ston la chos gang yang yongs su grub par yang mi mthong 
[\[266b.4\]]ngo /_/de brtson 'grus brtsams par yang snang la de phyi 'am nang gi lus rtul ba yang med do/_/sangs rgyas kyi zhing grangs med par 'gro zhing 'ong yang lus kyi chos nyid las kyang mi g.yo'o/_/de dge ba thams cad rtsom par yang ston la des dge ba'am/_mi dge ba'i chos gang yang mi 
[\[266b.5\]]dmigs so/_/thos pa yongs su tshol bar yang snang la de sangs rgyas thams cad kyi byang chub la gzhan gyi dring la mi 'jog pa yang yin no/_/mkhan po dang slob dpon yang tshol la lha dang bcas pa'i 'jig rten gyi slob dpon yang yin no/_/thal mo sbyar te chos kun chub par byed par 
[\[266b.6\]]yang snang la de thogs pa med pa'i spobs pa yang thob bo/_/gus par byed par yang snang la de la lha dang bcas pa'i 'jig rten yang gus par byed do/_/de mngal na nyal bar yang ston la de mngal gyi dri ma thams cad kyis kyang mi gos so/_/de btsas par yang ston la des chos gang yang 
[\[266b.7\]]skye ba'am/_'gags par yang mi mthong ngo /_/khye'u'i gzugs su yang ston la de dbang po thams cad kyang yongs su rdzogs so/_/bzo'i gnas dang /_lus kyi gnas dang /_rig pa dang /_sngags kyi gnas dang /_rtsi dang /_sman dang /_yi ge dang /_lag rtsis dang /_grangs 
[\[267a\]]
[\[267a.1\]]dang /_rtsis slob par yang snang la de bzo thams cad kyang rtogs par khong du chud do/_/na bar yang ston la de nyon mongs pa'i nad thams cad dang yang bral lo/_/rga bar yang ston la de dbang po thams cad nyams pa yang med do/_/'chi ba yang ston la de skye ba yang ma yin/_'chi 
[\[267a.2\]]ba yang ma yin/_'chi 'pho ba yang ma yin/_'byung ba yang ma yin no/_/blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' ni de 'dra ba'i brtson 'grus spyod pa dang ldan pa yin no/_/blo gros brtan pa gzhan yang dpa' bar 'gro ba'i ting nge 
[\[267a.3\]]'dzin 'di la gnas pa'i byang chub sems dpa' ni chos thams cad rang bzhin gyis snyoms par zhugs par yang shes la ting nge 'dzin dang /_bsam gtan gyi spyod pa rnam par 'byed pa yang ston to/_/de sems can sems rnam par g.yengs pa rnams ting nge 'dzin la gzud pa'i phyir/_
[\[267a.4\]]bdag bsam gtan la gnas par yang ston la chos kyi dbyings la rnam par g.yengs pa'i chos gang yang mi mthong ngo /_/chos kyi dbyings gang dang mnyam pa chos thams cad kyang de dang mnyam par yid la nges par sems shing gnas la de ting nge 'dzin dang /_sems rtse gcig pa las kyang mi 
[\[267a.5\]]g.yo'o/_/mnyam par yang gzhog la 'ong ba dang /_'gro ba dang /_'dug pa dang /_'greng ba dang /_'chag pa dang /_nyal bar yang byed do/_/de spyod lam thams cad kyang ston la gcig tu snyoms par zhugs pa yang yin no/_/de smra bar yang snang la ting nge 'dzin gyi chos nyid 
[\[267a.6\]]de yang mi gtong ngo /_/blo gros brtan pa de ltar na byang chub sems dpa' gang gi tshe na sems can gzhan rnams dang /_gang zag gzhan dag la phan gdags pa'i phyir/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor du 'gro 
[\[267a.7\]]zhing 'jug pa de'i tshe yang mnyam par gzhag pa nyid yin no/_/gang gi tshe na sems can gzhan rnams dang /_gang zag gzhan dag la snying brtse ba'i phyir zas za ba de'i tshe yang mnyam par bzhag bzhin du zas za'o/_/de zas za bar yang snang la byang chub sems dpa' de'i lus 
[\[267b\]]
[\[267b.1\]]gcig tu mkhrags pa/_sra ba/_snying por gyur pa/_rdo rje lta bu/_khong stong ma yin pa/_mi phyed pa yang yin no/_/byang chub sems dpa' de'i khong na long ka dang pho ba yang med/_bshang ba dang gci ba yang med/_snabs dang mchil ma yang med/_mi gtsang ba yang med/_dri mi zhim pa yang 
[\[267b.2\]]med do/_/de za bar yang mi byed la mid par yang mi byed/_za ba yang med do/_/sems can la snying brtse ba'i phyir de za bar yang snang la de thams cad du kha na ma tho ba yang med pa yin te/_blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' ni 
[\[267b.3\]]byis pa so so'i skye bo'i spyad pa thams cad spyod par yang snang la gang du yang spyod pa yang med/_rab tu spyod par yang med/_kun spyod pa yang med de/_spyod pa thams cad las kyang log pa yin no/_/blo gros brtan pa de ni dpa' bar 'gro ba'i ting nge 'dzin 'di la gnas pa'i byang chub sems 
[\[267b.4\]]dpa'i bsam gtan gyi pha rol tu phyin pa'i nges par 'byung ba'i lam yongs su sbyong ba byed pa'i bye brag tu blta'o/_/blo gros brtan pa gzhan yang dpa' bar 'gro ba'i ting nge 'dzin 'di la gnas pa'i byang chub sems dpa' ni dgon pa na gnas par yang snang la de la dgon pa ji lta bar de la 
[\[267b.5\]]grong yang de bzhin no/_/de gos dkar po gyon zhing khyim gyi gnas na gnas par yang snang la de la khyim ji lta bar rab tu byung ba yang de bzhin no/_/blo gros brtan pa byang chub sems dpa' ni khyim gyi chos kyis kyang mi gos la rab tu byung ba'i chos kyis kyang rlom sems med do/_/de ni 
[\[267b.6\]]sems can yongs su smin par bya ba'i phyir ya mtshan can thams cad kyi nang du rab tu byung bar yang snang la de gang du yang ya mtshan can gyi lta bar 'gyur ba yang med/_des dag par yid ches pa yang med do/_/de ya mtshan can thams cad kyi kha dog dang /_gzugs dang /_rtags kyang ston 
[\[267b.7\]]la de la zhugs pa yang ma yin/_de la gzhol ba yang ma yin/_de la 'bab pa yang ma yin/_de la bab par yang ma yin no/_/blo gros brtan pa 'di lta ste/_dper na 'dron pa phal po che'i lam mtshon pa yongs su 'dren pa de ni lam yang ston la lam de nyid du yang 'gro zhing 
[\[268a\]]
[\[268a.1\]]slar yang log nas 'dron pa phal po che gzhan dag kyang sgrol lo/_/blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang ji lta bu'i theg pa'i lam la gnas pa'i sems can dpag tu med pa dag la lam ston 
[\[268a.2\]]te/_nyan thos kyi theg pa'i lam la gnas pa'i sems can dag la ni nyan thos kyi theg pa'i lam ston/_rang sangs rgyas kyi theg pa'i lam la gnas pa'i sems can dag la ni rang sangs rgyas kyi theg pa'i lam ston/_sangs rgyas kyi theg pa'i lam la gnas pa'i sems can 
[\[268a.3\]]dag la ni theg pa chen po'i lam ston te/_nges par 'byung ba de dag la so so ci rigs par lam bstan nas slar log ste/_sems can gzhan dag kyang sgrol bar byed pas de'i phyir skyes bu dam pa de ni lam mtshon pa lta bu zhes bya'o/_/blo gros brtan pa 'di lta ste/_dper na gru legs 
[\[268a.4\]]par sbyar ba byas pa ni sems can tshad med pa bsgral ba'i phyir/_tshu rol gyi 'gram nas pha rol gyi 'gram du 'gro zhing bsgral nas/_sems can gzhan bsgral ba'i phyir slar yang pha rol gyi 'gram nas tshu rol gyi 'gram du 'ong ngo /_/blo gros brtan pa de bzhin du dpa' bar 'gro 
[\[268a.5\]]ba'i ting nge 'dzin 'di la gnas pa'i byang chub sems dpa' yang 'khor ba'i rgyun la gnas pa'i chu bo bzhis ded pa'i sems can dag mthong nas de dag 'khor ba'i rgyun las bsgral ba'i phyir sems can de dag ji ltar mos pa bzhin du mya ngan las 'da' ba ston par byed de/_dpa' bar 
[\[268a.6\]]'gro ba'i ting nge 'dzin la gnas pa'i byang chub sems dpa' de gal te nyan thos kyi theg pas 'dul ba'i sems can dag mthong na/_de dag yongs su mya ngan las bzla ba'i phyir/_de yang de dag dang lhan cig tu yongs su mya ngan las kyang 'da' la/_de dpa' bar 'gro ba'i ting nge 
[\[268a.7\]]'dzin 'di nyid kyi stobs bskyed pas slar skye bar yang ston to/_/de gal te rang sangs rgyas kyi theg pas 'dul ba'i sems can dag mthong na/_de dag yongs su mya ngan las bzla ba'i phyir de yang de dag dang lhan cig tu yongs su mya ngan las kyang 'da' la/_de dpa' bar 
[\[268b\]]
[\[268b.1\]]'gro ba'i ting nge 'dzin 'di nyid kyi stobs bskyed pas slar yang skye bar ston to/_/de 'khor ba las mya ngan las 'das par yang 'gro la sems can gzhan bsgral ba'i phyir slar yang 'khor ba na yang snang ste/_skyes bu de dag ni mnyan pa lta bu zhes bya'o/_/blo gros brtan pa 'di lta ste/_
[\[268b.2\]]dper na sgyu ma mkhan ni skye bo phal po che tshogs pa'i mdun du bdag shi bar ston te/_bdag tshig pa'am/_zos pa'am/_rnyis pa'am/_skams pa'am/_rnam par 'thor ba bstan nas/_des sems can de dag las nor blangs te/_slar 'dug par byed do/_/blo gros brtan pa de 
[\[268b.3\]]bzhin du dpa' bar 'gro ba'i ting nge 'dzin la gnas pa'i byang chub sems dpa' yang sems can yongs su smin par bya ba'i phyir skye ba dang /_rga ba dang /_na ba dang /_'chi ba yang ston la/_de skye ba yang med/_rga ba yang med/_na ba yang med/_'chi ba yang med do/_/blo gros brtan pa 
[\[268b.4\]]de yang dpa' bar 'gro ba'i ting nge 'dzin la gnas pa'i byang chub sems dpa'i ting nge 'dzin yongs su sbyong ba byed pa'i bye brag tu blta'o/_/blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni shes rab dang ldan pa yin te/_shes rab 
[\[268b.5\]]rno bas de sems can gyi rang bzhin yang mi dmigs la sems can yongs su smin par bya ba'i phyir sems can sems can zhes tha snyad kyang 'dogs so/_/srog dang gang zag gi rang bzhin yang mi dmigs la srog dang gang zag du tha snyad gdags pa yang tha snyad du 'dogs 
[\[268b.6\]]so/_/las dang rnam par smin pa'i rang bzhin yang mi dmigs la las dang rnam par smin pa yang ston to/_/'khor ba'i nyon mongs pa'i rang bzhin yang mi dmigs la 'khor ba'i nyon mongs pa yongs su shes pa yang ston to/_/mya ngan las 'da' bar 'gro ba yang mi gtong la mya 
[\[268b.7\]]ngan las 'da' bar 'gro bar bya ba'i phyir chos kyang ston to/_/chos gdags pa yang mi dmigs la dge ba dang /_mi dge ba'i chos rnam par gzhag pa yang ston to/_/de shes rab thogs pa med pa'i dam pa'i pha rol tu phyin pas 'dod pa'i khams la yang mi chags la de na 
[\[269a\]]
[\[269a.1\]]yang snang ngo /_/gzugs kyi khams la yang mi chags la de na yang snang ngo /_/de gzugs kyi khams kyi bsam gtan la snyoms par zhugs par yang snang la 'dod pa'i khams su yang skye'o/_/gzugs med pa'i khams kyi snyoms par 'jug pa la snyoms par zhugs 
[\[269a.2\]]par yang snang la gzugs kyi khams su yang skye'o/_/de ni 'dod pa'i khams na spyod par yang snang la 'du shes med 'du shes med min skye mched kyi snyoms par 'jug pa la yang snyoms par 'jug cing 'dod pa'i khams su yang skye'o/_/de bsam gtan dang /_bsam gtan gyi yan lag 
[\[269a.3\]]rnams kyang shes shing mnyam par gzhog pa dang ldang bar yang byed la sems can yongs su smin par bya ba'i phyir gang dang gang du 'dod pa de dang der skye bar yang byed do/_/de thabs dang shes rab kyi yongs su bzung bas spyod pa thams cad las ldog pa la yang gnas la sems can yongs 
[\[269a.4\]]su smin par bya ba'i phyir yang spyod do/_/chos gang la yang nye bar mi spyod la spyod pa thams cad las kyang ma log pa yin no/_/de ni ngar 'dzin pa dang /_nga yir 'dzin pa dag dang yang bral ba yin la len pa dang gtong bar yang snang ngo /_/de shes rab dang ye shes dang ldan pas 
[\[269a.5\]]ye shes kyis byas pa'i las thams cad byed kyi/_nga rgyal gyis byed pa yang ma yin la las dang rnam par smin par brjod pa yang ma yin no/_/sems can yongs su smin par bya ba'i phyir/_de lug ltar lkugs pa dang /_blun pa dang /_glen pa dang /_'on par yang ston la de tshangs pa'i 
[\[269a.6\]]sgra dang /_skad dang /_dbyangs kyi sgra 'byin pa dang ldan pa yang yin no/_/de bzo thams cad kyi pha rol tu phyin cing shes rab kyi pha rol tu phyin pas ci zhig bshad ces mi rtog_/ci zhig smra zhes mi sems/_ji ltar bstan par bya zhes tshol bar yang mi byed la/_'khor gang dang 
[\[269a.7\]]gang du 'gro ba de dang de dag tu lhun gyis grub cing /_dpa' bar 'gro ba'i ting nge 'dzin gyi mthus 'khor thams cad kyi dbang po mchog dang /_mchog ma yin pa shes pa'i phyir chos la spobs par byed de/_de'i ye shes bri ba'am/_gang bar yang mi 'gyur zhing /_'khor thams cad kyang 
[\[269b\]]
[\[269b.1\]]legs par bshad pas tshim par byed do/_/blo gros brtan pa 'di lta ste/_dper na bud med dam/_skyes pa'am/_khye'u'am/_bu mos snod chung ngu yang rung /_chen po yang rung ste/_ji tsam pa de khyer nas/_chu mig gam/_mtshe'u'am/_rdzing ngam/_lteng ka'am/_'bab chu'am/_rgya mtsho 
[\[269b.2\]]chen por song ste/_snod de dag thams cad yongs su bkang nas song yang chu mig gam/_mtshe'u'am/_rdzing ngam/_lteng ka'am/_'bab chu'am/_rgya mtsho chen po de yang cung zad kyang bri ba yang med la sems can de dag kyang tshim par byed do/_/blo gros brtan pa de bzhin du dpa' bar 'gro ba'i 
[\[269b.3\]]ting nge 'dzin 'di la gnas pa'i byang chub sems dpa' yang 'khor gang dang gang du 'gro yang rung ste/_gal te rgyal rigs kyi 'khor tam/_gal te bram ze'i 'khor tam/_gal te khyim bdag gi 'khor tam/_gal te dge sbyong gi 'khor tam/_gal te brgya byin gyi 'khor tam/_gal 
[\[269b.4\]]te tshangs pa'i 'khor du 'gro na yang /_de dag thams cad la lhun gyis grub cing legs par bshad pas tshim par byed de/_ji lta bur rigs dang /_dbang po dang /_mos pa ji lta ba bzhin du chos 'chad pa byung yang /_byang chub sems dpa' de'i shes rab dang /_ye shes dang /_
[\[269b.5\]]spobs pa dang /_ston pa yongs su 'bri ba yang med la 'khor thams cad kyang legs par bshad pas tshim par byed do/_/blo gros brtan pa dpa' bar 'gro ba'i ting nge 'dzin 'di la gnas pa'i byang chub sems dpa' ni mthong ma thag tu yang sems can rnams 'dul bar byed do/_/thos 
[\[269b.6\]]pa dang /_spyod lam dang /_bshad pa dang /_mi smra bar 'dug pas kyang sems can dag 'dul bar byed do/_/blo gros brtan pa 'di lta ste/_dper na sman gyi rgyal po chen po blta na sdug pa zhes bya ba ni mthong ma thag tu sems can dag gi nad sel bar byed do/_/blo gros brtan pa de 
[\[269b.7\]]bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang mthong ma thag tu sems can de dag gi nad 'di lta ste/_'dod chags dang /_zhe sdang dang /_gti mug gi nad rnams sel bar byed do/_/blo gros brtan pa 'di lta ste/_dper na sman gyi 
[\[270a\]]
[\[270a.1\]]rgyal po chen po 'bral ba zhes bya ba des bskus pa'i rnga chen po g.yul gyi ngogs su brdungs na/_rnga'i sgra de thos ma thag tu sems can rnams zug rngu rnams ltung bar 'gyur/_dug thams cad kyang mi dug par 'gyur ro/_/blo gros brtan pa de bzhin du dpa' bar 'gro ba'i ting nge 'dzin 
[\[270a.2\]]'di la gnas pa'i byang chub sems dpa'i ming thos ma thag tu sems can rnams kyi 'dod chags dang /_zhe sdang dang /_gti mug gi nyon mongs pa'i zug rngu rnams ltung bar 'gyur/_lta bar gyur pa'i dug thams cad kyang mi dug par 'gyur ro/_/blo gros brtan pa 'di lta ste/_dper na sman gyi shing 
[\[270a.3\]]ljon pa ni rtsa ba nas byung yang sems can rnams kyi nad sel bar byed do/_/sdong po'am/_yal ga'am/_'dab ma'am/_me tog gam/_'bras bu'am/_shun pa'am/_gsog gam/_snying po las blangs kyang sems can rnams kyi nad sel bar byed do/_/bsgreng ngam/_'gyel 
[\[270a.4\]]tam/_dum bu dum bur bcad pa las blangs kyang sems can rnams kyi nad sel bar byed do/_/blo gros brtan pa de ltar na sman gyi shing ljon pa ni sems can rnams kyi nad zhi bar bya ba'i 'tsho bar nam yang mi 'gyur ba ma yin no/_/blo gros brtan pa de bzhin du dpa' bar 'gro ba'i ting nge 'dzin 
[\[270a.5\]]'di la gnas pa'i byang chub sems dpa' yang sems can rnams kyi nyon mongs pa'i nad zhi bar bya ba'i 'tsho bar nam yang mi 'gyur ba ma yin te/_gang dag de la phan pa dang /_gnod par byed pa de dag gi nye bar 'tsho bar yang 'gyur/_gang de la bkur sti byed pa dang /_bkur sti mi byed pa 
[\[270a.6\]]de dag nye bar 'tsho bar yang 'gyur ro/_/de shi zhing shi ba'i dus byas par gyur pa'i sha la gang dag za ba dud 'gro'i skye gnas su song ba rkang gnyis pa dang /_rkang bzhi pa dang /[ {]ri dgas [,]ri dwags [}]dang /_bya'i tshogs de dag kyang byang chub sems dpa' de'i sngon gyi smon lam dang /_tshul khrims kyi stobs 
[\[270a.7\]]bskyed pas de'i 'chi ba'i dus byas te/_shi 'phos ma thag tu bde 'gro mtho ris kyi 'jig rten lha'i nang du skye bar 'gyur te/_de dag ngan song dang /_nad rnams dang bral bar 'gyur ro/_/blo gros brtan pa de ltar na sman gyi shing ljon pa zhes bya ba de ni dpa' bar 'gro ba'i ting nge 'dzin la gnas 
[\[270b\]]
[\[270b.1\]]pa'i byang chub sems dpa'i tshig [{]bla dgas [,]bla dwags [}]so/_/blo gros brtan pa dpa' bar 'gro ba'i ting nge 'dzin 'di la gnas pa'i byang chub sems dpa' de la ni pha rol tu phyin pa drug po 'di dag ma bstan par tshe rabs thams cad du rtag tu 'jug par 'gyur ro/_/gom pa 'dor ba thams cad la yang 
[\[270b.2\]]pha rol tu phyin pa drug po 'di dag 'jug par 'gyur ro/_/dbugs rngub pa dang /_'byung ba thams cad la yang pha rol tu phyin pa drug po 'di dag 'jug par 'gyur ro/_/sems bskyed cing sems bskyed pa thams cad la yang pha rol tu phyin pa drug po 'di dag 'jug par 'gyur ro/_/de ci'i 
[\[270b.3\]]phyir zhe na/_'di ltar blo gros brtan pa byang chub sems dpa' de'i lus ni chos kyi rang bzhin no/_/gnas pa ni chos kyi rang bzhin no/_/blo gros brtan pa 'di lta ste/_dper na rgyal po 'am/_blon pos yan lag gi tshogs 'bum dang ldan pa'i spos kyi phye ma btags pa rdul lta bu zhib mor 
[\[270b.4\]]byas pa sbyar ba las mi la la zhig 'ongs te/_kye lha spos kyi phye ma'i tshogs sbyar ba 'di las spos gzhan dang ma 'bags pa/_spos gzhan dang ma 'dres pa'i yan lag gcig cig blang bar 'tshal lo zhes de skad zer na/_blo gros brtan pa de ji snyam du sems/_spos kyi phye ma sbyar 
[\[270b.5\]]ba de las spos gzhan dang ma 'bags pa/_spos gzhan dang ma 'dres pa'i yan lag gcig blang bar nus sam/_gsol pa/_bcom ldan 'das de ni mi nus so/_/bcom ldan 'das kyis bka' stsal pa/_blo gros brtan pa de bzhin du byang chub sems dpa' de'i lus yun ring 
[\[270b.6\]]po nas pha rol tu phyin pa thams cad kyis bsgos pa dang /_pha rol tu phyin pa thams cad kyis bsgos pa'i sems dang /_sems las byung ba thams cad 'byung bar 'gyur te/_de'i sems bskyed cing sems bskyed pa thams cad la pha rol tu phyin pa drug po dag 'byung bar 'gyur ro/_/
[\[270b.7\]]blo gros brtan pa ji ltar na byang chub sems dpa' de'i sems bskyed pa thams cad la pha rol tu phyin pa drug po dag 'byung bar 'gyur zhe na/_blo gros brtan pa 'di ltar gang sems kyis btang ba dang /_spangs pa dang /_mngon par ma zhen pa de ni de'i sbyin pa'i pha rol tu phyin pa'o/_/
[\[271a\]]
[\[271a.1\]]gang sems zhi ba dang /_rab tu zhi ba dang /_nye bar zhi ba dang /_shin tu zhi gnas su gyur pa de ni de'i tshul khrims kyi pha rol tu phyin pa'o/_/gang sems kyi mi zad pa'i chos nyid dang /_yul thams cad kyis smas par mi 'gyur ba de ni de'i bzod pa'i pha rol tu phyin pa'o/_/
[\[271a.2\]]gang sems kyi rnam par sgrub pa dang /_dbye ba dang /_dben pa dang /_rnam par shes pa de ni de'i brtson 'grus kyi pha rol tu phyin pa'o/_/gang sems kyi nges par sems pa dang /_nye bar rtog pa dang /_gang yang de'i shin tu sems pa de ni bsam gtan gyi pha rol tu phyin pa'o/_/gang sems 
[\[271a.3\]]rab tu shes pa dang /_so sor rtog pa dang /_rab tu zhi ba dang /_nye bar zhi ba dang /_mngon sum du shes pa de ni de'i shes rab kyi pha rol tu phyin pa'o/_/blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' la ni 'jug pa 'dis sems bskyed 
[\[271a.4\]]pa thams cad la pha rol tu phyin pa drug 'jug go/_/de nas bcom ldan 'das la byang chub sems dpa' sems dpa' chen po blo gros brtan pas 'di skad ces gsol to/_/bcom ldan 'das ji tsam du byang chub sems dpa' gang dpa' bar 'gro ba'i ting nge 'dzin 'di shin tu yongs su grub 
[\[271a.5\]]pa de'i gnas pa ni bsam gyis mi khyab ste ngo mtshar to/_/bcom ldan 'das byang chub sems dpa' de bzhin gshegs pa'i gnas pas gnas par 'tshal bas dpa' bar 'gro ba'i ting nge 'dzin 'di la brtson par bgyi'o/_/de ci'i slad du zhe na/_de ltar de ni byis pa so so'i skye bo 
[\[271a.6\]]thams cad kyi gnas pa rnams na yang gda' la/_gang la yang chags par mi 'gyur/_zhe sdang bar mi 'gyur/_gti mug par mi 'gyur ro/_/de nas bcom ldan 'das la tshangs pa byams pa mchog ces bya ba des 'di skad ces gsol to/_/bcom ldan 'das byang chub sems 
[\[271a.7\]]dpa' byis pa so so'i skye bo thams cad kyis gnas pas gnas par 'tshal bas dpa' bar 'gro ba'i ting nge 'dzin 'di la bslab par bgyi'o/_/de ci'i slad du zhe na/_de ltar de ni byis pa so so'i skye bo thams cad kyi gnas pa rnams na yang gda' la/_gang la yang mi chags/_mi 
[\[271b\]]
[\[271b.1\]]'ching /_chags par mi 'gyur/_zhe sdang bar mi 'gyur/_gti mug par mi 'gyur ro/_/de nas bcom ldan 'das kyis tshangs pa byams pa mchog la legs so zhes bya ba byin te/_legs so legs so/_/tshangs pa de de bzhin no/_/ji skad smras pa bzhin te/_byang chub sems dpa' 
[\[271b.2\]]byis pa so so'i skye bo thams cad kyi gnas pas gnas par 'dod pas bslab pa thams cad la rlom sems med par dpa' bar 'gro ba'i ting nge 'dzin 'di la bslab par bya'o/_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das 
[\[271b.3\]]ji ltar slob na byang chub sems dpa' bslab pa thams cad la rlom sems ma mchis par dpa' bar 'gro ba'i ting nge 'dzin 'di la slob pa lags/_de skad ces gsol pa dang /_bcom ldan 'das kyis byang chub sems dpa' sems dpa' chen po blo gros brtan pa la 'di skad ces bka' stsal 
[\[271b.4\]]to/_/blo gros brtan pa 'di lta ste dper na 'phong gi slob dpon nam/_'phong gi slob ma ni thog mar ba lang gi ko ba la phog par byed do/_/gang gi tshe na ba lang gi ko ba la lobs pa de'i tshe shing leb la phog par byed do/_/gang gi tshe shing leb la lobs pa de'i tshe 'ben la phog par byed do/_/
[\[271b.5\]]gang gi tshe 'ben la lobs pa de'i tshe dbyug gu la phog par byed do/_/gang gi tshe dbyug gu la lobs pa de'i tshe skra brgya la phog par byed do/_/gang gi tshe skra brgya la lobs pa de'i tshe skra bcu la phog par byed do/_/gang gi tshe skra bcu la lobs pa de'i tshe skra gcig la phog par byed do/_/gang gi 
[\[271b.6\]]tshe skra gcig la lobs pa de'i tshe sgras mtshon pa la phog pa la slob par byed do/_/gang gi tshe sgras mtshon pa la lobs pa de'i tshe mi 'chor bar phog par 'gyur ro/_/gang gi tshe mi 'chor bar phog pa de'i tshe 'phong slob pa tshar phyin pa yin te/_de 'dod na nub mo mun pa mun nag gi nang na 
[\[271b.7\]]yang mi dang mi ma yin pa gang dang gang dag gi sgra bsgrags pa de dag der lhun gyis grub cing mi 'chor ba nyid du mda' 'gro'o/_/blo gros brtan pa de bzhin du byang chub sems dpa' dpa' bar 'gro ba'i ting nge 'dzin 'di la slob pa na thog ma nyid du bsam pa la slob bo/_/gang gi tshe bsam pa la 
[\[272a\]]
[\[272a.1\]]lobs par gyur pa de'i tshe sbyor ba la 'jug go/_/gang gi tshe sbyor ba la bslabs par gyur pa de'i tshe lhag pa'i bsam pa la 'jug go/_/gang gi tshe lhag pa'i bsam pa la bslabs par gyur pa de'i tshe byams pa chen po la 'jug go/_/gang gi tshe byams pa chen po la bslabs par 
[\[272a.2\]]gyur pa de'i tshe snying rje chen po la 'jug go/_/gang gi tshe snying rje chen po la bslabs par gyur pa de'i tshe dga' ba chen po la 'jug go/_/gang gi tshe dga' ba chen po la bslabs par gyur pa de'i tshe btang snyoms chen po la 'jug go/_/gang gi tshe btang snyoms chen po la bslabs par gyur pa de'i tshe byang 
[\[272a.3\]]chub sems dpa'i 'phags pa'i gnas pa bzhi la bslabs pa yin te/_bzhi gang zhe na/_byams pa chen po dang /_snying rje chen po dang /_dga' ba chen po dang /_btang snyoms chen po'o/_/gang gi tshe byang chub sems dpa'i 'phags pa'i gnas pa 'di bzhi la bslabs par gyur pa de'i 
[\[272a.4\]]tshe rjes su 'thun pa'i mngon par shes pa lnga po mi nyams pa dag la slob bo/_/gang gi tshe rjes su 'thun pa'i mngon par shes pa lnga po mi nyams pa dag la bslabs par gyur pa de'i tshe pha rol tu phyin pa drug tshar phyin pa yin no/_/gang gi tshe pha rol tu phyin pa drug tshar phyin par gyur pa de'i tshe 
[\[272a.5\]]thabs mkhas pa rtogs par khong du chud pa yin no/_/gang gi tshe thabs mkhas pa rtogs par khong du chud pa de'i tshe rjes su 'thun pa'i bzod pa gnyis pa la gnas pa yin no/_/gang gi tshe rjes su 'thun pa'i bzod pa gnyis pa la gnas pa de'i tshe mi skye ba'i chos la bzod pa 'thob bo/_/
[\[272a.6\]]gang gi tshe mi skye ba'i chos la bzod pa dang ldan pa de'i tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan par 'gyur ro/_/gang gi tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung 
[\[272a.7\]]bstan pa de'i tshe sa brgyad pa la 'jug par 'gyur ro/_/gang gi tshe sa brgyad pa la zhugs par gyur pa de'i tshe byang chub sems dpa'i ting nge 'dzin da ltar gyi sangs rgyas mngon sum du bzhugs pa mthong ste/_de ting nge 'dzin de dang ldan pas sangs rgyas mthong ba dang mi 'bral bar 'gyur ro/_/
[\[272b\]]
[\[272b.1\]]gang gi tshe sangs rgyas mthong ba dang mi 'bral ba de'i tshe sangs rgyas kyi chos thams cad yongs su rdzogs shing yongs su grub pa thob par 'gyur ro/_/des sangs rgyas kyi chos thams cad yongs su rdzogs shing yongs su grub pa la gnas nas sangs rgyas kyi zhing bkod pa phun sum tshogs pa mngon 
[\[272b.2\]]par sgrub bo/_/de sangs rgyas kyi zhing bkod pa yongs su bzung nas skye ba dang /_rigs dang /_rus phun sum tshogs pa dang /_mngal du 'jug pa dang /_mngon par 'byung ba phun sum tshogs pa yongs su rdzogs par byed do/_/de skye ba dang /_rigs dang /_rus phun sum tshogs pa dang /_mngal 
[\[272b.3\]]du 'jug pa dang /_mngon par 'byung ba phun sum tshogs par gyur nas sa bcu yongs su rdzogs par byed do/_/de sa bcu la gnas nas sangs rgyas thams cad kyis dbang bskur ba 'thob bo/_/de sangs rgyas thams cad kyis dbang bskur ba thob nas byang chub sems dpa'i ting nge 'dzin thams 
[\[272b.4\]]cad thob par 'gyur ro/_/de byang chub sems dpa'i ting nge 'dzin thams cad thob nas phyis dpa' bar 'gro ba'i ting nge 'dzin 'di thob par 'gyur ro/_/dpa' bar 'gro ba'i ting nge 'dzin thob pa'i byang chub sems dpa' de ni sems can rnams la sangs rgyas kyi mdzad pas nye bar gnas par 
[\[272b.5\]]'gyur te/_byang chub sems dpa'i chos nyid de yang mi gtong ngo /_/blo gros brtan pa de ltar na byang chub sems dpa' gang chos de lta bu dag la bslabs par gyur pa de ni dpa' bar 'gro ba'i ting nge 'dzin 'di thob par 'gyur ro/_/blo gros brtan pa dpa' bar 'gro ba'i ting nge 'dzin 'di la 
[\[272b.6\]]gnas pa'i byang chub sems dpas ni gang du yang bslab par mi bya'o/_/de ci'i phyir zhe na/_sngon legs par bslabs pa'i phyir te/_sangs rgyas kyi chos thams cad de la mngon du 'gyur ro/_/blo gros brtan pa 'di lta ste/_dper na 'phong gi slob dpon nam/_'phong gi slob 
[\[272b.7\]]ma ni sgras mtshon pa la phog par byed par gnas pas phyis gang du yang mi slob bo/_/de ci'i phyir zhe na/_sngon legs par bslabs pa'i phyir te/_phog par bya ba thams cad de la mngon du 'gyur ro/_/blo gros brtan pa de bzhin du dpa' bar 'gro ba'i ting nge 'dzin 'di la 
[\[273a\]]
[\[273a.1\]]gnas pa'i byang chub sems dpas kyang chos gang la yang bslab par mi bya'o/_/de ci'i phyir zhe na/_de sngon legs par bslabs pa'i phyir te/_ting nge 'dzin thams cad dang /_snyoms par 'jug pa thams cad dang /_rnam par thar pa thams cad dang /_byang chub sems 
[\[273a.2\]]dpa'i yon tan gyi chos thams cad de la mngon du 'gyur ro/_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das bdag spobs so/_/bde bar gshegs pa bdag spobs so/_/bcom ldan 'das kyis bka' stsal pa/_blo 
[\[273a.3\]]gros brtan pa de'i dus la da bab par shes na khyod spobs par gyis shig_/blo gros brtan pas gsol pa/_bcom ldan 'das 'di lta ste/_dper na stong gsum gyi stong chen po la dbang ba'i tshangs pa chen po ni stong gsum gyi stong chen po'i 'jig rten gyi khams 'di la tshegs chung ngus rnam 
[\[273a.4\]]par lta bar bgyid do/_/bcom ldan 'das de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus byang chub sems dpa'i chos thams cad la rnam par lta zhing sems can thams cad kyi sems dang /_spyod pa rnams kyang 'tshal to/_/bcom 
[\[273a.5\]]ldan 'das kyis bka' stsal pa/_blo gros brtan pa de de bzhin no/_/ji skad smras pa bzhin te/_byang chub sems dpa' gang dag dpa' bar 'gro ba'i ting nge 'dzin 'di la gnas pa de dag ni kun tu rnam par bltas par blta bar byas te/_sangs rgyas kyi chos thams cad mngon sum 
[\[273a.6\]]du gyur pa dag go_/de nas bcom ldan 'das la brgya byin lhun po'i rtse 'dzin ces bya ba stong gsum gyi stong chen po'i 'jig rten gyi khams 'di'i mtha'i gling na gnas pas 'di skad ces gsol to/_/bcom ldan 'das 'di lta ste/_dper na ri rab kyi rtse mo la gnas na tshegs chung ngus bang 
[\[273a.7\]]rim thams cad blta'o/_/bcom ldan 'das de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus nyan thos kyi spyod pa thams cad la rnam par lta zhing rang sangs rgyas kyi spyod pa thams cad dang /_byang chub sems dpa'i spyod pa 
[\[273b\]]
[\[273b.1\]]thams cad dang /_sems can thams cad kyi spyod pa la yang rnam par blta'o/_/de nas byang chub sems dpa' blo gros brtan pas brgya byin lhun po'i rtse 'dzin la 'di skad ces smras so/_/kye grogs po khyod gling bzhi pa'i 'jig rten gyi khams gang nas 'dir 'ongs/_ri rab gang gi rtse mo 
[\[273b.2\]]la gnas/_de skad ces smras pa dang /_byang chub sems dpa' blo gros brtan pa la brgya byin lhun po'i rtse 'dzin gyis 'di skad ces smras so/_/rigs kyi bu byang chub sems dpa' gang dpa' bar 'gro ba'i ting nge 'dzin 'di thob pa de la khyod gang na gnas zhes gnas mi 'dri'o/_/de ci'i 
[\[273b.3\]]phyir zhe na/_de ni sangs rgyas kyi zhing thams cad na gnas so/_/de ni gang du yang mngon par zhen pas mi gnas so/_/de ni dmigs pas mi gnas so/_/de ni lta bar gyur pas mi gnas so/_/de nas byang chub sems dpa' blo gros brtan pas brgya byin lhun po'i rtse 'dzin la 'di skad 
[\[273b.4\]]ces smras so/_/kye grogs po ci khyod kyis dpa' bar 'gro ba'i ting nge 'dzin 'di thob bam/_brgya byin lhun po'i rtse 'dzin gyis smras pa/_rigs kyi bu ci ting nge 'dzin 'di thob pa'am/_ma thob pas nye bar gnas sam/_smras pa/_de ni ma yin no/_/smras pa/_rigs 
[\[273b.5\]]kyi bu de lta bas na byang chub sems dpa' gang ting nge 'dzin 'dis gnas pa de ni chos gang yang mi 'thob cing thob pa med do/_/byang chub sems dpa' blo gros brtan pas smras pa/_kye grogs po khyod kyi spobs pa las na khyod ni dpa' bar 'gro ba'i ting nge 'dzin 'di la gnas so/_/
[\[273b.6\]]smras pa/_rigs kyi bu chos thams cad gnas med pa'i phyir kho bos ni dpa' bar 'gro ba'i ting nge 'dzin 'di gang la gnas pa'i chos de ma mthong ngo /_/de ci'i phyir zhe na/_byang chub sems dpa' ting nge 'dzin 'di la gnas pa ni chos gang la yang mi gnas so/_/gang la 
[\[273b.7\]]yang mi gnas pa de la ni len pa med do/_/gang la len pa med pa de la chos bstan pa gang yang med do/_/de nas bcom ldan 'das kyis byang chub sems dpa' blo gros brtan pa la 'di skad ces bka' stsal to/_/blo gros brtan pa khyod kyis brgya byin lhun po'i rtse 'dzin mthong ngam/_gsol 
[\[274a\]]
[\[274a.1\]]pa/_bcom ldan 'das mthong ngo /_/bcom ldan 'das kyis bka' stsal pa/_blo gros brtan pa brgya byin lhun po'i rtse 'dzin 'di ni dpa' bar 'gro ba'i ting nge 'dzin 'di thob pa'o/_/nges par gyur pa thob pa'o/_/tshegs med pa thob pa'o/_/'di ni dpa' bar 'gro ba'i ting 
[\[274a.2\]]nge 'dzin la gnas nas stong gsum gyi stong chen po'i 'jig rten gyi khams 'di na brgya byin gyi gnas ji snyed yod pa de thams cad du 'di ston par byed do/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das gal te brgya byin lhun po'i rtse 'dzin 'di/_brgya 
[\[274a.3\]]byin gyi gnas thams cad du gda' ba lags na/_bdag gis ni 'di brgya byin gyi gnas ri rab kyi rtse mor sngon chad ma mthong ngo /_/de nas brgya byin lhun po'i rtse 'dzin gyis lha'i dbang po brgya byin la 'di skad ces smras so/_/kau shi ka gal te khyod lta bu la kho bo lta bu'i gzugs kyi lus yongs su 
[\[274a.4\]]grub pa bstan du zin na/_de'i phyir brgya byin gyi gnas thams cad du khyed gda' bar mi 'gyur te/_kau shi ka kho bo ni khyod kyi brgya byin gyi gnas su rgyu mod kyi kho bo khyod kyis mi mthong ngo /_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das 
[\[274a.5\]]bdag cag ni skyes bu dam pa 'di'i gzugs kyi lus yongs su grub pa mthong bar 'tshal lo/_/bcom ldan 'das kyis bka' stsal pa/_ci kau shi ka skyes bu dam pa 'di'i gzugs kyi lus yongs su grub pa mthong bar 'dod dam/_gsol pa/_bcom ldan 'das mthong bar 'tshal 
[\[274a.6\]]lo/_/de nas bcom ldan 'das kyis brgya byin lhun po'i rtse 'dzin la bka' stsal pa/_skyes bu dam pa khyod kyis lha'i dbang po brgya byin 'di la rang gi gzugs kyi lus yongs su grub pa ston cig_/de nas brgya byin lhun po'i rtse 'dzin gyis bdag gi gzugs kyi lus yongs su grub 
[\[274a.7\]]pa bstan to/_/gzugs kyi lus yongs su grub pa bstan ma thag tu de nas 'khor de na brgya byin nam/_tshangs pa'am/_'jig rten skyong ba'am/_gnas gtsang ma'i ris kyi lha'am/_nyan thos kyi theg pa pa'am/_rang sangs rgyas kyi theg pa pa'am/_byang chub sems dpa'i 
[\[274b\]]
[\[274b.1\]]theg pa pa'am/_de ma yin pa sems can gzhan yang rung ste/_gang dag gis dpa' bar 'gro ba'i ting nge 'dzin 'di ma thob pa de dag thams cad kyi lus ni 'di lta ste/_dper na snag tsha'i phung po bzhin du snang ngo /_/brgya byin de'i lus ni ri rab bzhin du mngon par 'phags shing lam me lhan ne lhang 
[\[274b.2\]]nger snang ngo /_/de bzhin gshegs pa'i sku ni de'i nyis gyur tu bzhugs par snang ngo /_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das sems can chen po 'di'i gzugs kyi lus yongs su grub pa ngo mtshar te/_bcom ldan 'das brgya 
[\[274b.3\]]byin dang /_tshangs pa dang /_'jig rten skyong ba 'di dag gi lus ni snag tsha'i phung po bzhin du mchis par gda'o/_/bcom ldan 'das bdag ri rab kyi rtse mo 'di la mchis shing gang gi tshe na bdag chos bzang lha'i mdun sar mchis pa de'i tshe/_bcom ldan 'das bdag gi mgul du brgya 
[\[274b.4\]]byin thogs pa zhes bgyi ba'i nor bu rin po che chen po thogs pas de'i 'od kyis lha'i 'khor thams cad mog mog por gyur te/_lam mer ma mchis/_lhan ner ma mchis/_lhang nger ma mchis na/_bcom ldan 'das skyes bu dam pa de'i 'od kyis bdag mog mog por bgyis lags 
[\[274b.5\]]te/_bdag gi brgya byin thogs pa'i nor bu rin po che chen po de yang lam mer ma mchis/_lhan ner ma mchis/_lhang nger ma mchis so/_/de skad ces gsol pa dang /_bcom ldan 'das kyis lha'i dbang po brgya byin la 'di skad ces bka' stsal to/_/kau shi ka gal te stong gsum gyi 
[\[274b.6\]]stong chen po'i 'jig rten gyi khams 'di brgya byin thogs pa'i nor bu rin po che chen pos yongs su gang du zin kyang lha thams cad snang ba zhes bya ba'i nor bu rin po che zhes bya ba yod de/_de'i 'od kyis brgya byin thogs pa'i nor bu rin po che de dag thams cad mog mog por 'gyur ro/_/kau 
[\[274b.7\]]shi ka gal te stong gsum gyi stong chen po'i 'jig rten gyi khams 'di'i lha thams cad snang ba'i nor bu rin po ches yongs su gang du zin kyang rdo rje snang ba zhes bya ba'i nor bu rin po che yod de/_de'i 'od kyis lha thams cad snang ba'i nor bu rin po che de dag thams cad mog mog por 'gyur 
[\[275a\]]
[\[275a.1\]]ro/_/kau shi ka gal te stong gsum gyi stong chen po'i 'jig rten gyi khams 'di rdo rje snang ba'i nor bu rin po ches yongs su gang du zin kyang snang ba thams cad bsdus pa zhes bya ba'i nor bu rin po che yod de/_des rdo rje snang ba'i nor bu rin po che thams cad mog mog por byed do/_/
[\[275a.2\]]kau shi ka brgya byin 'di'i mgul du snang ba thams cad bsdus pa zhes bya ba'i nor bu rin po che chen po thogs pa mthong ngam/_bcom ldan 'das gang gi tshe bdag gis brtags pa de'i tshe na mig zi zi por gyur lags te/_de'i 'od ni de lta bu lags so/_/bka' stsal pa/_kau shi ka byang chub 
[\[275a.3\]]sems dpa' gang dpa' bar 'gro ba'i ting nge 'dzin 'di thob par gyur pa de/_gang gi tshe na lha'i dbang po brgya byin du gyur pa de'i tshe/_de'i mgul du nor bu rin po che de lta bu thogs par 'gyur ro/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 
[\[275a.4\]]'das gang dag gis bla na med pa yang dag par rdzogs pa'i byang chub tu sems ma bskyed pa'i sems can de dag ni gzugs kyi lus yongs su grub pa 'di lta bu las yongs su nyams so/_/bcom ldan 'das sems can de dag ni dpa' bar 'gro ba'i ting nge 'dzin 'di las yongs su nyams so/_/
[\[275a.5\]]de nas lha'i dbang po brgya byin gyis bshad pa de lha'i bu sbed pas thos nas lha'i dbang po brgya byin la 'di skad ces smras so/_/kye yab nyan thos kyi nges par gyur pa la zhugs pa'i sems can brgya phrag mang po dag sangs rgyas kyi chos la 'dod pa'i sems bskyed kyang ci zhig byar yod de/_
[\[275a.6\]]de dag ni 'khor ba'i rgyun gyi mtshams bcad pa'o/_/kye yab gang dag gis byang chub tu sems bskyed pa dang /_gang dag byang chub tu sems bskyed pa dang /_gang dag byang chub tu sems bskyed par 'gyur ba de dag gis ni sangs rgyas kyi chos 'di dag la 'dod pa'i sems bskyed par bya ste/_
[\[275a.7\]]de dag ni gzugs kyi lus yongs su grub pa 'di lta bu thob par 'gyur ro/_/kye yab 'di lta ste/_dper na nyi ma dang zla ba'i bsngags pa ji tsam mang du brjod cing bsngags pa bshad pa la mi dmus long gis 'dod pa'i sems bskyed kyang des de dag mi mthong ste/_myong bar mi 'gyur ro/_/
[\[275b\]]
[\[275b.1\]]kye yab de bzhin du nyan thos kyi nges par gyur pa la zhugs pa ni sangs rgyas kyi chos rnams kyi bsngags pa brjod bsngags pa bstan pa la 'dod pa'i sems ji tsam mang du bskyed kyang des sangs rgyas kyi chos dang yon tan rnams mi shes mi mthong mi myong ngo /_/kye yab de bas na gzugs 'dod pas 
[\[275b.2\]]bla na med pa yang dag par rdzogs pa'i byang chub tu sems bskyed par bgyi ste/_de'i gzugs kyi lus kha dog yongs su grub pa 'di lta bur 'gyur ro/_/lha'i bu sbed pas bstan pa 'di bshad pa'i tshe lha'i bu khri nyis stong gis bla na med pa yang dag par rdzogs pa'i byang chub tu sems bskyed do/_/de nas 
[\[275b.3\]]byang chub sems dpa' blo gros brtan pas lha'i bu sbed pa la 'di skad ces smras so/_/lha'i bu khyod kyis dge ba'i rtsa ba ji tsam gyis bud med kyi lus las bsgyur/_smras pa/_rigs kyi bu theg pa chen po la gnas pas nam bud med dam/_skyes par gnas kyang nyes par mi 'gyur ro/_/
[\[275b.4\]]de ci'i phyir zhe na/_thams cad mkhyen pa'i sems ni khams gsum dang lhan cig mi gnas pa'i phyir te/_bud med dang skyes pa ni sems kyis rab tu phye ba yin no/_/yang rigs kyi bu khyod kyis dge ba'i rtsa ba ji tsam gyis bud med kyi lus las bsgyur ces gang de skad smras pa ni ji 
[\[275b.5\]]tsam du khyim thab la g.yo med cing phangs par sems pas rim gro byas pas so/_/smras pa/_khyod kyis ji ltar khyim thab la rim gro byas/_smras pa/_ston pa tsam du phangs par bsams pas so/_/smras pa/_ji ltar khyod kyis g.yo med par byas/_smras pa/_lus kyi las 
[\[275b.6\]]ji lta ba dang /_ngag gi las ji lta ba de bzhin du yid kyi las bgyis te/_rigs kyi bu de ni bud med kyi g.yo med pa'o/_/smras pa/_khyod kyis bud med kyi lus las ji ltar bsgyur/_smras pa/_ji ltar bsgrubs pa bzhin du'o/_/smras pa/_khyod kyis ji ltar bsgrubs/_smras pa/_ji ltar bsgyur ba 
[\[275b.7\]]bzhin du'o/_/smras pa/_lha'i bu bshad pa de'i don gang yin/_smras pa/_rigs kyi bu chos thams cad ni chos kyi dbyings su ro gcig pas na/_rigs kyi bu chos thams cad ni mi 'grub mi ldog go/_/yang rigs kyi bu ji srid du bdag smon par gyur pa de srid du bdag la bud med kyi 
[\[276a\]]
[\[276a.1\]]mtshan byung ngo /_/rigs kyi bu gang gi tshe na bdag la skyes pa'i mtshan byung bar gyur pa de'i tshe yang bdag gis bud med kyi rang bzhin gyi chos nyid de ma spangs so/_/rigs kyi bu de bas na 'di lta ste/_bud med dam/_skyes par 'dzin pa ni phyin ci log tu 'dzin pa'o/_/rigs kyi 
[\[276a.2\]]bu gang yang phyin ci log dang /_phyin ci ma log pa de gnyi ga gnyis su med pa gnyis su dbyer med pa'o/_/de ci'i phyir zhe na/_rigs kyi bu chos thams cad ni shin tu gnyis dang bral ba'o/_/de nas byang chub sems dpa' blo gros brtan pas lha'i bu sbed pa la 'di skad ces smras so/_/ci lha'i 
[\[276a.3\]]bu khyod kyis dpa' bar 'gro ba'i ting nge 'dzin 'di'i phyogs 'ga' yang mngon sum du gyur tam/_smras pa/_rigs kyi bu gzhan gyis bstan pas bdag la mngon sum du gyur gyi/_bdag gi ye shes kyis mngon sum du gyur pa ni ma lags so/_/rigs kyi bu bdag gis mngon par shes 
[\[276a.4\]]pa gang gi tshe na bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas rgyal po zas gtsang ma'i khab na byang chub sems dpar gyur cing bdag gi mal du slas kyi nang na bzhugs pa de'i tshe/_mtshan mo mi nyal tsam na shar phyogs nas tshangs pa 
[\[276a.5\]]gang gA'i klung gi bye ma snyed lhags te/_de na byang chub sems dpa' la 'di lta ste/_byang chub sems dpa'i lam dang /_nyan thos kyi lam yongs su zhus pa dang /_byang chub sems dpas de dag la ji ltar zhu ba zhus pa bzhin du lan blan te/_de na byang chub sems dpa' la tshangs pa 
[\[276a.6\]]gcig gis 'di skad ces smras so/_/skyes bu dam pa chos shes pa thob pa dang /_thogs pa med pa'i shes rab dang /_spobs pa 'di lta bu yang yod la/_'dod pa'i longs spyod dang /_rgyal srid la chags par yang byed pa 'di ni mi rigs so/_/de nas tshangs pa gzhan byang chub 
[\[276a.7\]]sems dpa'i thabs shes pa'i yon tan gyi chos la mngon sum du gyur pa de dag gis 'di skad ces smras so/_/rigs kyi bu 'di ni 'dod pa'i longs spyod dang /_rgyal srid kyi phyir khyim na gnas pa ma yin gyi/_'di ni sems can yongs su smin par bya ba'i phyir khyim na gnas te/_'di ni 
[\[276b\]]
[\[276b.1\]]'jig rten gyi khams gzhan du yang chos kyi 'khor lo skor la/_'dir yang byang chub sems dpar gyur par snang ngo /_/de'i tshe tshangs pa des 'di skad ces smras so/_/byang chub sems dpa' ting nge 'dzin gang la gnas na 'di 'dra ba'i rnam par 'phrul par 'gyur/_de dag gis smras pa/_
[\[276b.2\]]tshangs pa 'di ni dpa' bar 'gro ba'i ting nge 'dzin gyi yul lo/_/rigs kyi bu de'i tshe bdag 'di snyam du sems te/_rigs kyi bu 'di ltar 'dod pa la yang yongs su spyod cing rgyal srid kyang yongs su sdud la ting nge 'dzin kyang thob pa ni byang chub sems dpa' rnams kyi ting nge 'dzin gyi rtsal ngo 
[\[276b.3\]]mtshar to snyam mo/_/rigs kyi bu bdag gis de thos nas byang chub sems dpa' la shin tu ston par 'du shes mngon par bzhag go/_/bdag gis dad pa yang rnyed nas bdag gis lhag pa'i bsam pas bla na med pa yang dag par rdzogs pa'i byang chub tu sems bskyed de/_bdag kyang 
[\[276b.4\]]ye shes dang /_yon tan gyi chos 'di lta bu dang ldan par gyur cig ces bgyis so/_/rigs kyi bu 'di la ni bdag phyogs tsam zhig mngon du gyur gyi/_dpa' bar 'gro ba'i ting nge 'dzin 'di'i yon tan gyi bye brag ni bsam gyis mi khyab bo/_/de nas bcom ldan 'das la byang chub sems 
[\[276b.5\]]dpa' blo gros brtan pas 'di skad ces gsol to/_/bcom ldan 'das lha'i bu sbed pa'i lhag pa'i bsam pa bstan pa ni ngo mtshar te/_de ni dge ba'i bshes gnyen bcom ldan 'das kyis yongs su zin pas 'di lta ste dper na/_da ltar de bzhin gshegs pa dgra bcom pa yang dag par 
[\[276b.6\]]rdzogs pa'i sangs rgyas rnam par 'phrul pa bzhin du bcom ldan 'das lha'i bu sbed pa 'di yang ring po mi thogs par dpa' bar 'gro ba'i ting nge 'dzin 'di la gnas te rnam par 'phrul par 'gyur ro/_/bcom ldan 'das kyis bka' stsal pa/_rigs kyi bu de de bzhin no/_/de nas bcom ldan 'das la 
[\[276b.7\]]byang chub sems dpa' blo gros brtan pas 'di skad ces gsol to/_/bcom ldan 'das 'khor 'di na byang chub sems dpa' dpa' bar 'gro ba'i ting nge 'dzin 'di thob pa gang la la dag 'dus pa mchis sam/_de nas 'khor de na lha'i bu sangs rgyas blo gros mngon sum zhes bya ba 'dus 
[\[277a\]]
[\[277a.1\]]par gyur te/_'dug pa des byang chub sems dpa' blo gros brtan pa la 'di skad ces smras so/_/blo gros brtan pa khyod de bzhin gshegs pa ye shes rgya mtsho chen po'i spyan sngar 'dug ste/_byang chub sems dpa' sems dpa' chen po yon tan gyi chos rin po che mtha' 
[\[277a.2\]]yas pa dang ldan pa go cha chen po bgos pa rnams kyi nang du phyin nas/_bcom ldan 'das byang chub sems dpa' dpa' bar 'gro ba'i ting nge 'dzin 'di thob pa gang la la dag 'khor 'dir 'dus pa mchis sam zhes de skad zer ba'i khyod kyi zhu ba ni kho bos bsams na/_'di lta ste/_dper na/_'dron pa 
[\[277a.3\]]byis pa'i rang bzhin can la la zhig rgya mtsho chen por zhugs nas/_rgya mtsho chen po 'di na gang dag blangs te/_'gro bar bya ba'i rin po che dag yod dam zhes de skad zer ba dang mtshungs pa snyam byed do/_/blo gros brtan pa 'khor 'di na ni byang chub sems dpa' gang dag dpa' bar 'gro ba'i ting nge 
[\[277a.4\]]'dzin 'di thob pa brgya byin gyi kha dog dang /_gzugs dang ldan pa dag kyang yod do/_/byang chub sems dpa' gang dag dpa' bar 'gro ba'i ting nge 'dzin 'di thob pa tshangs pa'i kha dog dang /_gzugs dang ldan pa dag kyang yod do/_/byang chub sems dpa' gang dag dpa' bar 'gro ba'i ting nge 
[\[277a.5\]]'dzin 'di thob pa'i lha'i kha dog dang /_gzugs dang ldan pa dag kyang yod do/_/byang chub sems dpa' 'khor los sgyur ba'i kha dog dang /_gzugs dang ldan pa dag kyang yod do/_/byang chub sems dpa' dge slong gi kha dog dang /_gzugs dang ldan pa dag kyang yod do/_/byang chub sems 
[\[277a.6\]]dpa' dge slong ma'i kha dog dang /_gzugs dang ldan pa dag kyang yod do/_/byang chub sems dpa' dge bsnyen gyi kha dog dang /_gzugs dang ldan pa dag kyang yod do/_/dge bsnyen ma'i kha dog dang /_gzugs dang ldan pa dag kyang yod do/_/mtshan gyis legs par brgyan pa dag kyang 
[\[277a.7\]]yod do/_/byang chub sems dpa' gang dpa' bar 'gro ba'i ting nge 'dzin 'di thob pa dag sems can gdul ba'i phyir lus dang /_kha dog dman pa dang ldan pa dag kyang yod do/_/blo gros brtan pa 'khor 'di na byang chub sems dpa' nyan thos kyi kha dog dang /_gzugs dang /_spyod lam dang 
[\[277b\]]
[\[277b.1\]]ldan pa dag kyang yod do/_/byang chub sems dpa' gang dpa' bar 'gro ba'i ting nge 'dzin 'di thob pa dag rang sangs rgyas kyi kha dog dang /_gzugs dang /_spyod lam dang ldan pa dag kyang yod do/_/blo gros brtan pa gang gi tshe na de ltar de bzhin gshegs pa dgra bcom pa yang dag par rdzogs pa'i 
[\[277b.2\]]sangs rgyas gal te rgyal rigs kyi 'khor tam/_gal te bram ze'i 'khor tam/_gal te khyim bdag gi 'khor tam/_gal te dge sbyong gi 'khor tam/_gal te lha'i 'khor tam/_gal te brgya byin gyi 'khor tam/_gal te tshangs pa'i 'khor tam/_gal te 'jig rten skyong gi 'khor tam/_
[\[277b.3\]]'khor gang dang gang du gshegs par de bzhin gshegs pa sems can de dag ji ltar mos pa de lta bu'i kha dog dang /_gzugs dang /_spyod lam du snang zhing de dag gis kyang de'i kha dog de 'dra ba nyid du mthong ste/_blo gros brtan pa de yang dpa' bar 'gro ba'i ting nge 'dzin la sngon bsam pa sbyangs 
[\[277b.4\]]pa'i bye brag tu blta'o/_/blo gros brtan pa de ltar na khyod kyis gang dang gang na de bzhin gshegs pa dgra bcom pa yang dag par rdzogs pa'i sangs rgyas chos ston pa mthong ba de dang der/_khyod kyis 'di na byang chub sems dpa' sems dpa' chen po go cha chen po bgos pa/_chos thams cad kyi dbang 
[\[277b.5\]]phyug dang ldan par gnas pa/_chos kyi 'khor lo skor ba dpag tu med pa dag yod par shes par gyis shig_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das 'di'i spobs pa ji lta ba dang /_'di'i ye shes thogs pa ma 
[\[277b.6\]]mchis par 'chad pa ji lta ba dang /_'di'i spyod pa rnam par 'byed pa 'chad pa ji lta ba las na/_bdag ni lha'i bu sangs rgyas blo gros mngon sum 'dis dpa' bar 'gro ba'i ting nge 'dzin 'di thob bo snyam bgyid do/_/de skad ces gsol pa dang /_bcom ldan 'das kyis byang chub sems dpa' 
[\[277b.7\]]blo gros brtan pa la 'di skad ces bka' stsal to/_/blo gros brtan pa de de bzhin no/_/ji skad smras pa de bzhin te/_lha'i bu 'di ni dpa' bar 'gro ba'i ting nge 'dzin la gnas te/_ting nge 'dzin 'di mngon du byas nas 'chad do/_/de nas bcom ldan 'das kyis lha'i bu sangs rgyas blo gros 
[\[278a\]]
[\[278a.1\]]mngon sum la bka' stsal pa/_lha'i bu khyod kyis dpa' bar 'gro ba'i ting nge 'dzin 'di sbyangs pa'i bye brag gi phyogs 'ga' zhig ston cig_/de nas byang chub sems dpa' blo gros brtan pa la lha'i bu sangs rgyas blo gros mngon sum gyis 'di skad ces smras so/_/blo 
[\[278a.2\]]gros brtan pa khyod dpa' bar 'gro ba'i ting nge 'dzin 'di'i phyogs tsam gyi khyu mchog tu gyur pa lta bar 'dod dam/_smras pa/_lha'i bu lta bar 'dod do/_/de nas lha'i bu sangs rgyas blo gros mngon sum gyis dpa' bar 'gro ba'i ting nge 'dzin 'di thob pa'i phyir de'i tshe thams cad dang ldan pa'i 'khor 
[\[278a.3\]]'di 'khor los sgyur ba'i rgyal po'i kha dog dang /_gzugs su gnas pa dang /_mtshan gyis legs par brgyan pa dang /_'khor dang bcas pa dpung gi mthu dang ldan pa dang /_rin po che sna bdun dang ldan par 'du shes pa de 'dra ba'i rdzu 'phrul mngon par 'du byed pa'i ltas bstan nas/_
[\[278a.4\]]smras pa/_blo gros brtan pa ci mthong /_smras pa/_lha'i bu kho bos ni thams cad dang ldan pa'i 'khor 'di 'khor los sgyur ba'i kha dog dang /_dbyibs dang /_gzugs su gnas pa dang /_mtshan gyis legs par brgyan pa dang /_'khor dang bcas pa dpung gi mthu dang ldan pa 
[\[278a.5\]]dang /_rin po che sna bdun dang ldan par mthong ngo /_/de nas lha'i bu sangs rgyas blo gros mngon sum gyis thams cad dang ldan pa'i 'khor lha'i dbang po brgya byin gyi kha dog dang /_dbyibs dang /_gzugs su gnas pa dang /_sum cu rtsa gsum gnas kyi khang pa na gnas shing 
[\[278a.6\]]lha'i bu mo brgya stong gis yongs su bskor te/_sil snyan dang /_pheg rdob pa dang /_rol mo'i sgra dbyangs byed par 'du shes pa de 'dra ba'i rdzu 'phrul mngon par 'du byed par byin gyis brlabs nas smras pa/_blo gros brtan pa ci mthong /_smras pa/_lha'i bu kho bos ni thams 
[\[278a.7\]]cad dang ldan pa'i 'khor 'di lha'i dbang po brgya byin gyi kha dog dang /_dbyibs dang /_gzugs su gnas pa dang /_sum cu rtsa gsum gyi lha'i khang pa na gnas shing lha'i bu mo brgya stong gis yongs su bskor te/_sil snyan dang /_pheg rdob pa dang /_rol mo'i sgra 
[\[278b\]]
[\[278b.1\]]dbyangs byed par mthong ngo /_/de nas lha'i bu sangs rgyas blo gros mngon sum gyis yang gang thams cad dang ldan pa'i 'khor de tshangs pa'i kha dog dang /_dbyibs dang /_gzugs su gnas pa dang /_spyod lam shin tu zhi ba dang /_tshangs pa'i gnas kyi gzhal med khang na gnas pa dang /_
[\[278b.2\]]tshad med pa bzhi'i bsam gtan la bsam gtan du byed par 'du shes pa de lta bu'i byin gyi rlabs pa byin gyis brlabs nas/_smras pa/_blo gros brtan pa ci mthong /_smras pa/_lha'i bu kho bos ni thams cad dang ldan pa'i 'khor 'di tshangs pa'i kha dog dang /_dbyibs dang /_gzugs su 
[\[278b.3\]]gnas pa dang /_spyod lam rab tu zhi ba dang /_tshangs pa'i gnas kyi gzhal med khang na gnas pa dang /_tshad med pa bzhi'i bsam gtan la bsam gtan du byed par mthong ngo /_/de nas lha'i bu sangs rgyas blo gros mngon sum gyis yang 'khor de dag gnas brtan 'od srung chen po'i kha dog 
[\[278b.4\]]dang /_gzugs dang /_dbyibs dang /_chos gos snam sbyar dang /_thang ba dang /_lhung bzed thogs pa'i spyod lam 'dzin pa dang /_rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/_sna tshogs su med cing kha dog gcig tu gyur pa de lta bu'i byin gyi 
[\[278b.5\]]rlabs pa byin gyis brlabs nas/_smras pa/_blo gros brtan pa ci mthong /_smras pa/_lha'i bu kho bos ni thams cad dang ldan pa'i 'khor 'di gnas brtan 'od srung chen po'i kha dog dang /_gzugs dang /_dbyibs dang /_chos gos snam sbyar dang /_thang ba dang /_lhung bzed thogs 
[\[278b.6\]]pa'i spyod lam 'dzin pa dang /_rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/_sna tshogs su med cing kha dog gcig tu gyur pa de lta bur mthong ngo /_/de nas lha'i bu sangs rgyas blo gros mngon sum gyis dpa' bar 'gro ba'i ting nge 'dzin 'di nyid 
[\[278b.7\]]kyi khyu mchog tu gyur pa bstan pa'i phyir thams cad dang ldan pa'i 'khor bcom ldan 'das shAkya thub pa'i kha dog dang /_gzugs dang /_dbyibs dang /_spyod lam dang /_mtshan bkod pas brgyan pa dang /_zhabs 'bring ba dge slong gi dge 'dun ci 'dra ba de 'dra bar de bzhin gshegs 
[\[279a\]]
[\[279a.1\]]pa mang po thams cad so so na dge slong gi dge 'dun dang bcas par snang ba de lta bu'i mtshan ma bstan nas/_smras pa/_blo gros brtan pa ci mthong /_smras pa/_lha'i bu kho bos ni thams cad dang ldan pa'i 'khor 'di de bzhin gshegs pa'i kha dog dang /_gzugs dang /_
[\[279a.2\]]dbyibs dang /_spyod lam dang /_mtshan bkod pas brgyan pa dang /_zhabs 'bring ba dge slong gi dge 'dun gyis yongs su bskor ba ci 'dra ba de 'dra bar so so na dge slong gi dge 'dun dang bcas par mthong ngo /_/smras pa/_blo gros brtan pa 'di ni dpa' bar 'gro ba'i ting nge 'dzin gyi khyu 
[\[279a.3\]]mchog tu gyur pa ste/_blo gros brtan pa byang chub sems dpa' ting nge 'dzin de dang ldan pa ni 'dod na stong gsum gyi stong chen po'i 'jig rten gyi khams 'di yungs 'bru gcig tu byin gyis rlob bo/_/yang na yungs 'bru gcig gi nang du chud par kun du ston cing gling bzhi pa'i 'jig rten gyi 
[\[279a.4\]]khams thams cad kyang snang bar 'gyur/_nyi ma dang zla ba thams cad kyang snang bar gyur te/_sems can dag la gnod par yang mi 'gyur ro/_/blo gros brtan pa de ltar na ting nge 'dzin 'di ni bsam gyis mi khyab bo//_//bam po gsum pa/_de nas nyan thos chen 
[\[279a.5\]]po de dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa dag dang /_brgya byin dang /_tshangs pa dang /_'jig rten skyong ba de dag dang /_byang chub sems dpa' de 
[\[279a.6\]]dag gis mgrin gcig tu tshig smras pa/_bcom ldan 'das gang dag gis dpa' bar 'gro ba'i ting nge 'dzin 'di thob pa'am/_thob par gyur pa'i byang chub sems dpa' de dag ni bsam gyis mi khyab par blta ba lags so/_/bcom ldan 'das sems can de dag ni de bzhin gshegs 
[\[279a.7\]]pa'i 'gros su mchi ba lags so/_/mngon par shes pa'i ye shes dang /_rig pa dang ldan pa lags te/_bcom ldan 'das de ltar bdag cag stan gcig la mchis pa las 'di 'dra ba'i kha dog dang /_gzugs su gda' bar gyur nas/_bdag cag gcig la gcig kha 
[\[279b\]]
[\[279b.1\]]dog dang /_gzugs dang /_spyod lam de lta bur mthong ste/_bcom ldan 'das bdag cag ni gang dag dpa' bar 'gro ba'i ting nge 'dzin rnar mi grag pa'i sems can de dag bdud kyis byin gyis brlabs pa'o/_/bcom ldan 'das tha na gang dag dpa' bar 'gro ba'i ting nge 'dzin 'di 
[\[279b.2\]]thos pa'i sems can de dag kyang sangs rgyas thams cad kyis yongs su bzung ba lags na 'don par bgyid pa lta ci smos/_thos nas nan tan bgyid pa lta ci smos/_gang dag gis dpa' bar 'gro ba'i ting nge 'dzin 'di thos pa lta ci smos snyam bgyid do/_/bcom ldan 'das chos thams 
[\[279b.3\]]cad kyi pha rol du mchi bar 'tshal bas dpa' bar 'gro ba'i ting nge 'dzin mnyan par bgyi'o/_/gzung bar bgyi'o/_/bklag par bgyi'o/_/kun chub par bgyi'o/_/gzugs dang /_kha dog thams cad ston par 'tshal ba dang /_sems can thams cad kyi spyod pa dang /_spyod lam 
[\[279b.4\]]ji lta ba bzhin du ston par 'tshal ba dang /_de dag gi sems rab tu rtogs par 'tshal ba dang /_de dag gi nad ji lta ba bzhin du sman gyis gso bar 'tshal bas dpa' bar 'gro ba'i ting nge 'dzin 'di nyid mnyan par bgyi'o/_/bklag par bgyi'o/_/bsgom par bgyi'o/_/gang dag gis 
[\[279b.5\]]dpa' bar 'gro ba'i ting nge 'dzin 'di thob pa'i skyes bu dam pa de dag ni sangs rgyas thams cad kyi yul du mchis pa lags so/_/rang byung gi ye shes la dbang bgyid pa lags so/_/de skad ces gsol pa dang /_bcom ldan 'das kyis nyan thos chen po de dag dang /_lha dang /_klu dang /_
[\[279b.6\]]gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po de dag dang /_brgya byin dang /_tshangs pa dang /_'jig rten skyong ba de dag dang /_byang chub sems dpa' de dag la 'di skad ces bka' stsal to/_/rigs kyi bu dag de de bzhin no/_/
[\[279b.7\]]ji skad smras pa de bzhin te/_dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni byang chub sems dpa' zhes nga mi smra'o/_/dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mngon par shes pa thob pa zhes nga mi smra'o/_/
[\[280a\]]
[\[280a.1\]]dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyang ba byas pa'o zhes nga mi smra'o/_/dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyin pa dang /_tshul khrims dang /_bzod pa dang /_brtson 'grus 
[\[280a.2\]]dang /_bsam gtan dang /_shes rab dang /_thabs dang ldan pa'o zhes nga mi smra'o/_/dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mang du thos pa'o zhes nga mi smra'o/_/dpa' bar 'gro ba'i ting nge 'dzin 'di ma thob pa'i phyir byang chub sems dpa' 
[\[280a.3\]]de la ni spobs pa dang ldan pa'o zhes nga mi smra'o/_/rigs kyi bu dag de bas na nges par 'byung ba'i lam thams cad du nges par 'byung bar 'dod pa'i byang chub sems dpas rlom sems thams cad med pa'i phyir dpa' bar 'gro ba'i ting nge 'dzin 'di bslab par bya'o/_/de nas byang chub 
[\[280a.4\]]sems dpa' blo gros brtan pas lha'i bu sangs rgyas blo gros mngon sum la 'di skad ces smras so/_/lha'i bu byang chub sems dpa' ting nge 'dzin 'di thob par 'dod pas gang la brtson par bya/_smras pa/_rigs kyi bu byang chub sems dpa' ting nge 'dzin 'di thob par 'dod pas 
[\[280a.5\]]so so'i skye bo'i chos rnams la brtson par bya'o/_/smras pa/_lha'i bu ji ltar na byang chub sems dpas so so'i skye bo'i chos rnams la brtson par bya/_smras pa/_ci nas kyang so so'i skye bo'i chos rnams sangs rgyas kyi chos rnams dang ldan pa yang ma yin/_mi ldan pa yang ma yin 
[\[280a.6\]]par mthong ba de lta bur/_rigs kyi bu byang chub sems dpas so so'i skye bo'i chos la brtson par bya'o/_/smras pa/_lha'i bu ci sangs rgyas kyi chos rnams ldan pa'am/_mi ldan par nye bar gnas sam/_smras pa/_rigs kyi bu so so'i skye bo'i chos rnams kyang sbyar ba'am/_
[\[280a.7\]]dbral bar mi nus te/_gang yang rigs kyi bu sangs rgyas kyi chos rnams dang /_so so'i skye bo'i chos rnams gnyis su med cing gnyis su dbyer med de/_tshul gcig pas de'i phyir brtson pa zhes bya'i rigs kyi bu 'di la sbyar ba'am/_dbral bar bya ba'i chos ni gang 
[\[280b\]]
[\[280b.1\]]yang med do/_/de ci'i phyir zhe na/_rigs kyi bu chos thams cad ni mi skye ba'i de bzhin nyid dang ldan no/_/chos thams cad ni mi 'gog pa'i de bzhin nyid dang ldan no/_/chos thams cad ni mi 'khrugs pa'i de bzhin nyid dang ldan no/_/chos thams cad ni 'du ba med pa'i de bzhin nyid dang 
[\[280b.2\]]ldan no/_/chos thams cad ni 'bral ba med pa'i de bzhin nyid dang ldan no/_/chos thams cad ni nam mkha' bzhin du dben pa dang ldan no/_/chos thams cad ni stong pa nyid kyi mnyam pa nyid dang ldan no/_/chos thams cad ni ma skyes pa'i chos nyid dang ldan te shi 'pho med do/_/smras pa/_
[\[280b.3\]]lha'i bu dpa' bar 'gro ba'i ting nge 'dzin gang du 'gro ba yin/_smras pa/_rigs kyi bu dpa' bar 'gro ba'i ting nge 'dzin ni sems can thams cad kyi sems dang spyod pa la 'gro ba yang yin la/_sems dang lta ba dang /_dmigs par 'du shes pa la 'gro ba ni ma yin no/_/srid par 
[\[280b.4\]]'gro ba'i 'chi 'pho dang /_skye ba thams cad du 'gro ba yang yin la/_srid par 'gro ba'i nyon mongs par 'gro ba ni ma yin no/_/rigs kyi bu dpa' bar 'gro ba'i ting nge 'dzin ni ting nge 'dzin thams cad ston par 'gro ba yang yin la mnyam pa nyid 'khrugs par 'gro ba ni ma yin no/_/sangs 
[\[280b.5\]]rgyas kyi zhing thams cad du 'jug par 'gro ba yang yin la zhing sna tshogs su 'du shes par 'gro ba ni ma yin no/_/sangs rgyas thams cad ston par 'gro ba yang yin la sangs rgyas kyi gzugs dang /_mtshan la rnam par rtog cing ston par 'gro ba ni ma yin no/_/sgra dang /_skad 
[\[280b.6\]]thams cad ston par 'gro ba yang yin la yi ge'i 'du shes yongs su rtog par 'gro ba ni ma yin no/_/rigs kyi bu dpa' bar 'gro ba'i ting nge 'dzin ni sangs rgyas thams cad mthong bar 'gro ba yang yin la shin tu mthong bar 'gro ba ni ma yin no/_/rigs kyi bu de lta bas na dpa' bar 
[\[280b.7\]]'gro ba'i ting nge 'dzin ji lta bur 'gro ba yin zhes gang de skad smras pa ni de bzhin gshegs pa'i 'gro ba gang yin pa ting nge 'dzin 'di'i 'gro ba yang de yin no/_/smras pa/_lha'i bu de bzhin gshegs pa ji lta bur gshegs/_smras pa/_de bzhin gshegs pa ni de bzhin 
[\[281a\]]
[\[281a.1\]]nyid kyi phyir mi 'gro bar gshegs so/_/smras pa/_lha'i bu de bzhin gshegs pa yongs su mya ngan las 'da' bar mi gshegs sam/_smras pa/_rigs kyi bu chos thams cad yongs su mya ngan las 'da' bar 'gro ba yin te/_de bas na de bzhin gshegs pa yongs su 
[\[281a.2\]]mya ngan las 'da' bar gshegs pa ma yin no/_/de ci'i phyir zhe na/_mya ngan las 'da' ba'i 'gro ba ni yongs su mya ngan las mi 'da'o/_/smras pa/_lha'i bu sangs rgyas bcom ldan 'das gang gA'i klung gi bye ma snyed yongs su mya ngan las ma 'das sam/_smras pa/_ci rigs kyi 
[\[281a.3\]]bu sangs rgyas bcom ldan 'das gang gA'i klung gi bye ma snyed skyes sam/_smras pa/_lha'i bu de ni de bzhin gshegs pas sangs rgyas bcom ldan 'das gang gA'i klung gi bye ma snyed skyes la mya ngan las kyang 'das so zhes bka' stsal to/_/smras pa/_rigs kyi bu gang yang de bzhin gshegs 
[\[281a.4\]]pas lha dang mi'i skye bo mang po la phan pa'i phyir/_skye bo mang po la bde ba'i phyir/_'jig rten la snying brtse ba'i phyir/_skye bo phal po che dang lha dang mi rnams kyi don gyi phyir/_phan pa'i phyir/_bde ba'i phyir/_gang zag gcig 'jig rten du 'byung ste/_'di lta ste/_de bzhin 
[\[281a.5\]]gshegs pa dgra bcom pa yang dag par rdzogs pa'i sangs rgyas so zhes de skad ces bka' stsal pa/_/ci de bzhin gshegs pas gang skye ba'am/_'gag par 'gyur ba'i gang zag de rnyed dam/_smras pa/_lha'i bu de bzhin gshegs pas gang skye ba'am/_'gag par 'gyur 
[\[281a.6\]]ba'i chos gang yang ma rnyed do/_/smras pa/_rigs kyi bu de bzhin te/_de bzhin gshegs pa ni sangs rgyas 'byung bar yang 'chad mod kyi/_de bzhin gshegs pa'i chos nyid ni 'byung ba'am/_'gag pa med do/_/de bzhin gshegs pa ni sangs rgyas yongs su mya ngan las 
[\[281a.7\]]'da' bar yang 'chad mod kyi/_de bzhin gshegs pa'i de bzhin nyid ni yongs su mya ngan las kyang mi 'da'o/_/smras pa/_lha'i bu de bzhin gshegs pa dpag tu med pa da ltar mngon par rdzogs par sangs ma rgyas sam/_smras pa/_rigs kyi bu mi skye ba'i chos nyid 
[\[281b\]]
[\[281b.1\]]ji lta ba dang /_mi 'gog pa'i chos nyid ji lta ba de bzhin du de bzhin gshegs pa skyes shing mngon par rdzogs par sangs rgyas te/_rigs kyi bu bdag ni de bzhin gshegs pa mngon par rdzogs par sangs rgyas pa dang /_yongs su mya ngan las 'das pa tha dad par mi 'dod do/_/smras 
[\[281b.2\]]pa/_ci'i phyir/_smras pa/_rigs kyi bu de bzhin gshegs pas ni chos thams cad shin tu yongs su mya ngan las 'das par mngon par rdzogs par sangs rgyas so/_/smras pa/_lha'i bu chos gang shin tu yongs su mya ngan las 'das pa de mngon par rdzogs par sangs rgyas par 
[\[281b.3\]]bya nus sam/_smras pa/_rigs kyi bu ji ltar yongs su mya ngan las 'das pa de bzhin du des mngon par rdzogs par sangs rgyas mod kyi mya ngan las 'das pa'i de bzhin nyid de las kyang mi 'da'o/_/rigs kyi bu de bzhin gshegs pas ni skye bas kyang byang chub mngon par rdzogs 
[\[281b.4\]]par sangs rgyas pa ma yin/_'gag pas kyang ma yin/_chos gang la yang gnas pas kyang byang chub mngon par rdzogs par sangs rgyas pa ma yin te/_rigs kyi bu gang na mi skye ba mi 'gag pa/_mi gnas pa de ni yongs su mya ngan las 'das pa'o/_/smras pa/_lha'i bu 
[\[281b.5\]]khyod dpa' bar 'gro ba'i ting nge 'dzin 'di la gnas te de ltar 'chad dam/_smras pa/_rigs kyi bu bdag ni chos gang la yang gnas te 'chad pa med do/_/smras pa/_lha'i bu khyod ji ltar gnas med pa la gnas te 'chad par byed/_smras pa/_rigs kyi bu de ji snyam du sems/_
[\[281b.6\]]gang de bzhin gshegs pas sprul pa sprul pas 'chad pa de gang du gnas te 'chad/_smras pa/_de bzhin gshegs pas sprul pa de ni de bzhin gshegs pa'i byin gyi brlabs kyis 'chad do/_smras pa/_rigs kyi bu yang de bzhin gshegs pas byin gyis brlab pa gang 
[\[281b.7\]]zhig byin gyis brlabs te/_sprul pa la byin gyis rlob par mdzad/_ci bdag byin gyis brlabs pa'am/_smras pa/_de ma yin no/_/smras pa/_gzhan byin gyis brlabs pa'am/_/smras pa/_de ma yin no/_/smras pa/_chos bstan pa byin gyis brlabs pa'am/_smras pa/_
[\[282a\]]
[\[282a.1\]]de ma yin no/_/smras pa/_de bzhin gshegs pa gang du gnas te byin gyis rlob/_smras pa/_lha'i bu de bzhin gshegs pa ni gnas med pa la gnas te sprul pa sprul par mdzad do/_/smras pa/_rigs kyi bu ji ltar de bzhin gshegs pa gnas med pa la gnas te 
[\[282a.2\]]sprul pa sprul par mdzad pa bzhin du sprul pa de dag kyang gnas med pa la gnas bzhin du 'chad do/_/rigs kyi bu de bzhin du chos thams cad ni gnas med pa la gnas pa yin te/_bdag kyang gnas med pa la gnas nas ting nge 'dzin 'di 'chad do/_/smras pa/_lha'i bu gnas med pa 
[\[282a.3\]]la gnas na khyod ji ltar na spobs par 'gyur/_smras pa/_ji ltar gnas med pa de bzhin du spobs so/_/smras pa/_lha'i bu ji ltar na byang chub sems dpa' spobs pa phun sum tshogs pa yin/_smras pa/_rigs kyi bu gang gi tshe byang chub sems dpa' bdag tu 'du shes pas mi 
[\[282a.4\]]'chad/_gang zag tu 'du shes pa dang /_sems can du 'du shes pa dang /_chos su 'du shes pas mi 'chad pa de lta bu ni rigs kyi bu byang chub sems dpa' spobs pa phun sum tshogs pa yin te/_chos 'chad pa na ji ltar yi ge mi zad cing zad par mi 'gyur ba de bzhin du chos mi zad cing 
[\[282a.5\]]zad par mi 'gyur la/_yi ge rnam pa sna tshogs su yang mi 'chad/_chos rnam pa sna tshogs su yang mi 'chad de/_rigs kyi bu de ltar na byang chub sems dpa' spobs pa phun sum tshogs pa yin no/_/rigs kyi bu gzhan yang gang gi tshe byang chub sems dpa' sems kyi sgyu ma'i 
[\[282a.6\]]chos nyid kyang mi 'dor/_'dod chags dang bral ba'i chos nyid kyang mi 'dor/_brag ca'i sgra lta bu'i chos nyid kyang mi 'dor na/_rigs kyi bu de lta bu ni byang chub sems dpa'i spobs pa phun sum tshogs pa yin no/_/ji ltar yi ge de dag yul na mi gnas/_phyogs na mi gnas/_nang 
[\[282a.7\]]na ma yin/_phyi rol na ma yin/_gnyis ka med par yang ma yin zhing gang na yang mi gnas te/_tshogs pa las byung ba de bzhin du rigs kyi bu chos thams cad kyang yul na mi gnas/_phyogs na mi gnas/_nang na ma yin/_phyi rol na ma yin/_gnyi ga med par yang ma yin/_
[\[282b\]]
[\[282b.1\]]'das pa ma yin/_ma 'ongs pa ma yin/_da ltar byung ba ma yin te/_yi ge gang dag gis de dag bshad pa de dag kyang de ltar yi ge mi zad pa mngon sum du gyur pas 'chad pas na de'i phyir spobs pa phun sum tshogs pa zhes bya'o/_/smras pa/_lha'i bu khyod ji ltar 'chad pa de bzhin du 
[\[282b.2\]]spobs sam/_smras pa/_rigs kyi bu bdag de bzhin du spobs te/_brag ca'i sgra byung ba'i rang bzhin ji lta ba dag gi lam gyi sgras bshad pa thams cad kyang de bzhin du rtogs par bya'o/_/smras pa/_lha'i bu rtogs pa zhes bya ba ci/_smras pa/_rigs kyi bu rtogs pa zhes bya ba de ni 
[\[282b.3\]]nam mkha' rtogs pa'i tshig [{]bla dgas [,]bla dwags [}]so/_/rigs kyi bu 'di lta ste dper na nam mkha' ni dpe med pa yin no/_/rigs kyi bu de bzhin du chos thams cad kyang dpe med pas na de'i phyir rtogs pa zhes bya'o/_/gang du de 'gro ba'i chos de dag gi dpe yang bya bar sla ba ma yin pas na de'i 
[\[282b.4\]]phyir rtogs pa zhes bya'o/_/ye shes de ni dpe med pa/_'dra ba med pa/_dngos po thams cad bral ba de rtogs par byed pas na de'i phyir rtogs pa zhes bya'o/_/de nas bcom ldan 'das kyis lha'i bu sangs rgyas blo gros mngon sum la legs so zhes bya ba byin nas/_lha'i bu legs 
[\[282b.5\]]so legs so/_/khyod kyi tshig 'di ni legs par smras pa'o/_/gal te bshad par bya na de ltar bshad do/_/byang chub sems dpas bshad pa de thos nas/_skrag par mi bya/_dngang bar mi bya/_dngang bar 'gyur bar mi bya'o/_/de ci'i phyir zhe na/_rtogs par bya ba de ma rtogs 
[\[282b.6\]]par bla na med pa yang dag par rdzogs pa'i byang chub mngon par rdzogs par 'tshang rgya bar mi nus pa'i phyir ro/_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das lha'i bu sangs rgyas blo gros mngon sum 'di sangs rgyas 
[\[282b.7\]]kyi zhing gang nas mi mjed kyi 'jig rten gyi khams 'dir mchis/_lha'i bu sangs rgyas blo gros mngon sum gyis smras pa/_rigs kyi bu ci zhig bya/_smras pa/_lha'i bu gang na skyes bu dam pa 'di lta bu dag gi gtsug lag khang ngam/_gnas khang ngam/_gnas sam/_'chag 
[\[283a\]]
[\[283a.1\]]sa yod pa'i phyogs der phyag 'tshal lo/_/phyag bya'o/_/lha'i bus smras pa/_blo gros brtan pa dpa' bar 'gro ba'i ting nge 'dzin bshad pa 'di nyid glegs bam du bris nas gang dag gi lag tu song bar gyur pa'i sems can de dag kyang lha dang bcas pa'i 'jig rten gyis 
[\[283a.2\]]phyag bya ba yin no/_/de nas bcom ldan 'das kyis byang chub sems dpa' blo gros brtan pa la 'di skad ces bka' stsal to/_/blo gros brtan pa lha'i bu sangs rgyas blo gros mngon sum 'di ni de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon dga' 
[\[283a.3\]]nas dpa' bar 'gro ba'i ting nge 'dzin 'di nyan cing 'chad du mi mjed kyi 'jig rten gyi khams 'dir 'ongs so/_/gsol pa/_bcom ldan 'das de bzhin gshegs pa mi 'khrugs pa de byang chub sems dpa' de dag la dpa' bar 'gro ba'i ting nge 'dzin 'di mi 'chad dam/_ci lags na/_lha'i 
[\[283a.4\]]bu sangs rgyas blo gros mngon sum 'di 'jig rten gyi khams mngon dga' de nas mi mjed kyi 'jig rten gyi khams 'dir mchis/_bka' stsal pa/_blo gros brtan pa gang ting nge 'dzin 'di mi 'chad pa'i de bzhin gshegs pa de ni shin tu dkon mod kyi/_blo gros brtan pa lha'i bu sangs 
[\[283a.5\]]rgyas blo gros mngon sum 'di mi mjed kyi 'jig rten gyi khams 'dir byang chub mngon par rdzogs par 'tshang rgya bar 'gyur te/_lha'i bu 'di ni mi mjed kyi 'jig rten gyi khams 'dir gang snyigs ma lnga'i nyes pa gang yin pa de dag spang ba dang /_sangs rgyas kyi zhing gi yon tan bkod 
[\[283a.6\]]pa dag kyang yongs su gzung ba dang /_sems can rnams kyang yongs su smin par bya ba dang /_dpa' bar 'gro ba'i ting nge 'dzin 'di yang shin tu bsgom pa yongs su rdzogs par bya ba'i phyir lha'i bu sangs rgyas blo gros mngon sum 'di 'jig rten gyi khams mngon dga' de nas mi 
[\[283a.7\]]mjed kyi 'jig rten gyi khams 'dir 'ongs so/_/gsol pa/_bcom ldan 'das lha'i bu sangs rgyas blo gros mngon sum 'di ji srid na mi mjed kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'di 
[\[283b\]]
[\[283b.1\]]byang chub thob nas ming ci zhes bya bar 'gyur/_bcom ldan 'das de'i tshe de'i dus na 'jig rten gyi khams 'di ming ji skad ces bgyi bar 'gyur/_bcom ldan 'das kyis bka' stsal pa/_blo gros brtan pa bskal pa bzang po 'di 'das shing sangs rgyas stong yongs su mya ngan las 'das 
[\[283b.2\]]nas bskal pa drug cu rtsa gnyis na sangs rgyas 'byung bar 'gyur te/_de na rang sangs rgyas kyang bye ba khrag khrig brgya phrag stong 'byung bar 'gyur ro/_/blo gros brtan pa bskal pa drug cu rtsa gnyis po de dag 'das nas lha'i bu de ni bla na med pa yang dag par rdzogs pa'i byang chub mngon par 
[\[283b.3\]]rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas 'od dri ma med par grags pa'i rgyal po zhes bya bar 'gyur ro/_/blo gros brtan pa de'i tshe de'i dus na mi mjed kyi 'jig rten gyi khams 'di ni mthong na dad pa zhes bya ba'i 'jig 
[\[283b.4\]]rten gyi khams su 'gyur te/_blo gros brtan pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyi zhing mthong na dad pa zhes bya ba'i 'jig rten gyi khams de na sems can de dag thams cad dad pa rnyed pas mdzes par 'gyur te/_de na sems can 
[\[283b.5\]]gang yang 'dod chags kyis sems kun tu dkris shing 'dug par mi 'gyur/_zhe sdang gis sems kun tu dkris shing 'dug par mi 'gyur/_gti mug gis sems kun tu dkris shing 'dug par mi 'gyur te/_sems can de dag thams cad chos spyod pa dang ldan zhing chos la dad pa rnyed par 
[\[283b.6\]]'gyur ro/_/blo gros brtan pa de bzhin gshegs pa 'od dri ma med par grags pa'i rgyal po'i tshe'i tshad ni bskal pa bar ma bcu'i tshad du 'gyur ro/_/sems can rnams ni theg pa gsum gyis nges par 'byung bar 'gyur ro/_/de na byang chub sems dpa' dpa' bar 'gro ba'i ting nge 'dzin thob 
[\[283b.7\]]pa dang /_chos thams cad la rnam par 'phrul pa dang ldan pa ni tshad med par 'gyur ro/_/blo gros brtan pa de'i tshe de'i dus na gang bdud dang /_bdud kyi ris kyi lha 'byung ba de dag thams cad kyang theg pa chen po la yang dag par zhugs par 'gyur/_sems can thams cad la snying 
[\[284a\]]
[\[284a.1\]]rjes gnas par 'gyur ro/_/sangs rgyas kyi zhing de yang ngan song gsum yongs su spangs par 'gyur/_mi khom pa brgyad las 'das pa dang /_rtag tu brgyan pa'i sangs rgyas kyi zhing du 'gyur te/_byang gi sgra mi snyan gyi gling dang 'dra bar 'gyur ro/_/sangs rgyas kyi zhing de ni bdud 
[\[284a.2\]]dang phyir rgol ba bcom pa dang /_lta ba thams cad dang bral bar 'gyur ro/_/bcom ldan 'das de bzhin gshegs pa 'od dri ma med par grags pa'i rgyal po yongs su mya ngan las 'das nas bde bar gshegs pas gsungs pa'i dam pa'i chos ni lo bye ba phrag 'bum du gnas par 'gyur ro/_/blo 
[\[284a.3\]]gros brtan pa lha'i bu 'di ni bkod pa 'di lta bus mi mjed kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas byang chub sems dpa' blo gros brtan pas lha'i bu sangs rgyas blo gros mngon sum la 'di skad ces smras 
[\[284a.4\]]so/_/lha'i bu khyod ni de bzhin gshegs pas bla na med pa yang dag par rdzogs pa'i byang chub tu lung bstan pas rnyed pa shin tu rnyed do/_/lha'i bus smras pa/_rigs kyi bu gang chos thams cad kyi ma rnyed pa de ni chos kyi rnyed pa'o/_/gang chos 'ga' zhig dmigs pa de la ni chos kyi rnyed pa 
[\[284a.5\]]ci yang med do/_/rigs kyi bu de lta bas na gang chos thams cad kyi ma rnyed pa so sor ma rnyed pa ma dmigs pa de ni chos kyi rnyed pa yin te/_rigs kyi bu bdag kyang rnyed pa legs par rnyed do/_/lha'i bu de la 'di bshad cing lung bstan pa'i tshe srog chags sngon dge ba'i rtsa ba bskyed pa nyi khri lnga 
[\[284a.6\]]stong gis ni bla na med pa yang dag par rdzogs pa'i byang chub tu sems bskyed do/_/byang chub sems dpa' khris ni mi skye ba'i chos la bzod pa thob par gyur to/_/de nas bcom ldan 'das la tshe dang ldan pa shA ri'i bus 'di skad ces gsol to/_/dpa' bar 'gro ba'i ting nge 'dzin 'di 'chad 
[\[284a.7\]]pa'i tshe/_bdud sdig can mig gis mi rtsol bar bgyi ba'i slad du mi mchi ba bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das kyis bka' stsal pa/_shA ri'i bu khyod bdud sdig can skabs su mthong bar 'dod dam/_gsol pa bcom ldan 'das 
[\[284b\]]
[\[284b.1\]]'tshal lo/_/de nas de'i tshe bcom ldan 'das kyis smin mtshams kyi mdzod spu nas bdud sdig can zhags pa lnga'i bcing bas bcings la/_bcings pa de gcod pa'am/_de las thar bar byed mi nus par gang thams cad dang ldan pa'i 'khor gyis mthong bar 'gyur ba de lta bu'i 'od phyung nas/_
[\[284b.2\]]bcom ldan 'das kyis bka' stsal pa/_shA ri'i bu khyod kyis bdud sdig can zhags pa lnga'i bcing bas bcings pa mthong ngam/_gsol pa/_bcom ldan 'das mthong ngo /_/bde bar gshegs pa mthong ngo /_/bcom ldan 'das kyis bka' stsal pa/_shA ri'i bu de ni dpa' bar 'gro 
[\[284b.3\]]ba'i ting nge 'dzin 'di'i khyu mchog tu gyur pa yin no/_/shA ri'i bu sangs rgyas kyi zhing gang dag na dpa' bar 'gro ba'i ting nge 'dzin 'di 'chad dam/_ston pa'i sangs rgyas kyi zhing de dag na bdud dam/_bdud kyi ris kyi lha gang dag yid rab tu zhe sdang zhing chos la bar chad bya ba'i phyir nye bar 
[\[284b.4\]]gnas pa de dag thams cad dpa' bar 'gro ba'i ting nge 'dzin gyi gzi brjid dang /_sangs rgyas bcom ldan 'das de dag gi byin gyi brlabs kyis bdag zhags pa lnga'i bcing bas bcings par shes par 'gyur ro/_/shA ri'i bu da ltar yang rung nga yongs su mya ngan las 'das pa'i tshe 
[\[284b.5\]]yang rung ste/_dpa' bar 'gro ba'i ting nge 'dzin 'di gang na 'chad dam/_ston tam/_yi ger 'dri'am/_glegs bam du byed par 'gyur ba der bdud sdig can nam/_bdud kyi ris kyi lha'am/_de ma yin pa gzhan yang yid kyi rtog pa rab tu zhe sdang ba ji snyed pa de dag thams cad dpa' 
[\[284b.6\]]bar 'gro ba'i ting nge 'dzin gyi gzi brjid dang /_sangs rgyas bcom ldan 'das de dag gi byin gyi rlabs kyis bdag zhags pa lnga'i bcing bas bcings par shes par 'gyur ro/_/de nas 'khor der 'dus pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' 
[\[284b.7\]]lding dang /_mi 'am ci dang /_lto 'phye chen po dang /_mi dang mi ma yin pa de dag thams cad kyis/_bcom ldan 'das la 'di skad ces gsol to/_/bcom ldan 'das bdag cag ni dpa' bar 'gro ba'i ting nge 'dzin 'di la the tsom mi 'tshal lo/_/nem nur ma mchis so/_/bar 
[\[285a\]]
[\[285a.1\]]chad kyang mi bgyid do/_/bdag cag bcing mi 'tshal te/_bcom ldan 'das bdag cag ni ting nge 'dzin 'di yongs su gzung ba'i slad du chos smra ba de'ang bsrung bar bgyid do/_/dpa' bar 'gro ba'i ting nge 'dzin 'di la yang ston par 'du shes bskyed par bgyi'o/_/de 
[\[285a.2\]]skad ces gsol pa dang /_bcom ldan 'das kyis lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa de dag la 'di skad ces bka' stsal to/_/kye grogs po dag de'i phyir 
[\[285a.3\]]khyed lta bar gyur pa'i 'ching ba bcu gnyis las yongs su thar bar gyis shig bcu gnyis gang zhe na/_'di lta ste/_bdag tu lta ba'i 'ching ba dang /_sems can du lta ba'i 'ching ba dang /_srog tu lta ba'i 'ching ba dang /_gang zag tu lta ba'i 'ching ba dang /_chad par lta ba'i 'ching 
[\[285a.4\]]ba dang /_rtag par lta ba'i 'ching ba dang /_ngar 'dzin par lta ba'i 'ching ba dang /_nga yir 'dzin par lta ba'i 'ching ba dang /_'byung bar lta ba'i 'ching ba dang /_'jig par lta ba'i 'ching ba dang /_'jig tshogs la lta ba'i 'ching ba dang /_chos thams cad la mngon par zhen 
[\[285a.5\]]par lta ba'i 'ching ba las so/_/kye grogs po dag de bzhin gshegs pa'am/_de bzhin gshegs pas gsungs pa'i chos 'dul ba la gang la la dag gshe ba'am/_spong ba'am/_zlog par byed pa de dag thams cad ni bcing ba 'di bcu gnyis kyis bcings nas/_zlog 
[\[285a.6\]]par byed/_spong bar byed/_gshe bar byed do/_/kye grogs po dag gang dag de bzhin gshegs pas gsungs pa'i chos 'dul ba 'di thos nas mos par byed/_yid ches par byed de/_spong bar mi byed pa de dag thams cad ni lta bar gyur pa'i 'ching ba bcu gnyis kyi bcing ba 
[\[285a.7\]]'di dag las yongs su grol bar 'gyur ro/_/de nas bcom ldan 'das la gnas brtan shA ri'i bus 'di skad ces gsol to/_/ci bcom ldan 'das bdud sdig can gyis dpa' bar 'gro ba'i ting nge 'dzin 'di'i ming thos lags sam/_bcom ldan 'das kyis bka' stsal pa/_
[\[285b\]]
[\[285b.1\]]shA ri'i bu thos mod kyi 'ong ba dang bdag bcing ba de las thar bar byed mi nus so/_/gsol pa/_bcom ldan 'das gang de bzhin gshegs pas dpa' bar 'gro ba'i ting nge 'dzin 'di'i ming byin gyis brlabs na thos par gyur pa bcom ldan 'das ngo mtshar to/_/bde bar gshegs pa ngo mtshar 
[\[285b.2\]]to/_/bka' stsal pa/_shA ri'i bu chog gis khyod de skad ma zer cig_/shA ri'i bu sangs rgyas kyi zhing gang gA'i klung gi bye ma snyed mes yongs su gang ba yang 'bogs te/_dpa' bar 'gro ba'i ting nge 'dzin 'di'i ming nyan du 'gro bar bya'o/_/de ci'i phyir zhe na/_shA ri'i bu dpa' bar 'gro 
[\[285b.3\]]ba'i ting nge 'dzin 'di ni thos nas kyang gces spras byed pa yin gyi/_bsam gtan bzhi la gnas shing tshangs pa'i 'jig rten du skye ba ni de lta ma yin no/_/zhes ngas bshad do/_/shA ri'i bu bdud sdig can gyis dpa' bar 'gro ba'i ting nge 'dzin 'di'i ming thos pa de nyid de'i bdud kyi las 
[\[285b.4\]]thams cad rab tu zhi bar 'gyur ba'i rgyur 'gyur ro/_/gang yang bcing bas bcings bzhin du thos pa de nyid de'i lta bar gyur pa'i 'ching ba bcu gnyis las rab tu thar bar 'gyur ba'i rgyur 'gyur ro/_/shA ri'i bu de bas na lta bar gyur pa'i bdud kyi zhags pas bcings par gnas pas kyang 
[\[285b.5\]]dpa' bar 'gro ba'i ting nge 'dzin 'di mnyan par bya na dga' ba dang /_dad pa dang /_mchog tu dga' ba thob pas mnyan pa lta ci smos/_de nas 'khor der byang chub sems dpa' bdud kyi spyod pa'i yul gyis mi gos pa zhes bya ba zhig 'dus par gyur te 'dug go/_/de nas bcom ldan 
[\[285b.6\]]'das la byang chub sems dpa' bdud kyi spyod pa'i yul gyis mi gos pas 'di skad ces gsol to/_/bcom ldan 'das bdud sdig can 'khor 'dir mchi bar mdzad du gsol/_bcom ldan 'das bdag gis de la bdud kyi spyod pa'i yul thams cad bstan par bgyi'o/_/dpa' bar 
[\[285b.7\]]'gro ba'i ting nge 'dzin 'di la yang 'jug par bgyi'o/_/bcom ldan 'das kyis bka' stsal pa/_da de'i dus la bab par sems na'o/_/de nas byang chub sems dpa' bdud kyi spyod pa'i yul gyis mi gos pa 'khor der mi snang bar gyur nas/_bdud kyi gnas su 'dug par 
[\[286a\]]
[\[286a.1\]]gyur to/_/de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/_/sdig can de bzhin gshegs pa dgra bcom pa yang dag par rdzogs pa'i sangs rgyas dpa' bar 'gro ba'i ting nge 'dzin 'chad na khyod mi nyan 
[\[286a.2\]]tam/_de na sems can dpag tu med pa dag byang chub kyi phyir go cha gyon par byed de/_de dag khyod kyi yul las 'da' bar 'gyur ro/_/gzhan yang sems can shin tu dpag tu med pa dag khyod kyi yul las 'da' bar 'gyur ro/_/de skad ces smras pa dang /_byang chub sems dpa' 
[\[286a.3\]]bdud kyi spyod pa'i yul gyis mi gos pa la bdud sdig can gyis 'di skad ces smras so/_/rigs kyi bu bdag ni dpa' bar 'gro ba'i ting nge 'dzin nyan na mchi bar ni mi nus so/_/de ci'i slad du zhe na/_bdag ni zhags pa'i bcing ba lngas bcings te/_lag pa gnyis dang /_rkang pa 
[\[286a.4\]]gnyis dang /_mgul bar bcings pas der mchi mi nus so/_/smras pa/_sdig can khyod sus bcings/_smras pa/_ting nge 'dzin 'di la bar chad bgyid du mchi zhing sems can gang dag 'di la mos pa de dbral bar bgyi'o snyam du bsams pa dang /_de'i tshe zhags pa'i bcing 
[\[286a.5\]]ba lngas bcings par 'tshal bar gyur to/_/gang gi tshe na bdag de bzhin gshegs pa ni mnyes par dka' ba byang chub sems dpa' theg pa chen po la yang dag par zhugs pa yang mnyes par dka' ba lags kyis der mi mchi bar 'di nyid du bdag gi gnas na gnas so snyam du 
[\[286a.6\]]bsams na de'i tshe bdag grol bar gyur par 'tshal to/_/byang chub sems dpa' bdud kyi spyod pa'i yul gyis mi gos pas smras pa/_sdig can de lta bas na byis pa so so'i skye bo thams cad ni rang gi yongs su rtog pa'i phyin ci log gis bcings so/_/'du shes 'dzin pas 
[\[286a.7\]]bcings so/_/g.yo ba dang /_rlom sems dang /_spros pas bcings so/_/mthong ba dang /_thos pa dang /_bye brag phyed pa dang /_rnam par shes pa'i rnam par rtog pas bcings pa yin te/_sdig can 'di la chos gang yang bcings pa yang med/_grol ba yang med do/_/de ci'i 
[\[286b\]]
[\[286b.1\]]phyir zhe na/_sdig can chos thams cad ni rang bzhin gyis rnam par grol bas chos thams cad grol ba ste/_sdig can chos thams cad ni rang bzhin gyis ma bcings ma grol ba'o/_/sdig can 'di ni ma bcings ma grol ba'i sgo zhes bya ba'i chos kyi sgo yin te/_de bzhin gshegs pa ni sgo 
[\[286b.2\]]des chos ston to/_/gang dag gis chos ston pa 'di shes pa de dag ni bcings pa las thar bar yang mi rtsol ba gang las thar bar 'gyur ba'i bcings pa yang mi dmigs so/_/de nas 'khor de'i nang nas lha'i bu mo bdun brgyas lha'i me tog dang /_bdug pa dang /_phye ma dang /_spos 
[\[286b.3\]]dang /_phreng ba dang /_byug pa dag gis byang chub sems dpa' bdud kyi spyod pa'i yul gyis mi gos pa'i lus la gtor nas/_rigs kyi bu gang gi tshe na bdud kyi bcing ba 'di las thar bar 'gyur/_rigs kyi bu des de dag la 'di skad ces smras so/_/gang bdud kyi bcing ba 
[\[286b.4\]]'khrugs par mi byed pa de ni bdud kyi bcing ba las thar bar 'gyur ro/_/bdud kyi bcing ba de gang zhe na/_'di lta ste/_lta bar gyur pa drug cu rtsa gnyis yin te/_gang lta ba drug cu rtsa gnyis 'khrugs par mi byed pa de bdud kyi bcing ba las thar bar 'gyur ro/_/lha'i bu mo de 
[\[286b.5\]]dag gis smras pa/_rigs kyi bu ji ltar na lta bar gyur pa mi 'khrugs pa lags/_des smras pa/_lta bar gyur pa de dag ni chos gang gi nang du yang song ba yang ma yin/_ma song ba yang ma yin te/_de ltar gang du yang mi 'gro/_gang nas kyang mi 'ong ba 'di ni bdud kyi 
[\[286b.6\]]bcing ba las thar ba yin no/_/lta bar gyur pa de dag ni med pa yin te/_yod pa ma yin no/_/gang yod pa dang /_med par rnam par mi rtog pa de ni bdud kyi bcing ba las thar ba'o/_/lta bar gyur pa de dag thams cad ni yongs su grub pa ma yin te/_gang chos thams cad kyi 
[\[286b.7\]]yongs su ma grub pa de ni bdud kyi bcing ba las thar ba'o/_/lta bar gyur pa de dag ni nang na yang med/_phyi rol na yang med/_gnyi ga med par yang mi dmigs/_ring ba yang ma yin/_nye ba yang ma yin te/_gang de ltar shes shing rlom sems med pa de ni bdud kyi bcing ba 
[\[287a\]]
[\[287a.1\]]las thar ba'o/_/lta ba de ni chos gang gi lta ba yang ma yin no/_/gang chos gang gi yang lta ba ma yin pa de ni yang dag pa'i lta ba zhes bya ba ste/_yang dag pa'i lta ba gang yin pa de la ni mnyam pa'am mi mnyam pa med do/_/chos thams cad mi byed pa'i phyir gang 
[\[287a.2\]]na chos gang yang mnyam pa'am/_mi mnyam par byed pa yang med/_mi byed pa yang med pa de ni bdud kyi bcing ba las thar ba'o/_/de nas lha'i bu mo bdun brgyas bshad pa de thos nas 'thun pa'i chos la bzod pa thob ste/_rigs kyi bu bdag cag kyang bdud kyi bcing ba'i yul 
[\[287a.3\]]gyis mi gos par gyur nas/_bdud kyi yul gyi bcing bas bcings pa'i sems can thams cad bdud kyi yul gyi bcings pa las yongs su thar bar bgyi'o zhes tshig de skad kyang smras so/_/de nas byang chub sems dpa' bdud kyi spyod pa'i yul gyis mi gos pas bdud 
[\[287a.4\]]sdig can la 'di skad ces smras so/_/'di la sdig can khyod kyi g.yog lha'i bu mo 'di dag ni byang chub tu yang dag par zhugs na da khyod kyis ji ltar bya/_bdud kyis smras pa/_de ji ltar bgyi/_bdag ni bcing ba lngas bcings na/_de ji ltar bgyi ma 'tshal to/_/smras pa/_sdig 
[\[287a.5\]]can khyod bla na med pa yang dag par rdzogs pa'i byang chub tu sems skyed cig dang /_bcings pa las yongs su thar bar 'gyur ro/_/lha'i bu mo de dag gis kyang sdig can la snying rje ba bskyed nas 'di skad ces smras so/_/bdag cag gsol ba 'debs kyis sdig can khyod bla na 
[\[287a.6\]]med pa yang dag par rdzogs pa'i byang chub tu sems skyed cig_/bde ba la 'jigs par 'du shes ma skyed cig_/bde ba la sdug bsngal du 'du shes ma skyed cig_/thar pa la 'ching bar 'du shes ma skyed cig_/de nas bdud sdig can gyis sgyus byang chub tu sems bskyed nas/_
[\[287a.7\]]gal te khyod byang chub kyi sems bskyed pa 'di slar gtong na/_nga byang chub tu sems skyed do zhes de skad kyi tshig kyang smras so/_/de nas bzod pa thob pa'i lha'i bu mo bdun brgya po de dag gis thabs mkhas pas bdud sdig can thar bar bya ba'i phyir/_gang byang chub sems dpa' 
[\[287b\]]
[\[287b.1\]]gcig gi thams cad mkhyen pa'i sems bskyed pa ni byang chub sems dpa' thams cad kyi sems bskyed pa yang de yin te/_sems de la ni mi mnyam pa med de/_sems de ni sems can thams cad mnyam pa'i sems so/_/de bas na sems de ni mnyam pa'o snyam nas/_bdag 
[\[287b.2\]]cag gis byang chub tu sems bskyed pa de gtang gis sdig can khyod byang chub tu sems skyed cig ces de skad kyi tshig smras so/_/de nas byang chub sems dpa' bdud kyi spyod pa'i yul gyis mi gos pa la bdud kyis 'di skad ces smras so/_/rigs kyi bu bdag byang chub tu sems bskyed 
[\[287b.3\]]kyis bcings pa 'di las thar bar gyur cig ces bdud sdig can gyis tshig de smras ma thag tu/_de nas bdud sdig can bdag thar par shes par gyur to/_/de nas byang chub sems dpa' bdud kyi spyod pa'i yul gyis mi gos pas de'i tshe gang du bdud kyi gnas thams cad snang bar gyur 
[\[287b.4\]]pa dang /_bdud sdig can 'di lta ste/_dper na snag tsha'i phung po bzhin du bdag la mog mog por mthong bar 'gyur ba de lta bu'i 'od kyang lus las phyung /_de lta bu'i bdag gi lus yongs su grub pa yang bstan to/_/de nas bdud kyi ris kyi lha de dag gi nang nas lha mo 'dod 
[\[287b.5\]]chags la spyod cing chags pa nyis brgyas byang chub sems dpa' de'i lus kyi gzugs phun sum tshogs pa mthong nas chags par gyur to/_/chags nas de dag 'di snyam du sems te/_gal te rigs kyi bu 'di dag bdag cag dang dga' bar byed/_rtse bar byed/_dga' mgur spyod 
[\[287b.6\]]par byed na/_bdag cag ni 'di'i sems kyi dbang du 'gyur ro snyam mo/_/de nas byang chub sems dpa' bdud kyi spyod pa'i yul gyis mi gos pas lha'i bu mo nyis brgya gdul ba'i dbang gi phyir bdag gi lus kyi gzugs phun sum tshogs pa dang 'dra ba'i lha'i bu nyis brgya yang 
[\[287b.7\]]mngon par sprul/_khang pa brtsegs pa bdud kyi gzhal med khang gi dbyibs las lhag pa nyis brgya yang mngon par sprul pa dang /_lha'i bu mo de dag bdag cag de'i nang du zhugs so snyam du shes par gyur te/_re re zhing yang bdag 'di dang lhan cig tu rtse'o dga'o/_/dga' mgur 
[\[288a\]]
[\[288a.1\]]spyod do snyam du sems par gyur nas/_'dod pa la 'dod chags pa rgyun bcad pa/_bsam pa thams cad yongs su rdzogs pa/_lhag pa'i bsam pas sems kyis mos par gyur pa de dag la skyes bu dam pa des bla na med pa yang dag par rdzogs pa'i byang chub tu sems 
[\[288a.2\]]bskyed par 'gyur ba de lta de ltar chos bshad do/_/de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/_/sdig can khyod de bzhin gshegs pa'i drung du song shig_/de nas bdud sdig can 'di snyam du sems te/_bdag ni bcing ba de 
[\[288a.3\]]las thar gyis bdag bar chad byed du 'gro'o snyam mo/_/de nas bdud sdig can gnyen 'dab dang /_g.yog dang /_bkod pa chen po dang /_bcom ldan 'das ga la ba der song nas bcom ldan 'das la 'di skad ces gsol to/_/bcom ldan 'das slan chad dpa' bar 'gro ba'i ting nge 'dzin 
[\[288a.4\]]'di ma 'chad cig_/de ci'i slad du zhe na/_bcom ldan 'das gang gi tshe na bdag dpa' bar 'gro ba'i ting nge 'dzin 'di'i ming thos pa de'i tshe bdag zhags pa'i bcing ba lngas bcings par 'tshal to/_/bcom ldan 'das de bas na bka' mchid gzhan dag gsungs na legs so/_/slan chad dpa' bar 
[\[288a.5\]]'gro ba'i ting nge 'dzin 'di ma 'chad cig_/de nas byang chub sems dpa' blo gros brtan pas bdud sdig can la 'di skad ces smras so/_/sdig can khyod bcings pa de las sus bkrol/_smras pa/_byang chub sems dpa' bdud kyi spyod pa'i yul gyis mi gos pas bcings pa de las bkrol 
[\[288a.6\]]lo/_/smras pa/_sdig can khyod kyis de la ji lta bu zhig gis lan du phan btags/_smras pa/_bla na med pa yang dag par rdzogs pa'i byang chub tu sems bskyed do/_/de nas bcom ldan 'das kyis byang chub sems dpa' blo gros brtan pa la bka' stsal pa/_blo gros brtan pa 'di lta 
[\[288a.7\]]ste dper na bdud sdig can gyis bcings pa las thar bar bya ba'i phyir byang chub tu sems bskyed kyi/_lhag pa'i bsam pas ni ma yin pa de bzhin du/_blo gros brtan pa nga yongs su mya ngan las 'das nas phyi ma'i dus phyi ma'i tshe lnga brgya pa tha ma la gang dge slong dang /_dge slong ma mang po dag rnyed 
[\[288b\]]
[\[288b.1\]]pa dang /_bkur sti dang /_tshigs su bcad pa 'dod pa'i phyir byang chub tu sems bskyed par 'gyur gyi lhag pa'i bsam pas ni ma yin no/_/blo gros brtan pa dpa' bar 'gro ba'i ting nge 'dzin 'di'i bye brag dang /_de bzhin gshegs pas gsungs pa'i chos 'dul ba'i che ba nyid la 
[\[288b.2\]]ltos/_blo gros brtan pa dge slong dang /_dge slong ma dang /_dge bsnyen dang /_dge bsnyen ma dag co dri ba'i phyir ram/_bsting ba'i phyir ram/_rim gro bya ba'i phyir ram/_gzhan gyi rjes su 'jug pa'i phyir ram/_rnyed pa dang /_bkur sti dang /_tshigs su bcad pa'i phyir dpa' bar 
[\[288b.3\]]'gro ba'i ting nge 'dzin 'di thos te/_bla na med pa yang dag par rdzogs pa'i byang chub tu sems bskyed par 'gyur ba de nyid kyang /_blo gros brtan pa de dag gi bla na med pa yang dag par rdzogs pa'i byang chub kyi rgyur 'gyur na/_gang dag dpa' bar 'gro ba'i ting nge 'dzin 'di thos te/_lhag 
[\[288b.4\]]pa'i bsam pas byang chub tu sems bskyed pa lta ci smos te/_de dag ni sangs rgyas kyi chos la nges par rig par bya'o/_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das gang gi slad du dpa' bar 'gro ba'i ting nge 'dzin 
[\[288b.5\]]'di thos nas bcing ba las thar bar 'gyur ba'i slad du bdud sdig can gyis bla na med pa yang dag par rdzogs pa'i byang chub tu sems bskyed pa sangs rgyas kyi chos yongs su rdzogs pa'i rgyur 'gyur lags sam/_bcom ldan 'das kyis bka' stsal pa/_de bzhin no/_/blo gros brtan 
[\[288b.6\]]pa bdud sdig can gyis dpa' bar 'gro ba'i ting nge 'dzin 'di thos pa'i dge ba'i rtsa ba dang /_byang chub tu sems bskyed pa 'di'i dge ba'i rtsa bas bdud kyi las thams cad dang /_bdud kyi spyod pa thams cad dang /_bdud kyi g.yo thams cad dang /_bdud kyi sgyu thams cad dang /_gya 
[\[288b.7\]]gyu thams cad byang bar byas te/_spongs shing yongs su btang ste bor nas rim gyis dpa' bar 'gro ba'i ting nge 'dzin 'di thob par 'gyur zhing bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i dus dang gnas de yod do/_/de nas byang 
[\[289a\]]
[\[289a.1\]]chub sems dpa' blo gros brtan pas bdud sdig can la 'di skad ces smras so/_/de bzhin gshegs pas khyod bla na med pa yang dag par rdzogs pa'i byang chub tu lung bstan to/_/smras pa/_rigs kyi bu bdag gis lhag pa'i bsam pas ni bla na med pa yang dag par rdzogs 
[\[289a.2\]]pa'i byang chub tu sems ma bskyed na ji ltar na de bzhin gshegs pas bdag la lung ston par mdzad/_rigs kyi bu de bzhin gshegs pas kyang sems las ni las/_las las ni rnam par smin par 'gyur ro zhes bka' stsal te/_rigs kyi bu de ltar bdag mi smon na/_ji ltar na 
[\[289a.3\]]de bzhin gshegs pa bdag bla na med pa yang dag par rdzogs pa'i byang chub tu lung ston par mdzad/_de nas bcom ldan 'das kyis 'khor thams cad kyi the tsom gcad pa'i phyir byang chub sems dpa' blo gros brtan pa la bka' stsal pa/_blo gros brtan pa bzhi po 'di dag ni byang chub 
[\[289a.4\]]sems dpa' rnams kyi lung bstan pa'o/_/bzhi gang zhe na/_'di lta ste/_blo gros brtan pa byang chub tu sems ma bskyed par lung bstan pa yang yod do/_/sems bskyed ma thag tu lung bstan pa yang yod do/_/gsang ste lung bstan pa yang yod do/_/bzod pa thob nas mngon 
[\[289a.5\]]sum du lung bstan pa yang yod de/_blo gros brtan pa lung bstan pa bzhi po ni de dag yin te/_de dag ni de bzhin gshegs pas rab tu mkhyen gyi de ni nyan thos dang /_rang sangs rgyas thams cad kyis ma yin no/_/blo gros brtan pa de la byang chub tu sems ma bskyed par lung bstan 
[\[289a.6\]]pa gang zhe na/_blo gros brtan pa 'di la gang zag la la zhig yang na sems can dmyal ba'am/_yang na dud 'gro'i skye gnas sam/_yang na gshin rje'i 'jig rten nam/_yang na lha'am/_yang na mi'i nang du 'gro ba lnga'i 'khor bar skyes par gyur la/_gang zag de yang /_dbang po 
[\[289a.7\]]rno ba rgya chen po la mos pa yin na/_de la de bzhin gshegs pas rab tu mkhyen te/_skyes bu gang zag 'di ni bskal pa 'di snyed/_bskal pa brgya phrag 'di snyed/_bskal pa stong phrag 'di snyed/_bskal pa brgya stong phrag 'di snyed/_bskal pa bye ba khrag khrig brgya stong phrag 
[\[289b\]]
[\[289b.1\]]'di snyed na/_de bzhin gshegs pa che ge mo zhig gi drung du byang chub tu sems skyed par 'gyur te/_de yang lhag pa'i bsam pas bla na med pa yang dag par rdzogs pa'i byang chub tu sems skyed par 'gyur ro/_/de ni bskal pa bye ba khrag khrig brgya stong phrag 'di snyed cig tu byang chub 
[\[289b.2\]]sems dpa'i spyod pa spyad nas/_sangs rgyas bye ba khrag khrig brgya stong phrag 'di snyed cig mthong bar 'gyur ro/_/sems can bye ba khrag khrig brgya stong phrag 'di snyed cig yongs su smin par byed par 'gyur ro/_/grangs med pa brgya stong phrag 'di snyed cig na byang chub tu mngon par 
[\[289b.3\]]rdzogs par 'tshang rgya bar 'gyur te/_de byang chub thob nas ming 'di zhes bya bar 'gyur ro/_/de'i sangs rgyas kyi zhing ni 'di lta bur 'gyur ro/_/de'i nyan thos kyi dge 'dun ni 'di snyed du 'gyur ro/_/de'i byang chub sems dpa'i dge 'dun ni 'di snyed du 'gyur ro/_/de'i tshe'i tshad ni 
[\[289b.4\]]'di tsam du 'gyur ro/_/yongs su mya ngan las 'das nas de'i dam pa'i chos ni 'di srid du gnas so zhes blo gros brtan pa de bzhin gshegs pa ni 'di dang de bas kyang lhag pa dag rab tu mkhyen te/_blo gros brtan pa de ni byang chub tu sems ma bskyed par lung bstan pa zhes bya 
[\[289b.5\]]'o/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das bdag cag gis ni de ring slan chad sems can thams cad la ston par 'du shes bskyed par bgyi'o/_/de ci'i slad du zhe na/_sems can gang dag la byang chub tu yongs su 
[\[289b.6\]]smin pa'i dbang po mchis/_gang dag la ma mchis zhes bdag cag la ye shes de mi 'jug pas bcom ldan 'das de dag ma 'tshal nas/_de lta bu'i sems can dag la dman pa'i 'du shes skyed pas/_de'i slad du bdag cag ni nyams pa lags so/_/bcom ldan 'das kyis 
[\[289b.7\]]bka' stsal pa/_legs so legs so/_/'od srung tshig de ni legs par smras so/_/'od srung ngas kyang don de'i dbang mthong nas khyed la dge slong dag gang zag la tshod ma 'dzin cig_/dge slong dag gang zag gis gang zag la tshod bzung na nyams par 'gyur te/_dge slong dag 
[\[290a\]]
[\[290a.1\]]nga'am/_gang gzhan yang nga dang 'dra ba dag gis tshod gzung ngo zhes de skad du chos bshad de/_'od srung bstan pa des na byang chub sems dpa'a'am/_nyan thos kyis sems can thams cad la ston par 'du shes bskyed par bya'o/_/'di la byang chub sems dpa'i 
[\[290a.2\]]theg pa pa'i gang zag la la dag tu gyur ta re/_des na der bdag bsrung bar bya'o/_/blo gros brtan pa gzhan yang sems can la la dge ba'i rtsa ba yongs su smin pa/_sa bon btab pa/_sbyang ba byas pa/_dbang po rno ba/_rgya chen po la mos pa/_snying rje chen po dang ldan pa/_sems 
[\[290a.3\]]can thams cad rab tu thar bar bya ba'i phyir zhugs pa/_sems bskyed ma thag tu phyir mi ldog pa/_byang chub sems dpa'i nges par gyur pa la zhugs pa/_log par ltung ba'i chos can ma yin pa/_mi dal ba brgyad las 'das pa dag yod de/_de dag ni sems bskyed ma 
[\[290a.4\]]thag tu zhing yongs su dag pa dang /_ming brjod pa dang /_tshe'i mtha' brjod pa'i phyir bla na med pa yang dag par rdzogs pa'i byang chub tu lung bstan te/_blo gros brtan pa de bzhin gshegs pas kyang gang zag de 'dra ba de dag gi bsam pa mkhyen nas bla na med pa yang dag par 
[\[290a.5\]]rdzogs pa'i byang chub tu lung ston pa de ni blo gros brtan pa sems bskyed ma thag tu lung bstan pa zhes bya'o/_/blo gros brtan pa de la gsang ste lung bstan pa gang zhe na/_blo gros brtan pa 'di la byang chub sems dpa' le lo can kha cig ji lta ji ltar lung ma bstan pa/_de lta 
[\[290a.6\]]de ltar bla na med pa yang dag par rdzogs pa'i byang chub tu brtson 'grus rtsom la/_byang chub sems dpa' de yang bdog pa thams cad yongs su gtong ba'i phyir sbyin pa sna tshogs la mos pa yin/_tshul khrims kyi phung po yongs su mi gtong ba'i phyir yi dam la brtan par 
[\[290a.7\]]gnas pa yin/_sems can thams cad la sems snyoms pas bzod pa'i stobs kyi go cha bgos pa yin/_mgo dang gos la me 'bar ba ltar dge ba'i chos thams cad yongs su tshol bas brtson 'grus brtsams pa yin/_bsam gtan la bsam gtan pa yin pas 
[\[290b\]]
[\[290b.1\]]dran pa dang shes bzhin la mkhas pa yin/_byang chub sems dpa'i spyod pa la zhugs pas shes rab kyis rnam par dpyad pa'i blo dang ldan pa yin la/_de pha rol tu phyin pa drug po 'di dag la spyod par byed cing de yang mtshan ma dang bcas pa byed pa dang bcas pa yin la/_de la byang chub 
[\[290b.2\]]sems dpa' gzhan dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dag 'di snyam du sems te/_'di ltar byang chub sems dpa' 'di ni brtson 'grus brtsams pa ngo mtshar na ji srid cig na bla na med pa yang dag par rdzogs pa'i byang chub 
[\[290b.3\]]mngon par rdzogs par 'tshang rgya bar 'gyur/_'di byang chub thob nas ming cir 'gyur/_sangs rgyas kyi zhing ni ji lta bur 'gyur/_nyan thos kyi dge 'dun ni ji lta bur 'gyur/_byang chub sems dpa'i dge 'dun ni ji lta bur 'gyur snyam pa dang /_de bzhin gshegs pas sems can 
[\[290b.4\]]de dag gi the tsom gcad pa'i phyir byang chub sems dpa' de bla na med pa yang dag par rdzogs pa'i byang chub tu lung ston te/_ci nas kyang thams cad dang ldan pa'i 'khor gyis thos pa dang /_shes pa dang /_rtogs par 'gyur la/_'di lta ste/_de bzhin gshegs pa'i byin gyis brlabs 
[\[290b.5\]]kyis byang chub sems dpa' des mi shes mi mthong /_mi thos shing 'khor de dag thams cad kyis byang chub sems dpa' de byang chub thob nas ming 'di zhes bya bar 'gyur ro/_/sangs rgyas kyi zhing ni 'di lta bur 'gyur ro/_/nyan thos kyi dge 'dun ni 'di lta bur 'gyur ro/_/byang chub 
[\[290b.6\]]sems dpa'i dge 'dun ni 'di lta bur 'gyur ro/_/tshe'i tshad ni 'di tsam du 'gyur ro zhes thos par 'gyur/_mthong bar 'gyur/_shes par 'gyur zhing /_de thos nas nem nur med pa dang /_som nyi med pa dang /_the tsom med par 'gyur te/_byang chub sems dpa' de la ston 
[\[290b.7\]]pa'i 'du shes dang /_de bzhin gshegs pa'i 'du shes dang /_'dren pa'i 'du shes skyed par 'gyur la/_byang chub sems dpa' des ni bdag de bzhin gshegs pas lung bstan par mi shes/_mi mthong /_mi rtogs pa de ni byang chub sems dpa'i gsang ste lung 
[\[291a\]]
[\[291a.1\]]bstan pa yin te/_de bzhin gshegs pa'i khyu mchog tu gyur pa'i byin gyis brlabs kyis byang chub sems dpa' la lung bstan pa thams cad dang ldan pa'i 'khor gyis thos la byang chub sems dpa' des mi thos so/_/de la bzod pa thob nas mngon sum du lung 
[\[291a.2\]]bstan pa gang zhe na/_blo gros brtan pa 'di la byang chub sems dpa' dge ba'i rtsa ba bsdus pa yin/_yun ring po nas tshangs par spyod pa mi dmigs par spyad pa dang /_bdag med pa'i chos la bzod pa dang /_mi skye ba'i chos la bzod pa thob pa yin te/_de la de bzhin gshegs pa dag 
[\[291a.3\]]mi skye ba'i chos la bzod pa thob par mkhyen nas lha dang bcas pa'i 'jig rten gyi mdun dang /_bdud dang bcas pa dang /_tshangs pa dang bcas pa dang /_dge sbyong dang /_bram zer bcas pa'i 'khor gyi mdun du rigs kyi bu khyod tshur shog_/bskal pa brgya stong 'di snyed kyis bla na med pa 
[\[291a.4\]]yang dag par rdzogs pa'i byang chub mngon par rdzogs par 'tshang rgya bar 'gyur ro/_/khyod byang chub thob nas ming 'di zhes bya bar 'gyur ro/_/sangs rgyas kyi zhing ni 'di lta bur 'gyur ro/_/nyan thos kyi dge 'dun ni 'di lta bur 'gyur ro/_/byang chub sems dpa'i dge 'dun ni 'di lta 
[\[291a.5\]]bur 'gyur ro/_/tshe'i tshad ni 'di tsam du 'gyur ro zhes bzod pa thob pa la bla na med pa yang dag par rdzogs pa'i byang chub tu mngon sum du lung bstan pas lung ston te/_de'i rjes su bslabs nas sems can tshad med pa dag kyang byang chub tu sems skyed par 'gyur ro/_/byang chub 
[\[291a.6\]]sems dpa' de yang mngon sum du lung bstan pa thos nas nam mkha' la shing ta la bdun tsam du mngon par 'phags par 'gyur te/_blo gros brtan pa de ni byang chub sems dpa'i lung bstan pa bzhi pa zhes bya'o//_//bam po bzhi pa/_de nas bcom 
[\[291a.7\]]ldan 'das la byang chub sems dpa' blo gros brtan pas 'di skad ces gsol to/_/bcom ldan 'das 'khor 'di na byang chub sems dpa' 'tshogs shing mchis pa las gang dag lung bstan pa 'di bzhis lung bstan pa dag mchis sam/_bcom ldan 'das kyis bka' stsal 
[\[291b\]]
[\[291b.1\]]pa/_blo gros brtan pa yod do/_/gsol pa/_de dag gang lags/_bcom ldan 'das kyis bka' stsal pa/_blo gros brtan pa byang chub sems dpa' seng ge'i sgra bsgrags 'di dang /_khyim bdag dga' 'dod kyi bu 'di ni byang chub kyi sems ma bskyed par lung bstan to/_/
[\[291b.2\]]de ma yin pa'i 'jig rten gyi khams gzhan dag na yang byang chub sems dpa' gang byang chub tu sems ma bskyed par lung bstan pas lung bstan pa tshad med pa dag yod do/_/blo gros brtan pa byang chub sems dpa' zhi ba ldan 'di dang /_'jam dpal gzhon nur gyur pa 'di dang /_
[\[291b.3\]]de ma yin pa'i 'jig rten gyi khams gzhan dag na yang byang chub sems dpa' gang dag sems bskyed ma thag tu phyir mi ldog par lung bstan pas lung bstan pa tshad med pa dag yod do/_/blo gros brtan pa byang chub sems dpa' ye shes dpa' bo 'di dang /_byang chub sems dpa' khyad 
[\[291b.4\]]par blo gros 'di dang /_de ma yin pa'i 'jig rten gyi khams gzhan dag na yang byang chub sems dpa' gang gsang ste lung bstan pas lung bstan pa tshad med pa dag yod do/_/blo gros brtan pa nga dang byang chub sems dpa' byams pa 'di dang /_gang bskal pa bzang po 'di la 
[\[291b.5\]]byang chub sems dpa' 'byung ba de dag thams cad bzod pa thob ste/_mngon sum du lung bstan pas lung bstan pa yin no/_/byang chub sems dpa' blo gros brtan pas gsol pa/_bcom ldan 'das 'di ltar byang chub sems dpa' rnams kyi spyod pa bsam gyis mi khyab pa 
[\[291b.6\]]nas lung bstan pa'i bar du bsam gyis mi khyab pa ngo mtshar to/_/de ni nyan thos dang /_rang sangs rgyas thams cad kyis yang ma lags na/_sems can gzhan gyi lta ci smos/_bcom ldan 'das kyis bka' stsal pa/_blo gros brtan pa de de bzhin no/_/ji skad smras pa bzhin 
[\[291b.7\]]te/_blo gros brtan pa byang chub sems dpa' rnams kyi spyod pa thams cad rtul ba ni bsam gyis mi khyab bo/_/de nas byang chub sems dpa' bdud kyi spyod pa'i yul gyis mi gos pas bdud kyi ris kyi lha'i bu mo bla na med pa yang dag par rdzogs pa'i byang chub tu smin par byas pa 
[\[292a\]]
[\[292a.1\]]de dag gis me tog dang /_phreng ba dang /_spos dang /_phye ma dang /_byug pa dag gis bcom ldan 'das la gtor nas 'di skad ces gsol to/_/bcom ldan 'das bdag cag ni gsang ste lung bstan pas lung bstan par mi 'gyur bar bcom ldan 'das bdag cag ni bzod pa 
[\[292a.2\]]thob nas mngon sum du lung bstan pas lung bstan par gyur cig_/bcom ldan 'das de bzhin gshegs pas bdag cag bzod pa thob nas bla na med pa yang dag par rdzogs pa'i byang chub mngon sum du lung bstan pas lung bstan par mdzad na legs so/_/de nas bcom ldan 
[\[292a.3\]]'das kyis de'i tshe 'dzum pa mdzad do/_/sangs rgyas bcom ldan 'das rnams gang gi tshe 'dzum pa mdzad pa'i chos nyid ni 'di yin te/_de nas kha dog du ma kha dog sna tshogs kha dog brgya stong du ma/_'di lta ste/_sngon po dang /_ser po dang /_dmar po dang /_dkar po dang /_le brgan 
[\[292a.4\]]dang /_shel gyi kha dog dang /_dngul gyi kha dog de dag zhal gyi sgo nas byung nas/_'jig rten gyi khams mtha' yas mu med pa snang bas khyab par byas te/_steng du tshangs pa'i 'jig rten gyi khams su mngon par 'phags nas/_gzi brjid kyis nyi ma dang zla ba'i gzi brjid 
[\[292a.5\]]zil gyis mnan te/_slar log nas bcom ldan 'das la lan brgya stong du mar bskor te/_bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_
[\[292a.6\]]bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 'dzum pa mdzad pa'i rgyu gang lags/_rkyen gang lags/_bcom ldan 'das kyis bka' stsal pa/_kun dga' bo khyod kyis lha'i bu 
[\[292a.7\]]mo dgu brgya thal mo sbyar te/_de bzhin gshegs pa la phyag 'tshal ba 'di dag mthong ngam/_gsol pa/_bcom ldan 'das mthong ngo /_/bde bar gshegs pa mthong ngo /_/bcom ldan 'das kyis bka' stsal pa/_kun dga' bo lha'i bu mo dgu brgya po 'di dag gis 
[\[292b\]]
[\[292b.1\]]sangs rgyas lnga brgya la dge ba'i rtsa ba bskyed de/_phyis de bzhin gshegs pa grangs las 'das pa la bkur sti byed par 'gyur/_rim gro byed par 'gyur/_bsti stang byed par 'gyur/_mchod pa byed par 'gyur te/_bskal pa grangs med pa bdun brgya na de bzhin gshegs pa dgra bcom pa 
[\[292b.2\]]yang dag par rdzogs pa'i sangs rgyas chos bkod pa'i rgyal po zhes bya bar 'gyur te/_kun dga' bo lha'i bu mo de dag ni 'di nas shi 'phos te/_'chi ba'i dus byas ma thag tu bud med kyi lus las bsgyur te/_dga' ldan gyi gnas na byang chub sems dpa' byams pa dang lhan cig 'grogs 
[\[292b.3\]]shing mnyes par byed par 'gyur la/_rim gyis bskal pa bzang po'i de bzhin gshegs pa thams cad mnyes par byed do/_/mnyes par byas nas mi mnyes par mi byed de/_rim gro byed/_bkur sti byed/_bsti stang byed/_mchod pa byed par 'gyur ro/_/de nas bdud sdig can 
[\[292b.4\]]gyis lha'i bu mo de dag lung bstan par rigs nas bcom ldan 'das la 'di skad ces gsol to/_/bcom ldan 'das bdag gi g.yog 'khor gang gis dpa' bar 'gro ba'i ting nge 'dzin 'di thos pa de dag bdag gi dbang du mi 'gyur na/_de dag bdag gi slad bzhin du 'brang ba 
[\[292b.5\]]lta ci smos/_de ni dpa' bar 'gro ba'i ting nge 'dzin 'di thos pa ni bcom ldan 'das sangs rgyas kyi chos la nges par rig par bgyi'o/_/de nas lha'i bu mo de dag sems zhum par ma gyur nas bdud sdig can la 'di skad ces smras so/_/sdig can de skad ma zer/_yi chad 
[\[292b.6\]]par ma byed cig_/bdag cag ni khyod kyi yul las mi 'da' zhing mi ldog go/_/de ci'i phyir zhe na/_bdud kyi yul du 'gro ba'i de bzhin nyid gang yin pa de ni sangs rgyas kyi yul du 'gro ba'i de bzhin nyid yin te/_de ltar na bdud kyi yul du 'gro ba'i de bzhin nyid dang /_
[\[292b.7\]]sangs rgyas kyi yul du 'gro ba'i de bzhin nyid de ni gnyis su med de gnyis su dbyer med do/_/sdig can de lta bas na bdag cag ni de bzhin nyid las mi 'da'o/_/bdud kyi yul gyi chos nyid gang yin pa sangs rgyas kyi yul gyi chos nyid kyang de yin te/_de ltar na bdud kyi 
[\[293a\]]
[\[293a.1\]]yul gyi chos nyid dang /_sangs rgyas kyi yul gyi chos nyid de ni gnyis su med de gnyis su dbyer med do/_/de bas na sdig can bdag cag ni chos nyid las mi 'da'o/_/bdud kyi yul yang chos gang yang rnam par rig par mi byed/_sangs rgyas kyi yul yang chos 
[\[293a.2\]]gang yang rnam par rig par mi byed de/_de ltar na bdud kyi yul dang /_sangs rgyas kyi yul de ni rnam par rig par byed pa ma yin no/_/sdig can de bas na chos thams cad ni yul rnam par rig par byed pa ma yin te/_sdig can de bas na gang gi g.yog kyang ma yin/_g.yog 
[\[293a.3\]]ma yin pa yang ma yin no/_/de nas bdud sdig can sdug bsngal zhing yid mi bde la/_mi dga' bar gyur nas 'gro 'dod pa dang /_byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/_/sdig can khyod gang du 'gro/_smras pa/_
[\[293a.4\]]rigs kyi bu bdag ni gnas su mchi'o/_/smras pa/_de bas na sdig can khyod 'khor 'di nas kyang ma g.yo la/_bdag gi gnas su yang 'dug par gyis shig_/de nas bdud sdig can bdag nyid rang gi gnas su phyin pa snyam du shes so/_/de la byang chub sems dpa' bdud 
[\[293a.5\]]kyi spyod pa'i yul gyis mi gos pas 'di skad ces smras so/_/sdig can khyod kyis ci mthong /_bdud kyis smras pa/_bdag nyid rang gi gnas su phyin par mthong ste/_rigs kyi bu kun dga'i ra ba nyams dga' ba 'di dag dang /_nags tshal nyams dga' ba 'di dag dang 
[\[293a.6\]]rdzing bu nyams dga' ba 'di dag dang /_chu bo nyams dga' ba 'di dag ni bdud kyi gnas so/_/de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/_/sdig can khyod kyis gnas 'di de bzhin gshegs pa la 
[\[293a.7\]]spyad pa'i phyir phul cig_/smras pa/_phul lo/_/des bdag gi gnas na de bzhin gshegs pa 'khor dang bcas pa bzhugs shing dpa' bar 'gro ba'i ting nge 'dzin 'di 'chad par mdzad/_ston par mdzad pa mthong ngo /_/de nas bcom ldan 'das la tshe dang ldan pa 
[\[293b\]]
[\[293b.1\]]kun dga' bos 'di skad ces gsol to/_/bcom ldan 'das gang gi gtsug lag khang na de bzhin gshegs pa bzhugs shing dpa' bar 'gro ba'i ting nge 'dzin 'di 'chad par mdzad/_ston par mdzad pa dang /_gang gi bshos gsol te/_dpa' bar 'gro ba'i ting nge 'dzin 
[\[293b.2\]]'di 'chad par mdzad pa'i sbyin pa po sbyin bdag gtsug lag khang gi bdag po'i bsod nams ji tsam du 'gyur/_bcom ldan 'das kyis bka' stsal pa/_kun dga' bo de bzhin gshegs pas bshos gang gsol te byang chub thob pa dang /_bshos gang gsol te chos 
[\[293b.3\]]kyi 'khor lo bskor ba dang /_bshos gang gsol te dpa' bar 'gro ba'i ting nge 'dzin 'di bshad pa'i bshos de dag la tha dad pa cung zad kyang med do/_/kun dga' bo sa'i phyogs gang du byang chub thob pa'i sa'i phyogs rdo rje lta bu de ni 'das pa dang /_ma byon pa dang /_da ltar gyi bcom 
[\[293b.4\]]ldan 'das kyis yongs su spyad pa yin te/_kun dga' bo byang chub kyi snying po de ji lta ba de bzhin du sa'i phyogs gang du dpa' bar 'gro ba'i ting nge 'dzin 'di bstan pa'am/_bshad pa'am/_yi ger bris pa'am/_lung phog pa la yang blta bar bya ste/_kun dga' bo de bzhin 
[\[293b.5\]]gshegs pa bshos gang gsol te chos kyi 'khor lo bskor ba dang /_chos smra bas sbyin pa po sbyin bdag gang gi zan zos te/_dpa' bar 'gro ba'i ting nge 'dzin 'di 'chad dam/_ston tam/_lung 'bog par byed dam/_klog par byed pa zas de dag la tha dad pa cung zad kyang 
[\[293b.6\]]med do/_/kun dga' bo de bzhin gshegs pa gtsug lag khang gang na bzhugs shing cho 'phrul chen po [{]bcwa [,]bco [}]brgyad kyis sems can gdul bar mdzad pa dang /_gtsug lag khang ngam/_gnas khang ngam/_'chag sa'i sa phyogs gang dang gang du dpa' bar 'gro ba'i ting nge 
[\[293b.7\]]'dzin 'di 'chad dam/_ston tam/_klog gam/_yi ger 'dri'am rjod na/_kun dga' bo gtsug lag khang de dag la tha dad pa cung zad kyang med do/_/de nas tshe dang ldan pa kun dga' bos bdud sdig can la 'di skad ces smras so/_/sdig can khyod kyis gnas khang 
[\[294a\]]
[\[294a.1\]]de bzhin gshegs pa la spyad pa'i phyir phul ba rnyed pa legs par rnyed do/_/bdud kyis smras pa/_kun dga' bo 'di ni byang chub sems dpa' bdud kyi spyod pa'i yul gyis mi gos pa'i byin gyi rlabs yin te/_byang chub sems dpa' bdud kyi spyod pa'i yul gyis mi 
[\[294a.2\]]gos pa ni rnam par 'phrul pa 'di dag gis rnam par 'phrul lo/_/de nas bcom ldan 'das la byang chub sems dpa' blo gros brtan pas 'di skad ces gsol to/_/byang chub sems dpa' bdud kyi spyod pa'i yul gyis mi gos pa ni dpa' bar 'gro ba'i ting nge 'dzin 'di la gnas te/_
[\[294a.3\]]rnam par 'phrul pa 'di dag gis rnam par 'phrul par bgyid do/_/bcom ldan 'das kyis bka' stsal pa/_blo gros brtan pa de de bzhin te/_byang chub sems dpa' bdud kyi spyod pa'i yul gyis mi gos pa dpa' bar 'gro ba'i ting nge 'dzin 'di la gnas nas rnam par 'phrul pa 'di dag 
[\[294a.4\]]gis rnam par 'phrul par byed do/_/bdud kyi spyod pa'i yul gyis kyang mi gos la bdud kyi spyod pa'i yul gyi spyod pa thams cad kyang ston to/_/'khrig pa'i dga' ba yang mi spyod la gnyis kyis gnyis sbyor bar yang snang ngo /_/rigs kyi bu de ting nge 'dzin 'di la gnas nas bdud rang 
[\[294a.5\]]gi gnas na gnas par yang ston la de bzhin gshegs pa'i 'khor nas kyang mi g.yo'o/_/blo gros brtan pa byang chub sems dpa' ni ting nge 'dzin 'di la gnas nas bdud rnams la bdud kyi yul yang ston/_sangs rgyas kyi chos la yang yongs su smin par byed do/_/de nas 
[\[294a.6\]]bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das de bzhin gshegs pa ni sngon byang chub sems dpar gyur pa'i tshe/_dpa' bar 'gro ba'i ting nge 'dzin 'di la gnas nas rnam par 'phrul pa'i bkod pa ji lta bu bstan 
[\[294a.7\]]pa/_bcom ldan 'das kyis spyad pa de'i phyogs tsam zhig bka' stsal na/_legs so/_/de skad ces gsol pa dang /_bcom ldan 'das kyis byang chub sems dpa' blo gros brtan pa la 'di skad ces bka' stsal to/_/blo gros brtan pa ngas ni dpa' bar 'gro ba'i 
[\[294b\]]
[\[294b.1\]]ting nge 'dzin 'di la gnas te/_stong gsum gyi stong chen po'i 'jig rten gyi khams 'dir gling bzhi pa'i 'jig rten gyi khams bye ba brgya dang /_nyi ma dang /_zla ba bye ba brgya dang /_rgyal chen bzhi'i lha'i ris bye ba brgya dang /_sum cu rtsa gsum gyi lha bye ba brgya dang /_'thab bral gyi lha bye ba 
[\[294b.2\]]brgya dang /_dga' ldan gyi lha bye ba brgya dang /_'phrul dga' bye ba brgya dang /_gzhan 'phrul dbang byed bye ba brgya dang /_bdud kyi gnas bye ba brgya dang /_tshangs pa'i gnas bye ba brgya nas/_de bzhin du 'og min gyi bar du bye ba phrag brgya brgya dang /_ri'i rgyal po ri rab bye ba phrag brgya dang /_rgya 
[\[294b.3\]]mtsho chen po bye ba phrag brgya dang /_de rnams la stong gsum gyi stong chen po'i 'jig rten gyi khams zhes bya ste/_blo gros brtan pa de ltar byang chub sems dpa' sems dpa' chen po dpa' bar 'gro ba'i ting nge 'dzin la gnas te/_stong gsum gyi stong chen po'i 'jig rten gyi khams 'dir 
[\[294b.4\]]'dzam bu'i gling la lar ni sbyin pa'i pha rol tu phyin pa la spyod/_'dzam bu'i gling la lar ni tshul khrims kyi pha rol tu phyin pa la spyod/_'dzam bu'i gling la lar ni bzod pa'i pha rol tu phyin pa la spyod/_'dzam bu'i gling la lar ni brtson 'grus kyi pha rol tu phyin pa la spyod/_'dzam bu'i 
[\[294b.5\]]gling la lar ni bsam gtan gyi pha rol tu phyin pa la spyod/_'dzam bu'i gling la lar ni shes rab kyi pha rol tu phyin pa la spyod do/_/'dzam bu'i gling la lar ni mngon par shes pa lnga dang ldan par snang /_'dzam bu'i gling la lar ni khyim na gnas par snang /_'dzam bu'i gling la lar ni rab tu 
[\[294b.6\]]byung bar snang /_'dzam bu'i gling la lar ni dga' ldan gyi gnas na gnas par snang /_'dzam bu'i gling la lar ni khyim bdag tshong dpon du shes/_'dzam bu'i gling la lar ni ded dpon du shes/_'dzam bu'i gling la lar ni khams kyi rgyal por shes/_'dzam bu'i gling la lar ni 
[\[294b.7\]]blon por shes/_'dzam bu'i gling la lar ni 'khor los sgyur ba'i rgyal por shes/_'dzam bu'i gling la lar ni stobs kyis 'khor los sgyur ba'i rgyal por shes/_'dzam bu'i gling la lar ni sa'i rgyal por shes/_'dzam bu'i gling la lar ni lha'i dbang po brgya byin du shes/_
[\[295a\]]
[\[295a.1\]]'dzam bu'i gling la lar ni tshangs par shes/_la lar ni rgyal chen bzhi'i lha'i ris kyi dbang por shes/_la lar ni sum cu rtsa gsum gyi lha rnams kyi dbang por shes/_la lar ni 'thab bral gyi lha rnams kyi dbang por shes/_la lar ni dga' ldan gyi lha 
[\[295a.2\]]rnams kyi dbang por shes/_la lar ni 'phrul dga'i lha rnams kyi dbang por shes/_la lar ni gzhan 'phrul dbang byed kyi lha rnams kyi dbang por shes/_la lar ni bdud du shes/_'dzam bu'i gling la lar ni tshong dpon du shes/_'dzam bu'i gling la lar ni khyim bdag tu shes/_
[\[295a.3\]]'dzam bu'i gling la lar ni khams kyi rgyal por shes/_'dzam bu'i gling la lar ni gzhon nur shes/_'dzam bu'i gling la lar ni blon por shes/_'dzam bu'i gling la lar ni ded dpon du shes/_'dzam bu'i gling la lar ni dga' ldan nas 'chi 'pho bar shes/_'dzam bu'i gling 
[\[295a.4\]]la lar ni ma'i mngal du 'jug par shes/_'dzam bu'i gling la lar ni ma'i mngal na gnas par shes/_'dzam bu'i gling la lar ni btsa' bar shes/_'dzam bu'i gling la lar ni gom pa bdun 'dor bar shes/_'dzam bu'i gling la lar ni phyogs bzhir lta zhing 'jig rten na nga 
[\[295a.5\]]gtso bo/_/'jig rten na nga mchog go zhes seng ge'i sgra sgrogs par shes/_'dzam bu'i gling la lar ni btsun mo'i 'khor gyi nang na gnas par shes/_'dzam bu'i gling la lar ni mngon par 'byung bar shes/_'dzam bu'i gling la lar ni dka' ba spyod par shes/_'dzam bu'i gling 
[\[295a.6\]]la lar ni zas za bar shes/_'dzam bu'i gling la lar ni rtswa len par shes/_'dzam bu'i gling la lar ni byang chub kyi snying por 'gro bar shes/_'dzam bu'i gling la lar ni byang chub kyi snying por 'dug par shes/_'dzam bu'i gling la lar ni bdud 'dul bar shes/_'dzam bu'i 
[\[295a.7\]]gling la lar ni byang chub thob par shes/_'dzam bu'i gling la lar ni byang chub thob ste 'dug par shes/_'dzam bu'i gling la lar ni byang chub thob nas bsam gtan byed par shes/_'dzam bu'i gling la lar ni brgya byin dang tshangs pa dag gsol ba 'debs par shes/_'dzam 
[\[295b\]]
[\[295b.1\]]bu'i gling la lar ni chos kyi 'khor lo skor bar shes/_'dzam bu'i gling la lar ni sangs rgyas kyi mdzad pa sna tshogs mdzad par shes/_'dzam bu'i gling la lar ni tshe'i 'du byed 'dor bar shes/_la lar ni yongs su mya ngan las 'da' bar shes/_la lar ni yongs su mya ngan las 
[\[295b.2\]]'das par shes/_la lar ni sreg par shes/_la lar ni bsregs par shes/_'dzam bu'i gling la lar ni lus gcig tu mkhregs par shes/_la lar ni ring bsrel 'ged par shes/_la lar ni chos nub par 'gyur bar shes/_la lar ni chos nub par shes/_la lar ni 
[\[295b.3\]]tshe dpag tu med par shes/_la lar ni tshe thung bar shes/_la lar ni ngan song du skye ba'i sgra yod par shes/_la lar ni ngan song du skye ba'i sgra yang med par shes/_la lar ni 'dzam bu'i gling lha'i longs spyod dang 'dra bar shes/_la lar ni sems can dag nga dang bdag gir mi 
[\[295b.4\]]'dzin pas 'dzam bu'i gling byang gi sgra mi snyan dang 'dra bar shes/_la lar ni rin po che'i gling du shes/_la lar ni sa'i gling du shes/_la lar ni rab/_la lar ni 'bring /_la lar ni tha mar shes pa de ni blo gros brtan pa dpa' bar 'gro ba'i ting nge 'dzin gyi khyu mchog tu gyur pa yin te/_
[\[295b.5\]]de'i phyir byang chub sems dpa' dag shin tu yongs su mya ngan las 'da' bas yongs su mya ngan las mi 'da' zhing stong gsum gyi stong chen po'i 'jig rten gyi khams 'dir yang 'di 'dra ba'i bkod pas rnam par rtsen pa ston par mdzad pa la ltos/_blo gros brtan pa 'dzam bu'i gling 'dir 
[\[295b.6\]]yang da lta na yang chos kyi 'khor lo bskor la/_'dzam bu'i gling gzhan dag tu'ang da dung mngon par rdzogs par sangs ma rgyas par yang shes/_la lar ni yongs su mya ngan las 'das par shes/_'dzam bu'i gling la lar ni dang po sems bskyed par shes te/_blo gros brtan pa 
[\[295b.7\]]de ni dpa' bar 'gro ba'i ting nge 'dzin gyi khyu mchog tu gyur pa'o/_/de nas 'khor de na byang chub sems dpa' kha cig dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma 
[\[296a\]]
[\[296a.1\]]yin pa de dag dang /_nyan thos chen po de dag 'di snyam du sems te/_stong gsum gyi stong chen po'i 'jig rten gyi khams 'di nyid du rnam par rol pa'i bkod pa 'di lta bu bstan par gyur tam/_'on te stong gsum gyi stong chen po'i 'jig rten gyi khams gzhan dag tu yang 
[\[296a.2\]]bcom ldan 'das shAkya thub pa sangs rgyas kyi yul la 'jug snyam pa dang /_de nas 'jam dpal gzhon nur gyur pas 'khor de dag gi the tsom gcad pa'i phyir bcom ldan 'das la 'di skad ces gsol to/_/bcom ldan 'das 'di la bdag sangs rgyas kyi yul du spyad pa spyod cing /_
[\[296a.3\]]sangs rgyas kyi zhing 'di nas sangs rgyas kyi zhing gang gA'i klung gi bye ma snyed drug cu 'das nas steng gi phyogs su mchis pa dang /_'jig rten gyi khams sgron ma gcig ces bgyi ba de na de bzhin gshegs pa zhig chos ston te/_bcom ldan 'das bdag de bzhin gshegs pa de'i drung du 
[\[296a.4\]]mchis nas de bzhin gshegs pa'i zhabs la mgo bos phyag 'tshal te/_'di skad ces gsol to/_/bcom ldan 'das khyod mtshan ci/_ji ltar gzung bar bgyi/_de bzhin gshegs pa des bdag la bka' stsal pa/_'jam dpal khyod song la de bzhin gshegs pa shAkya thub 
[\[296a.5\]]pa de nyid la zhus shig dang /_de nyid khyod la lan 'debs par mdzad de/_bcom ldan 'das de'i sangs rgyas kyi zhing gi yon tan bkod pa de ni bskal par yang bsngags pa mthar phyin par bya ba dang /_bde ba'i rgyu rnams bshad mi nus te/_sangs rgyas kyi zhing de'i yon tan bkod pa 
[\[296a.6\]]ni de 'dra'o/_/nyan thos dang /_rang sangs rgyas rnams kyi ming yang mi grag go/_/byang chub sems dpa' phyir mi ldog pa'i chos kyi 'khor lo ston pa shin tu yongs su dag pa'i dge 'dun lags te/_bcom ldan 'das 'jig rten gyi khams sgron ma gcig pa na/_da ltar de 
[\[296a.7\]]bzhin gshegs pa chos ston pa de'i mtshan de bzhin gshegs pas legs par bka' stsal du gsol/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de'i phyir legs par rab tu nyon 
[\[296b\]]
[\[296b.1\]]la yid la zung shig dang ngas khyod la bshad do/_/thos nas kyang khyed kyis skrag par mi bya/_dngang bar mi bya/_dngang bar 'gyur bar mi bya/_the tsom du mi bya/_nem nur du mi bya'o/_/de ci'i phyir zhe na/_sangs rgyas bcom ldan 'das rnams kyi sangs rgyas kyi gnas pa yang bsam gyis mi khyab/_
[\[296b.2\]]dpa' bar 'gro ba'i ting nge 'dzin gyi spyod pa'i yul la 'jug pa yang bsam gyis mi khyab ste/_'jam dpal 'jig rten gyi khams sgron ma gcig pa na de bzhin gshegs pa dgra bcom pa yang dag par rdzogs pa'i sangs rgyas yon tan gyi chos thams cad ston par snang ba rnam par 'phrul pa'i rgyal po 
[\[296b.3\]]de bzhin gshegs pa chos ston pa ni 'jam dpal nga nyid yin na/_'jig rten gyi khams sgron ma gcig pa zhes bya ba de na yon tan gyi chos thams cad ston par snang ba rnam par 'phrul pa'i rgyal po zhes bya bar shes te/_nga nyid kyi sangs rgyas kyi yul du 'jug go/_/'jam dpal nga nyid de na phyir 
[\[296b.4\]]mi ldog pa'i chos kyi 'khor lo bskor ro/_/sangs rgyas kyi zhing de ni nga nyid kyis sngon yongs su sbyangs pa'o/_/'jam dpal de ltar na sangs rgyas kyi zhing bye ba khrag khrig brgya stong du nga'i yul la 'jug go_/der ni nyan thos dang /_rang sangs rgyas thams cad kyis mi chud do/_/gang gi phyir byang 
[\[296b.5\]]chub sems dpa' sangs rgyas kyi zhing tshad med par sems can rnams la chos ston par yang byed la/_ting nge 'dzin 'di dang /_chos kyi dbyings las kyang mi g.yo ba 'di ni 'jam dpal dpa' bar 'gro ba'i ting nge 'dzin gyi yul yin no/_/'jam dpal 'di lta ste/_dper na nyi ma'i dkyil 
[\[296b.6\]]'khor ram/_zla ba'i dkyil 'khor ni gzhal med khang las kyang mi g.yo la/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang du ston par byed kyang sems can dmus long dag gis ni mi shes mi mthong gi_/snod ji lta ba bzhin du 
[\[296b.7\]]snang zhing shes pa'i phyir sems can mig gi las ji ltar yongs su dag pa rnams la gzhal med khang de snang bar 'gyur ba de bzhin du 'jam dpal sangs rgyas bcom ldan 'das dang /_byang chub sems dpa' rnams dpa' bar 'gro ba'i ting nge 'dzin 'di la gnas nas/_ting nge 
[\[297a\]]
[\[297a.1\]]'dzin gyi dkyil 'khor 'di las kyang mi g.yo zhing chos kyi dbyings kyi dkyil 'khor las kyang mi g.yo la/_sangs rgyas kyi zhing tshad med pa rnams su yang sems can rnams la ston par byed cing /_sems can ji ltar mos pa dag la de bzhin du chos ston te/_sems 
[\[297a.2\]]can snod du ma gyur pa dag ni ji ltar dmus long gi sems kyis ma shes ma mthong ba bzhin no/_/de nas thams cad dang ldan pa'i 'khor de ngo mtshar du gyur nas/_dga' ba dang /_dad pa dang /_mchog tu dga' ba la gnas so/_/gang lha dang /_klu dang /_gnod sbyin dang /_dri za dang /_lha ma 
[\[297a.3\]]yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa de dag gis de bzhin gshegs pa la me tog sil mas gtor to/_/sil snyan yang dkrol to/_/me tog dang /_bdug pa dang /_spos dang /_phreng ba dang /_byug pa dag kyang gtor to/_/nyan 
[\[297a.4\]]thos chen po de dag gis kyang bdag bdag gi bla gos de bzhin gshegs pa'i sku la gsol to/_/byang chub sems dpa' de dag gis kyang me tog gi skon bu ri rab dang mnyam pa dang /_tsan dan dang /_spos dang /_phreng ba dang /_phye ma dang /_byug pa dag gis de bzhin gshegs pa la gtor 
[\[297a.5\]]te tshig 'di skad du/_bcom ldan 'das gang na dpa' bar 'gro ba'i ting nge 'dzin 'di rab tu spyod pa'i sa'i phyogs de ni rdo rje lta bu lags so/_/bcom ldan 'das gang dpa' bar 'gro ba'i ting nge 'dzin 'di bshad pa thos nas mos par bgyid/_yid ches par bgyid/_mi skrag mi dngang 
[\[297a.6\]]dngang bar mi 'gyur gyi/_len par bgyid/_'dzin par bgyid/_klog par bgyid/_kun chub par bgyid/_'chad par bgyid pa'i sems can de dag kyang rdo rje lta bur 'gyur te/_bzod pa mi phyed pa/_dad pa la gnas pa/_de bzhin gshegs pas yongs su zin pa/_dge 
[\[297a.7\]]ba'i rtsa ba shin tu bgyis pa/_rnyed pa legs par rnyed pa/_bdud dang phyir rgol ba bcom pa/_ltung ba bcad pa/_dge ba'i bshes gnyen gyis shin tu zin pa dag lags so/_/bcom ldan 'das kyis ji ltar bka' stsal pa'i don bdag gis 'tshal ba ltar na/_gang dpa' bar 
[\[297b\]]
[\[297b.1\]]'gro ba'i ting nge 'dzin 'di thos ma thag tu mos pa'i sems can de dag ni sangs rgyas kyi chos la nges par 'gyur ro/_/bcom ldan 'das kyis bka' stsal pa/_rigs kyi bu de de bzhin no/_/ji skad smras pa de bzhin te/_dge ba'i rtsa ba ma bskyed pa'i sems can dag gis ni bstan pa 'di 
[\[297b.2\]]thos nas yid ches par mi nus te/_rigs kyi bu gang dpa' bar 'gro ba'i ting nge 'dzin 'di la mos par 'gyur ba'i sems can de dag ni nyung ngo /_/gang dag spong zhing mos par mi 'gyur ba dag ni mang ngo /_/rigs kyi bu byang chub sems dpa' chos bzhi dang ldan na ting nge 'dzin 'di la mos 
[\[297b.3\]]par nus so/_/bzhi gang zhe na/_des sngon gyi yang dag par rdzogs pa'i sangs rgyas rnams las ting nge 'dzin 'di sngon chad thos pa yin/_dge ba'i bshes gnyen gyis yongs su zin cing lhag pa'i bsam pa la gnas pa yin/_dge ba'i rtsa ba bsags pa dang rgya chen po la mos pa 
[\[297b.4\]]yin/_theg pa chen po 'di la lus mngon du byas pa yin te/_rigs kyi bu dag chos bzhi po de dag dang ldan na ting nge 'dzin 'di la mos pa'am/_yid ches par sla'o/_/dgra bcom pa brnag pa yongs su rdzogs pa'am/_lta ba phun sum tshogs pa'am/_rgyun du zhugs pa'am/_
[\[297b.5\]]dad pas rjes su 'brang ba gang yin pa de dag kyang de bzhin gshegs pa la dad pas mos pa yin gyi/_de dag 'di la mngon sum du gyur pa ni ma yin no/_/rigs kyi bu dag nyan thos dang /_rang sangs rgyas thams cad kyis kyang rtogs par khong du chud par mi nus na/_sems can gzhan 
[\[297b.6\]]dag gis lta ci smos/_de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das 'di lta ste dper na mi dmus long la la zhig gnyid log pa'i rmi lam na mig rnyed de gzugs kyi rnam pa dag kyang mthong bar gyur nas/_de'i rmi lam na tshim 
[\[297b.7\]]zhing mgu la yi rangs te/_rab tu dga' zhing dga' ba dang /_yid bde ba skyes nas sems can mig dang ldan pa gzhan dag dang /_'greng ba'am/_mchis pa'am/_'chag pa'am/_smra bar bgyid pa las/_bcom ldan 'das mi dmus long de sad pa dang /_mi de dmus long 
[\[298a\]]
[\[298a.1\]]nyid lags te/_gzugs dag mi mthong ngo /_/bcom ldan 'das de bzhin du gang gi tshe bdag cag gis dpa' bar 'gro ba'i ting nge 'dzin 'di ma thos pa de'i tshe/_bdag cag yi rangs te/_dga' ba dang /_yid bde ba skyes par gyur la/_bdag cag ni lha'i mig dang ldan pa'o/_/
[\[298a.2\]]snyam du 'tshal cing byang chub sems dpa' dag dang smra bar bgyid pa zhig na gang gi slad du da ltar bcom ldan 'das las dpa' bar 'gro ba'i ting nge 'dzin 'di thos pa de'i slad du bdag cag dmus long du gyur te/_dpa' bar 'gro ba'i ting nge 'dzin 'di la de bzhin gshegs pa ji ltar gnas pa dang /_
[\[298a.3\]]byang chub sems dpa' dag ji ltar spyod pa ma 'tshal mi mthong ngo /_/bcom ldan 'das sangs rgyas kyi yul la spyod pa ma 'tshal ba'i slad du/_bdag ni de ring slan chad bdag nyid la dmus long lta bur 'tshal to/_/gang dag shes pa la bzod pa 'di thob pa'i byang chub sems dpa' rnams 
[\[298a.4\]]la ni lha'i mig dang ldan par 'dzin te/_phyag 'tshal bar bgyi'o/_/bcom ldan 'das thams cad mkhyen pa'i sems ma mchis par su zhig bdag la ye shes dang ldan pa'am/_sbyin gnas so zhes khas 'che bar 'gyur/_byang chub sems dpa' rnams ni ye shes de rtogs par 
[\[298a.5\]]'gyur ro/_/bcom ldan 'das kyis bka' stsal pa/_'od srung legs so legs so/_/de de bzhin te/_ji skad smras pa bzhin no/_/'di la ni nyan thos rnams kyi ye shes kyis rtogs pa 'jug par mi 'gyur te/_ye shes kyis rtogs pa de ni byang chub sems dpa' rnams kyis khong du 
[\[298a.6\]]chud par 'gyur ro/_/gnas brtan 'od srung chen pos bstan pa 'di bshad pa'i tshe lha dang mi'i srog chags brgya stong bla na med pa yang dag par rdzogs pa'i byang chub tu sems skyes so/_/de nas byang chub sems dpa' blo gros brtan pas 'jam dpal gzhon nur gyur pa la 'di skad ces smras so/_/
[\[298a.7\]]'jam dpal sbyin pa'i gnas sbyin pa'i gnas zhes bgyi ba/_'jam dpal ji tsam gyis na sbyin pa'i gnas zhes bgyi/_'jam dpal gyis smras pa/_rigs kyi bu sbyin pa'i gnas sbyin pa'i gnas zhes bya ba ni gang chos bcu dang ldan pa yin no/_/bcu gang zhe na/_'di lta ste/_stong pa 
[\[298b\]]
[\[298b.1\]]nyid dang /_mtshan ma med pa dang /_smon pa med pa'i rnam par thar pa'i sgo gsum la gnas pa yang yin la/_nges par gyur pa la yang mi 'jug pa dang /_bden pa bzhi yongs su shes pa yang yin la/_'bras bu thob par yang mi byed pa dang /_rnam par thar pa brgyad kyi bsam gtan la 
[\[298b.2\]]bsam gtan pa yang yin la/_byang chub sems dpa'i spyod pa yang mi gtong ba dang /_rig pa gsum dang ldan pa yang yin la/_khams gsum na yang spyod pa dang /_nyan thos kyi kha dog dang /_rtags dang /_dbyibs su gnas pa yang yin la/_sgra'i rjes su song zhing pha rol las 
[\[298b.3\]]thos pa tshol bar yang mi byed pa dang /_rang sangs rgyas kyi kha dog dang /_rtags dang /_dbyibs su gnas pa yang yin la/_spobs pa thogs pa med pas chos kyang ston pa dang /_gcig pu mnyam par gzhag pa yang yin la/_sems can thams cad smin par bya ba'i spyod pa rnams 
[\[298b.4\]]na yang snang ba dang /_lam las kyang ma 'das la/_lam ngan pa na yang snang ba dang /_shin tu kun tu chags par yang snang la/_nyon mongs pa thams cad dang bral bas 'dod chags dang bral bar yang gyur pa dang /_shin tu yongs su mya ngan las 'das pa yang yin la/_'khor ba'i 
[\[298b.5\]]spyod pa 'khrugs par mi byed/_gtong bar yang mi byed pa ste/_rigs kyi bu chos bcu po de dag dang ldan na sbyin pa'i gnas zhes bya'o/_/de nas byang chub sems dpa' blo gros brtan pas gnas brtan rab 'byor la 'di skad ces smras so/_/gnas brtan rab 'byor ni bcom ldan 'das kyis 
[\[298b.6\]]sbyin pa'i gnas kyi nang na mchog tu bka' stsal na/_'jam dpal gzhon nur gyur pas gang chos bcu po 'di dag bshad pa'i chos de dag gi nang na gnas brtan rab 'byor snang ngam/_de skad ces smras pa dang /_gnas brtan rab 'byor gyis byang chub sems dpa' blo gros brtan pa la 'di 
[\[298b.7\]]skad ces smras so/_/rigs kyi bu de las chos gcig kyang kho bo la med na bcu lta ci smos/_smras pa/_'o na da ji ltar na gnas brtan rab 'byor sbyin pa'i gnas kyi nang na mchog ces bya/_rab 'byor gyis smras pa/_rigs kyi bu kho bo ni byang chub sems dpa' dang bskrun tam/_
[\[299a\]]
[\[299a.1\]]de bzhin gshegs pa dang /_rang sangs rgyas dang bskrun te/_sbyin pa'i gnas kyi nang na mchog go zhes ni bcom ldan 'das kyis bka' ma stsal gyi/_rigs kyi bu kho bo ni nyan thos rnams dang bskrun te/_sbyin pa'i gnas kyi nang na mchog go zhes bcom ldan 'das kyis 
[\[299a.2\]]bka' stsal to/_/blo gros brtan pa 'di lta ste dper na mtha' 'khob kyi gling na gnas pa la ni khams kyi rgyal po khams kyi rgyal po zhes bshad mod kyi/_gang gi tshe na 'khor los sgyur ba'i rgyal po mtha' 'khob kyi gling du song ba na de la khams kyi rgyal po zhes mi brjod kyi/_de ni 'khor los 
[\[299a.3\]]sgyur ba'i rgyal po yin pas na 'khor los sgyur ba'i rgyal pos khams kyi rgyal po de zil gyis gnon to/_/blo gros brtan pa de bzhin du grong dang /_grong khyer dang /_grong rdal gang dag na byang chub sems dpa' mi gnas pa de dag na bdag sbyin pa'i gnas so zhes bya ba'i grangs su 'gro mod kyi/_gang 
[\[299a.4\]]gi tshe der de bzhin gshegs pa bzhugs sam/_theg pa chen po la yang dag par zhugs pa la la zhig gnas par gyur na de'i tshe kho bo sbyin pa'i gnas zhes bya ba'i grangs su mi 'gro ste/_kho bo byang chub sems dpas thams cad mkhyen pa'i sems kyis zil gyis mnan to/_/de nas bcom ldan 
[\[299a.5\]]'das kyis gnas brtan rab 'byor la legs so zhes bya ba byin te rab 'byor 'di ltar nyan thos chen po mngon pa'i nga rgyal med pa 'di bstan pa legs so legs so/_/de nas byang chub sems dpa' blo gros brtan pas 'jam dpal gzhon nur gyur pa la 'di skad ces smras so/_/'jam dpal mang 
[\[299a.6\]]du thos pa mang du thos pa zhes bya ba/_'jam dpal ji tsam gyis na mang du thos pa yin/_'jam dpal gyis smras pa/_rigs kyi bu mang du thos pa mang du thos pa zhes bya ba ni rigs kyi bu gang gi tshe thos ma thag tu chos kyi sgo'i tshig gcig gi dris pa'i lan rnam par phye ba bye ba khrag khrig 'bum 
[\[299a.7\]]gyur du bskal pa'am/_bskal pa brgyar ston kyang chos kyi sgo de'i tshig dang spobs pa yongs su bri bar yang mi 'gyur bas na de'i phyir mang du thos pa zhes bya ste/_blo gros brtan pa de tsam gyis na mang du thos pa mang du thos pa zhes bya'o/_/blo gros brtan pa gzhan yang phyogs bcu'i sangs 
[\[299b\]]
[\[299b.1\]]rgyas bcom ldan 'das dpag tu med pa/_grangs med pas bshad pa kun 'dzin kyang de la tshig gcig kyang sngon ma thos pa'i rnar grags par mi 'gyur gyi gang ci thos kyang de thams cad mngon thos pa nyid thos pa yin gyi/_ma thos pa las thos pa ma yin pa dang /_mi brjed pa'i chos can du gyur pa'i 
[\[299b.2\]]phyir ji ltar thos pa kun 'dzin pa dang /_sems can med pa'i phyir sems can la de ltar chos 'chad cing bdag gam/_sems can nam/_chos la kun tu rtog pa rnam pa sna tshogs pa'i 'du shes su yang mi byed pa yin te/_blo gros brtan pa de tsam gyis na mang du thos pa zhes bya'o/_/de nas 
[\[299b.3\]]lha'i bu zla ba dri ma med pa'i snying po zhes bya ba 'khor de nyid du 'dus par gyur te/_'dug pa des tshe dang ldan pa kun dga' bo la 'di skad ces smras so/_/gnas brtan kun dga' bo ni mang du thos pa rnams kyi mchog go zhes bcom ldan 'das kyis bka' stsal na/_ci gnas brtan kun dga' bo 
[\[299b.4\]]ji ltar na 'jam dpal gzhon nur gyur pas bshad pa'i mang du thos pa de 'dra ba dang ldan nam/_kun dga' bos smras pa/_lha'i bu de ni mi ldan te/_kho bo ni ji ltar 'jam dpal gzhon nur gyur pas bshad pa de 'dra ba'i mang du thos pa dang ldan pa ma yin no/_/smras pa/_'o na ji ltar na 
[\[299b.5\]]gnas brtan kun dga' bo mang du thos pa rnams kyi mchog go zhes bcom ldan 'das kyis bka' stsal smras pa/_lha'i bu bcom ldan 'das kyi nyan thos pha rol gyi sgra'i rjes su song zhing pha rol gyi sgra la mos pas rnam par grol ba la gtod pa gang su dag yod pa de dag tshad mar byas nas/_
[\[299b.6\]]kho bo mang du thos pa rnams kyi mchog go zhes bcom ldan 'das kyis bka' stsal gyi/_lha'i bu kho bo ni byang chub sems dpa' ye shes kyi rgya mtsho thogs pa med cing tshad med la shes rab dang spobs pa zad mi shes pa dag gi nang na mang du thos pa'i mchog go zhes bka' ma stsal to/_/lha'i bu 'di lta 
[\[299b.7\]]ste dper na 'dzam bu'i gling gi mi dag ni nyi ma dang zla ba'i 'od kyis na snang ba rnams kyi las dag kyang byed gzugs rnams kyang mthong ngo /_/lha'i bu de bzhin du shes rab kyi snang ba 'di ni de bzhin gshegs pa'i yin te/_de'i phyir kho bo bcom ldan 'das kyis chos ji ltar gsungs pa bzhin du 'dzin 
[\[300a\]]
[\[300a.1\]]gyi/_lha'i bu de la kho bo skyes bu'i mthur ni mi blta ste/_sangs rgyas kyi skyes bu'i mthu nyid du blta'o/_/de nas bcom ldan 'das kyis gnas brtan kun dga' bo la legs so zhes bya ba byin te/_legs so legs so/_/kun dga' bo de de bzhin no/_/ji skad smras 
[\[300a.2\]]pa bzhin te/_khyod ni sangs rgyas kyi mthus kun chub par byed do/_/de nas bcom ldan 'das kyis lha'i bu zla ba dri ma med pa'i snying po la bka' stsal pa/_lha'i bu dge slong kun dga' bos chos kun chub par byas pa ni nyung gi_/gang dag kun chub par ma byas pa ni dpag tu med do/_/lha'i bu 
[\[300a.3\]]de bzhin gshegs pas chos ji snyed mngon par rdzogs par sangs rgyas pa'i chos 'dul ba de las bye ba'i cha'am/_bye ba stong gi cha'am/_bye ba brgya stong gi cha'i cha shas kyang ngas ma bshad do/_/ngas gang bshad pa de las bye ba brgya stong gi cha shas kyang dge slong kun dga' bos ma bzung 
[\[300a.4\]]ngo /_/lha'i bu nga ni phyogs bcu'i 'jig rten gyi khams nas lhags pa'i brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dag dang /_byang chub sems dpa' dag dang /_nyin zhag gcig cig chos kyi 'bel pa'i gtam bshad pa 
[\[300a.5\]]dang /_dris pa rnam par phye ba bshad pa dang /_mdo'i sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su bcad pa'i sde dang /_ched du brjod pa'i sde dang /_rtogs pa brjod pa'i sde dang /_gleng gzhi'i sde dang /_de lta bu byung ba'i sde dang /_skyes pa'i 
[\[300a.6\]]rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la dbab par bstan pa'i sde rnams bshad pa dang /_sems can gyi spyod pa 'jug pa bshad pa dang /_pha rol tu phyin pa yongs su rdzogs pa bshad pa dang /_nyan thos dang /_rang sangs 
[\[300a.7\]]rgyas kyi theg pa bshad pa dang /_'khor ba smad pa bshad pa dang /_mya ngan las 'da' ba'i yon tan gyi phan yon bshad pa 'chad par byed na/_lha'i bu chos bshad pa de las rgya cher rnam par dbye ba ni 'dzam bu'i gling gi rdul phra rab kyi rdul dang mnyam pa'i sems can mang du thos 
[\[300b\]]
[\[300b.1\]]pa dge slong kun dga' bo dang 'dra ba dag gis kyang bskal pa brgya phrag stong du yang thams cad chub par sla ba ma yin no/_/lha'i bu rnam grangs des kyang 'di ltar rig par bya ste/_de ltar de bzhin gshegs pa'i chos bshad pa ni dpag tu med de/_de la dge slong kun dga' bos ni nyung zad cig kun 
[\[300b.2\]]chub par byas su zin gyi/_gang dag kun chub par ma byas pa dag ni dpag tu med do/_/de nas lha'i bu zla ba dri ma med pa'i snying pos rin po che sna bdun las byas pa'i gdugs 'bum bcom ldan 'das la phul nas/_gdugs de dag gis bar snang yog par snang ste/_sems can gdugs de 
[\[300b.3\]]dag gis ji snyed yog pa de dag thams cad kyi lus kyang gser gyi kha dog tu snang bar gyur to/_/de nas lha'i bu des gdugs de dag bcom ldan 'das la phul nas 'di skad kyi tshig smras so/_/bcom ldan 'das bdag gi dge ba'i rtsa ba 'dis sems can thams cad ji ltar de bzhin gshegs pa'i 
[\[300b.4\]]chos bshad pa dang /_ji ltar 'jam dpal gzhon nur gyur pa'i dran pas chos 'dzin pa de lta bu de 'dra ba'i spobs pa dang /_chos 'chad pa dang ldan par gyur cig_/de nas bcom ldan 'das kyis lha'i bu de'i lhag pa'i bsam pa mkhyen nas/_blo gros brtan pa lha'i bu 'di ni bskal pa bzhi 
[\[300b.5\]]khri bzhi stong na sangs rgyas kyi zhing rin po che thams cad kyis spras pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rin po che'i gdugs gcig pa zhes bya bar 'gyur ro zhes lha'i bu de bla na med pa yang dag par rdzogs pa'i byang chub tu lung bstan to/_/
[\[300b.6\]]gtam 'di brjod pa'i tshe 'khor de nas byang chub sems dpa'i theg pa pa'i srog chags nyis brgya sems zhum par gyur nas/_sangs rgyas kyi chos dag kyang de lta bu yin/_'di ltar thams cad mkhyen pa nyid du yang 'gyur bar dka' ba yin te/_bdag cag gis ni gnas de yongs su rdzogs 
[\[300b.7\]]par byed mi nus kyis bdag cag ni rang sangs rgyas kyi theg pas yongs su mya ngan las 'da' bar bya gor ma chag go/_/de ci'i phyir zhe na/_byang chub sems dpa' gang phyir ldog pa de ni rang byang chub 'thob bo zhes de bzhin gshegs pas gsungs so snyam mo/_/de nas 'jam dpal 
[\[301a\]]
[\[301a.1\]]gzhon nur gyur pas byang chub sems dpa' sems zhum pa nyis brgya po de dag gi sems rab tu 'dzin pa la brten nas/_kye ma 'di dag ni bla na med pa yang dag par rdzogs pa'i byang chub mngon par rdzogs par 'tshang rgya ba'i skal ba yod do zhes de dag gdul ba'i dbang gi phyir 
[\[301a.2\]]bcom ldan 'das la 'di skad ces gsol to/_/bcom ldan 'das bdag gis mngon par 'tshal ba 'das pa'i dus na bskal pa rnam par snang ba zhes bgyi ba zhig byung ste/_bcom ldan 'das bdag bskal pa rnam par snang ba de la lan bye ba khrag khrig brgya stong phrag sum cu rtsa drug tu rang sangs 
[\[301a.3\]]rgyas kyi theg pas yongs su mya ngan las 'das so/_/de nas thams cad dang ldan pa'i 'khor de the tsom du gyur nas/_'di ji lta bu zhig_/'di ci gang gi tshe yongs su mya ngan las 'das pa la nying mtshams sbyor ba med na/_ji ltar na 'jam dpal gzhon nur gyur pa 'di ni bcom ldan 'das 
[\[301a.4\]]bdag gis mngon par 'tshal ba/_bskal pa rnam par snang ba la lan bye ba khrag khrig brgya stong phrag sum cu rtsa drug tu rang sangs rgyas kyi theg pas yongs su mya ngan las 'das so zhes de skad smra snyam mo/_/de nas sangs rgyas kyi mthus tshe dang ldan pa shA ri'i bus bcom ldan 'das la 
[\[301a.5\]]'di skad ces gsol to/_/bcom ldan 'das gang gi tshe yongs su mya ngan las 'das pa la nying mtshams sbyor ba ma mchis na/_ji ltar na 'jam dpal gzhon nur gyur pa 'di mya ngan las 'das nas nying mtshams sbyor bar bgyid/_bcom ldan 'das kyis bka' stsal pa/_shA ri'i 
[\[301a.6\]]bu khyod kyis 'jam dpal gzhon nur gyur pa 'di nyid la dris shig dang /_de nyid khyod la lan ldon par 'gyur ro/_/de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/_/'jam dpal gang gi tshe yongs su mya ngan las 'das pa la 'gro ba med cing 
[\[301a.7\]]nying mtshams sbyor ba med na/_'jam dpal khyod ji ltar na 'di skad du bcom ldan 'das bdag gis mngon par 'tshal ba bskal pa rnam par snang ba la lan bye ba khrag khrig brgya stong phrag sum cu rtsa drug tu rang sangs rgyas kyi theg pas yongs su mya ngan las 'das zhes smra/_khyod kyis 
[\[301b\]]
[\[301b.1\]]smras pa'i don ji ltar blta bar bya/_de skad ces smras pa dang /_'jam dpal gzhon nur gyur pas tshe dang ldan pa shA ri'i bu la 'di skad ces smras so/_/btsun pa shA ri'i bu de bzhin gshegs pa ni thams cad mkhyen pa/_thams cad gzigs pa/_bden par gsung ba/_yang dag par gsung 
[\[301b.2\]]ba/_slu bar mi mdzad pa yin no/_/de ni lha dang bcas pa'i 'jig rten gyis bslu bar mi nus te/_de ni 'dir kho bo'i dbang yin te/_gal te kho bo gzhan du smra bar gyur na/_kho bos de bzhin gshegs pa bslus par 'gyur ro/_/de ltar na btsun pa shA ri'i bu de'i tshe de'i dus na bskal 
[\[301b.3\]]pa rnam par snang ba la de bzhin gshegs pa dgra bcom pa yang dag par rdzogs pa'i sangs rgyas rgyal ba zhes bya ba zhig byung ste/_des lha dang bcas pa'i 'jig rten gyi don mdzad nas yongs su mya ngan las 'das so/_/de yongs su mya ngan las 'das nas dam pa'i chos lo 'bum du 
[\[301b.4\]]gnas par gyur to/_/de ltar btsun pa shA ri'i bu dam pa'i chos de nub nas sems can de dag rkyen gyi stobs can du gyur te/_rang sangs rgyas kyi spyod lam gyis gdul nus par 'gyur ba ma gtogs par gal te de dag la sangs rgyas brgya stong gis chos bshad du zin kyang de dag chos 
[\[301b.5\]]bshad pa la mos par mi 'gyur te/_sems can de dag rang sangs rgyas kyi theg pa la mos pa sha stag go/_/btsun pa shA ri'i bu de'i tshe de'i dus na gang la sems can de dag gis yon dbul bar bya ba'i rang sangs rgyas 'ga' yang ma byung nas/_shA ri'i bu kho bo ni sems can de dag 
[\[301b.6\]]yongs su smin par bya ba'i phyir bdag nyid rang sangs rgyas su khas 'ches te/_grong dang /_grong khyer dang /_grong rdal dang /_yul 'khor dang /_pho brang 'khor gang dang gang du gnas pa de dang der rang sangs rgyas su 'du shes so/_/rang sangs rgyas kyi spyod lam yang bstan cing rang sangs 
[\[301b.7\]]rgyas kyi cha byad kyang bstan pas kho bo la sems can de dag gus pa dang bcas shing rim gro bskyed nas bsod snyoms sbyin par byed do/_/kho bos bsod snyoms de dag khas blangs nas sems can snod du gyur pa ji snyed pa'i sems can de dag la chos bshad do/_/bshad nas kyang 
[\[302a\]]
[\[302a.1\]]kho bo ngang pa'i rgyal po bzhin du bar snang la 'phags te/_de na sems can de dag bdag la dad par gyur pas phyag 'tshal zhing /_bdag cag gis kyang chos de dag thob par gyur cig ces de skad kyi tshig kyang smras so/_/btsun pa shA ri'i bu rnam grangs des 
[\[302a.2\]]na sems can mang po dag dge ba'i rtsa ba la yongs su smin par byas so/_/gang gi tshe na kye ma'o sems can 'di dag ni bsod snyoms kyis skye'o snyam du shes pa de'i tshe kye grogs po dag bdag ni yongs su mya ngan las 'da' ba'i dus la bab kyis/_bdag ni yongs su mya ngan las 'da'o 
[\[302a.3\]]zhes sgra phyung ste/_de na yang sems can brgya stong mang po dag me tog dang /_bdug pa dang /_spos dang /_phreng ba dang /_byug pa dag thogs nas 'ong ngo /_/kho bo ni 'du shes dang /_tshor ba 'gog pa'i snyoms par 'jug pa la snyoms par 'jug cing smon lam gyi dbang gis yongs su 
[\[302a.4\]]mya ngan las 'das so/_/sems can de dag gis kyang kho bo yongs su mya ngan las 'das par shes nas lus bsregs so/_/bsregs nas kyang mchod rten byed cing de dag mchod rten de la mchod pa'i las byed de/_de ltar btsun pa shA ri'i bu kho bo la der yongs su mya ngan las 'das par 
[\[302a.5\]]'du shes so/_/yang gnyis su na kho bo rgyal po'i pho brang gzhan zhig tu song nas kho bo rang sangs rgyas su khas 'ches so/_/sems can de dag kyang kho bo la rang sangs rgyas su 'du shes nas bsod snyoms sbyin par byed de/_de dag gi nang du yang kho bo yongs su mya ngan las 'das par 
[\[302a.6\]]bstan cing de dag kyang kho bo yongs su mya ngan las 'das pa la mchod pa byed do/_/btsun pa shA ri'i bu rnam grangs des kyang rnam par snang ba'i bskal pa bar ma de la kho bo lan bye ba khrag khrig brgya stong phrag sum cu rtsa drug tu rang sangs rgyas kyi theg par yongs su mya ngan las 'das te/_
[\[302a.7\]]rgyal po'i pho brang thams cad du yang kho bos srog chags bye ba phrag sum cu rtsa drug rang sangs rgyas kyi theg pa la btul lo/_/btsun pa shA ri'i bu de ni rang sangs rgyas kyi theg pas yongs su mya ngan las 'da' ba yin mod kyi shin tu yongs su mya ngan las kyang mi 'da'o/_/'jam 
[\[302b\]]
[\[302b.1\]]dpal gzhon nur gyur pas bshad pa 'di'i lan btab ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/_/snang ba chen pos kyang khyab par gyur to/_/lha brgya stong dag kyang 'jam dpal gzhon nur gyur pa la mchod pa'i las bya ba'i phyir me tog gi char yang 
[\[302b.2\]]'bebs so/_/ngo mtshar rmad du byung ba'i chos kyi sgra yang 'byin to/_/bcom ldan 'das bdag cag gis de bzhin gshegs pa dang /_'jam dpal gzhon nur gyur pa yang mthong /_dpa' bar 'gro ba'i ting nge 'dzin 'di yang thos te/_rnyed pa legs par rnyed do zhes ched du rjod pa ched du brjod do/_/
[\[302b.3\]]bcom ldan 'das 'jam dpal gzhon nur gyur pa 'di bsam gyis mi khyab pa'i chos dang ldan pa ngo mtshar na/_bcom ldan 'das 'jam dpal gzhon nur gyur pa ting nge 'dzin gang la gnas te/_bsam gyis mi khyab pa'i chos nyid 'di lta bu 'di ston par bgyid/_bcom ldan 'das kyis bka' 
[\[302b.4\]]stsal pa/_lha'i bu dag 'di la 'jam dpal gzhon nur gyur pa dpa' bar 'gro ba'i ting nge 'dzin la gnas nas bsam gyis mi khyab pa'i chos nyid 'di lta bu 'di ston te/_byang chub sems dpa'i ting nge 'dzin de la gnas na dad pas rjes su 'brang ba yang yin la gzhan gyi dad pas 'gro ba yang ma 
[\[302b.5\]]yin/_chos kyi rjes su 'brang ba yang yin la chos nyid dang chos kyi 'khor lo skor ba las nyams pa yang ma yin/_brgyad pa yang yin la log pa brgyad du lhung ba'i sems can rnams kyi phyir bskal pa grangs med par spyod pa yang yin/_rgyun du zhugs pa yang yin la sems can rgyun 
[\[302b.6\]]phyogs su ded pa rnams kyi phyir nyan thos rnams kyi skyon med par yang mi ltung /_lan cig phyir 'ong ba'ang yin la 'jig rten gyi khams thams cad du snang ba yang yin/_phyir mi 'ong ba'ang yin la sems can yongs su smin par bya ba'i don du yang 'ong /_dgra bcom pa'ang yin la sangs 
[\[302b.7\]]rgyas kyi chos yongs su btsal ba'i phyir brtson 'grus brtsams pa yang yin/_nyan thos kyang yin la spobs pa rgyun mi chad pa'i phyir sems can thams cad la chos 'chad pa yang yin/_rang sangs rgyas kyang yin la sems can rkyen gyi stobs can rnams kyi ched du bskal pa grangs med 
[\[303a\]]
[\[303a.1\]]par spyod par yang byed/_sems can rkyen gyi mthu che ba rnams kyi phyir yongs su mya ngan las 'da' bar yang ston la ting nge 'dzin gyi stobs kyis kyang skye ba yin te/_lha'i bu dag de ltar byang chub sems dpa' dpa' bar 'gro ba'i ting nge 'dzin 'di la gnas pa ni 'phags 
[\[303a.2\]]pa'i tha snyad thams cad kyis kyang tha snyad 'dogs shing /_sems can ji lta bu'i sa la gnas pa de dag la yang chos ston la sa de la gnas par yang mi byed do//_//bam po lnga pa ste tha ma/_de nas lha'i bu de dag gis bshad pa de thos nas rab tu dga' ste tshig smras 
[\[303a.3\]]pa/_bcom ldan 'das gang dag nyan thos kyi skyon med pa la zhugs pa dang /_gang dag rang sangs rgyas kyi skyon med pa la zhugs pa'i sems can de dag gis ni mdud par bgyi ste/_bcom ldan 'das sems can de dag ni dpa' bar 'gro ba'i ting nge 'dzin 'di las nyams pa lags so/_/
[\[303a.4\]]bcom ldan 'das mtshams ma mchis pa lnga dang ldan pas dpa' bar 'gro ba'i ting nge 'dzin 'di thos pa ni legs kyi/_dgra bcom pa zag pa zad pa ni de lta ma lags so/_/de ci'i slad du zhe na/_bcom ldan 'das mtshams ma mchis pa lnga dang ldan pas ni dpa' bar 'gro ba'i ting nge 'dzin 
[\[303a.5\]]'di thos nas bla na med pa yang dag par rdzogs pa'i byang chub tu sems kyang bskyed la/_des sngon sdig pa'i las bgyis pas ni sems can dmyal bar yang mchi mod kyi/_'on kyang dpa' bar 'gro ba'i ting nge 'dzin gyi nang du yang chud par mchi'o/_/dgra bcom pa zag pa zad pa shin tu 
[\[303a.6\]]bslabs pa snod du ma gyur pas dpa' bar 'gro ba'i ting nge 'dzin la ci zhig bgyir mchis te/_bcom ldan 'das 'di lta ste/_dper na sbrang rtsi'am/_mar ram/_'bru mar gyi sbyin pa chen po bgyid pa'i tshe/_mi mang po snod thogs te mchis pa las/_de na mi zhig dran pa nyams 
[\[303a.7\]]pas snod chag par gyur na/_de sbrang rtsi dang /_mar dang /_'bru mar gyi sbyin gtong bgyid pa der mchis su lags kyang /_snod chag pa'i slad du ci bgyir yang ma mchis te/_de bdag ci yog pa zhig 'tshal nas mchi bar bas kyi/_sems can gzhan dag la 'drangs par bgyi zhing 
[\[303b\]]
[\[303b.1\]]bstabs pa'i slad du blangs te mchi ni mi nus so/_/bcom ldan 'das mi gang dag snod dang ldan pa ni bdag kyang ci yog tu 'tshal la/_snod kyang yongs su bkang nas blangs te mchis pas sems can gzhan dag gi yang nye bar 'tsho ba lags so/_/bcom ldan 'das gzhan yang sbrang rtsi dang /_mar 
[\[303b.2\]]dang /_'bru mar gyi sbyin gtong gi mchod sbyin zhes bgyi ba de ni de bzhin gshegs pas gsungs pa'i chos 'dul ba'i tshig [{]bla dgas [,]bla dwags [}]so/_/snod chag pa'i mis ci yog par 'tshal te mchi bar bas kyi blangs te mchi mi nus so zhes bgyi ba de ni nyan thos dang rang sangs rgyas rnams kyi tshig [{]bla dgas [,]bla dwags [}]so/_/
[\[303b.3\]]bcom ldan 'das snod dang ldan pa'i mi zhes bgyi ba de ni bdag la phan pa dang /_gzhan la phan pa'i slad du zhugs pa byang chub sems dpa' rnams kyi tshig [{]bla dgas [,]bla dwags [}]so/_/de nas byang chub sems dpa' sems zhum pa rang gi rang bzhin la slar 'jug 'dod par gyur pa nyis brgya po de dag gis lha'i 
[\[303b.4\]]bu dag gi bshad pa 'di dang /_'jam dpal gzhon nur gyur pa'i bsod nams bsam gyis mi khyab pa thos nas/_lhag pa'i bsam pas bla na med pa yang dag par rdzogs pa'i byang chub tu sems bskyed de/_yang sems bskyed pa de byang chub dang 'brel bar gyur to/_/'di skad kyi tshig kyang smras 
[\[303b.5\]]so/_/bcom ldan 'das bdag cag ni srog yongs su gtong bar yang spro'i sems can yongs su gtong ba ni ma lags so/_/bcom ldan 'das bdag cag ni dpa' bar 'gro ba'i ting nge 'dzin 'di thos pa'i stobs bskyed pa'i dge ba'i rtsa bas byang chub sems dpa'i stobs bcu thob par gyur cig_/
[\[303b.6\]]bcu gang zhe na/_'di lta ste/_byang chub kyi sems lhag pa'i bsam pa'i stobs dang /_sangs rgyas kyi chos la dad pa'i stobs dang /_mang du thos pa mi brjed pa'i stobs dang /_'khor bas yongs su mi skyo ba'i stobs dang /_sems can rnams la snying rje chen po brtan pa'i stobs dang /_
[\[303b.7\]]gtong ba spel ba'i sems kyi stobs dang /_tshul khrims yang dag par bslabs pa mi nyams pa'i stobs dang /_bzod cing dang du len pa'i stobs dang /_bdud 'dul ba'i shes rab kyi stobs dang /_chos zab mo la mos pa'i stobs te/_bcom ldan 'das bdag cag gis byang 
[\[304a\]]
[\[304a.1\]]chub sems dpa'i stobs bcu po de dag thob par gyur cig_/de nas bcom ldan 'das kyis byang chub sems dpa' blo gros brtan pa la bka' stsal pa/_blo gros brtan pa da ltar ram/_nga 'das nas kyang rung ste/_gang la la zhig gis dpa' bar 'gro ba'i ting nge 
[\[304a.2\]]'dzin 'di mnyan te thos nas mos par byed na/_de dag thams cad ni byang chub sems dpa'i stobs bcu po 'di dag dang ldan par 'gyur ro/_/yang de'i tshe na 'khor der byang chub sems dpa' sems dpa' chen po rgyal ba'i blo gros zhes bya ba 'dus par gyur te 'dug go/_/de nas byang chub sems dpa' 
[\[304a.3\]]sems dpa' chen po rgyal ba'i blo gros stan las langs te bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 
[\[304a.4\]]rigs kyi bu'am/_rigs kyi bu mo bsod nams 'tshal bas de bzhin gshegs pa la mchod par bgyi'o/_/shes rab 'tshal bas thos pa la brtson par bgyi'o/_/mtho ris 'tshal bas tshul khrims bsrung bar bgyi'o/_/longs spyod 'tshal bas sbyin pa spel bar bgyi'o/_/gzugs 
[\[304a.5\]]'tshal bas bzod pa bsgom par bgyi'o/_/spobs pa 'tshal bas bla ma la gus par bgyi'o/_/gzungs 'tshal bas nga rgyal ma mchis par bgyi'o/_/ye shes 'tshal bas tshul bzhin yid la bgyid pa dang ldan par bgyi'o/_/bde ba 'tshal bas sdig pa thams cad mi bgyi'o/_/
[\[304a.6\]]sems can gyi don bgyid par 'tshal bas byang chub tu sems bskyed par bgyi'o/_/sgra snyan par 'tshal bas bden pa smra bar bgyi'o/_/yon tan 'tshal bas rab tu dben pa la dga' bar bgyi'o/_/chos 'tshal bas dge ba'i bshes gnyen la bsten par bgyi'o/_/zhi gnas 
[\[304a.7\]]'tshal bas 'du 'dzi mang po ma mchis par bgyi'o/_/lhag mthong 'tshal bas chos la stong par so sor brtag pa mang bar bgyi'o/_/tshangs pa'i 'jig rten 'tshal bas tshad med pa bzhi la bsgom par bgyi'o/_/lha'i dang mi'i phun sum tshogs pa 'tshal bas dge ba bcu'i 
[\[304b\]]
[\[304b.1\]]las kyi lam yang dag par blangs te gnas par bgyi'o/_/mya ngan las 'da' bar 'tshal bas chos la stong par mos par bgyi'o/_/bcom ldan 'das de ltar bsod nams 'tshal ba dang /_shes rab 'tshal ba dang /_mtho ris 'tshal ba dang /_longs spyod 'tshal ba dang /_gzugs 
[\[304b.2\]]'tshal ba dang /_spobs pa 'tshal ba dang /_gzungs 'tshal ba dang /_ye shes 'tshal ba dang /_bde ba 'tshal ba dang /_sems can gyi don 'tshal ba dang /_sgra snyan pa 'tshal ba dang /_yon tan 'tshal ba dang /_chos 'tshal ba dang /_zhi gnas 'tshal ba dang /_lhag mthong 'tshal ba 
[\[304b.3\]]dang /_tshangs pa'i 'jig rten 'tshal ba dang /_lha dang mi'i phun sum tshogs pa 'tshal ba dang /_mya ngan las 'da' bar 'tshal ba dang /_bcom ldan 'das don thams cad rtogs par 'tshal ba'i rigs kyi bu dang /_rigs kyi bu mo dpa' bar 'gro ba'i ting nge 'dzin 'di nyid mnyan par bgyi/_
[\[304b.4\]]blang bar bgyi/_gzung bar bgyi/_bklag par bgyi/_bshad par bgyi/_bsgom par bgyi'o/_/yang bcom ldan 'das dpa' bar 'gro ba'i ting nge 'dzin 'di la ji ltar nan tan bgyi/_bcom ldan 'das kyis bka' stsal pa/_rgyal ba'i blo gros gang gi tshe na byang chub sems dpa' 
[\[304b.5\]]chos thams cad ma zhugs par mthong ba de'i tshe/_dpa' bar 'gro ba'i ting nge 'dzin 'di la zhugs pa yin no/_/rgyal ba'i blo gros gang gi tshe na byang chub sems dpa' chos thams cad thogs pa med pa dang /_skad cig pa dang /_ya ma brla dang /_rjes su chags pa dang /_khong khro ba dang 
[\[304b.6\]]bral bar mthong ba de'i tshe/_dpa' bar 'gro ba'i ting nge 'dzin 'di la zhugs pa yin no/_/rgyal ba'i blo gros 'on kyang dpa' bar 'gro ba'i ting nge 'dzin 'di la ni nan tan gcig tu ma zad kyi rgyal ba'i blo gros dpa' bar 'gro ba'i ting nge 'dzin 'di la nan tan byed pa'i rgyu ni sems can thams cad kyi 
[\[304b.7\]]sems dang spyod pa'i rgyu ba ji snyed pa de snyed yod do/_/dpa' bar 'gro ba'i ting nge 'dzin 'di la ni sems can thams cad kyi sems dang spyod pa 'jug pa ji snyed pa de snyed kyi nan tan 'jug pa yod do/_/dpa' bar 'gro ba'i ting nge 'dzin 'di la ni sems can thams cad kyi dbang po'i rgyu ba ji snyed 
[\[305a\]]
[\[305a.1\]]pa de snyed kyi nan tan 'jug pa yod do/_/sems can thams cad kyi ming dang gzugs ji snyed pa byang chub sems dpa' des de snyed kyi ming dang gzugs bstan par bya'o/_/rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/_/sangs 
[\[305a.2\]]rgyas thams cad kyi ming dang gzugs dang /_mtshan mthong ba ji snyed pa byang chub sems dpa' des ming dang gzugs dang /_mtshan mthong ba de snyed bstan par bya ste/_rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/_/sangs rgyas thams cad 
[\[305a.3\]]kyi sangs rgyas kyi zhing gi yon tan bkod pa ji snyed mthong ba byang chub sems dpa' des sangs rgyas kyi zhing gi yon tan bkod pa mthong ba de snyed bstan par bya'o/_/rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa yin no/_/de nas bcom ldan 
[\[305a.4\]]'das la byang chub sems dpa' rgyal ba'i blo gros kyis 'di skad ces gsol to/_/bcom ldan 'das dpa' bar 'gro ba'i ting nge 'dzin 'di la nan tan bgyi ba de ni shin tu bsgrub dka' ba lags so/_/bcom ldan 'das kyis bka' stsal pa/_rgyal ba'i blo gros de'i phyir byang chub sems 
[\[305a.5\]]dpa' gang dpa' bar 'gro ba'i ting nge 'dzin 'di la gnas pa ni nyung gi gang ting nge 'dzin ngan pa gzhan la spyod pa dag ni mang ngo /_/rgyal ba'i blo gros kyis gsol pa/_bcom ldan 'das byang chub sems dpa' byams pa 'di ni bla na med pa yang dag par rdzogs pa'i byang chub tu skye ba gcig 
[\[305a.6\]]gis thogs pa lags te/_de bzhin gshegs pa'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur na/_bcom ldan 'das byang chub sems dpa' byams pa 'dis dpa' bar 'gro ba'i ting nge 'dzin 'di thob pa lags sam/_bcom ldan 
[\[305a.7\]]'das kyis bka' stsal pa/_rgyal ba'i blo gros byang chub sems dpa' sa bcu la gnas pa/_skye ba gcig gis thogs pa/_dbang bskur ba thob pa ji snyed pa de dag thams cad kyis dpa' bar 'gro ba'i ting nge 'dzin 'di thob bo/_/de nas bcom ldan 'das kyis byang chub sems dpa' 
[\[305b\]]
[\[305b.1\]]byams pa la bka' stsal pa/_byams pa khyod kyis byang chub sems dpa' rgyal ba'i blo gros la dpa' bar 'gro ba'i ting nge 'dzin gyi yul ston cig_/de nas byang chub sems dpa' byams pas de'i tshe de lta bu'i rdzu 'phrul mngon par 'du bya ba bstan pa dang /_byang chub sems dpa' rgyal ba'i blo 
[\[305b.2\]]gros dang /_thams cad dang ldan pa'i 'khor des de mthong ste/_stong gsum gyi stong chen po'i 'jig rten gyi khams 'di na 'dzam bu'i gling ji snyed pa de dag thams cad na byang chub sems dpa' byams pa snang ste/_la la na ni lha'i 'jig rten na gnas/_la la na ni mi'i 'jig rten na gnas/_la la 
[\[305b.3\]]na ni rab tu byung bar gyur/_la la na ni khyim na gnas par gyur/_la la na ni kun dga' bo bzhin du de bzhin gshegs pa'i g.yog byed/_la la na ni shA ri'i bu bzhin du shes rab che/_la la na ni maud gal gyi bu chen po bzhin du rdzu 'phrul che/_la la na ni 'od srung chen po bzhin du sbyangs pa smra/_la la 
[\[305b.4\]]na ni gang po bzhin du chos smra ba por gyur/_la la na ni sgra gcan zin bzhin du bslab pa 'dod par gyur/_la la na ni nye bar 'khor bzhin du 'dul ba 'dzin/_la la na ni ma 'gags pa bzhin du lha'i mig dang ldan/_la la na ni nam gru bzhin du bsam gtan par gyur/_la la na ni rab 
[\[305b.5\]]'byor bzhin du nyon mongs pa med par gnas pa'i mchog tu gyur to/_/de ltar byang chub sems dpa' sems dpa' chen po byams pa ni stong gsum gyi stong chen po'i 'jig rten gyi khams thams cad na nyan thos mchog bzhin du 'du shes te/_grong dang grong khyer la la na ni bsod snyoms spyod/_
[\[305b.6\]]la la na ni chos 'chad par byed/_la la na ni nang du yang dag par 'jog par snang ste/_byang chub sems dpa' rgyal ba'i blo gros dang /_thams cad dang ldan pa'i 'khor des byang chub sems dpa' byams pa dpa' bar 'gro ba'i ting nge 'dzin gyi yul la 'jug pa mthong ngo /_/mthong nas 
[\[305b.7\]]dga' mgu yi rangs te bcom ldan 'das la 'di skad ces gsol to/_/bcom ldan 'das 'di lta ste dper na/_gser khar ba dang /_mching bu dang /_lcags kyi dri ma dang bral ba rdul ma mchis pa ni gang dang gang du bdar ba de dang der gser gyi rigs bzang po mi 'dor ro/_/bcom 
[\[306a\]]
[\[306a.1\]]ldan 'das de bzhin du skyes bu dam pa bsam gyis mi khyab pa'i chos dang ldan pa 'di dag ni ji lta ji ltar brtags pa de lta de ltar bsam gyis mi khyab pa'i chos ston par bgyid do/_/de nas bcom ldan 'das la byang chub sems dpa' rgyal ba'i blo gros kyis 'di skad ces gsol to/_/bcom 
[\[306a.2\]]ldan 'das bdag ji ltar sems pa ltar na/_gang dpa' bar 'gro ba'i ting nge 'dzin 'di'i tshar phyin pa de ni nyan thos kyi theg pa tshar phyin/_de ni rang sangs rgyas kyi theg pa tshar phyin/_de ni theg pa chen po tshar phyin pa lags pa snyam bgyid do/_/bcom ldan 'das kyis bka' stsal pa/_rigs kyi bu 
[\[306a.3\]]de de bzhin te/_gang dpa' bar 'gro ba'i ting nge 'dzin 'di tshar phyin pa de ni 'byung ba'i lam thams cad tshar phyin to/_/de nas gnas brtan 'od srung chen po stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de 
[\[306a.4\]]logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das kyis ji ltar bka' stsal pa'i don bdag gis 'tshal cing bdag sems pa ltar na/_'jam dpal gzhon nur gyur pas ni sngon sangs rgyas kyi mdzad pa bgyis/_sngon byang chub kyi 
[\[306a.5\]]snying po bstan/_sngon chos kyi 'khor lo bskor/_sngon yongs su mya ngan las 'das pa bstan pa snyam bgyid do/_/de skad ces gsol pa dang /_bcom ldan 'das kyis 'od srung chen po la 'di skad ces bka' stsal to/_/'od srung de de bzhin no/_/ji skad smras pa bzhin te/_'jam 
[\[306a.6\]]dpal gzhon nur gyur pas ni sngon sangs rgyas kyi bya ba byas/_sngon byang chub kyi snying po bstan/_sngon chos kyi 'khor lo bskor/_sngon yongs su mya ngan las 'da' bar bstan to/_/'od srung sngon byung ba 'das pa'i dus bskal pa grangs med pa'i yang ches grangs med pa/_yangs 
[\[306a.7\]]pa/_tshad med pa/_bsam gyis mi khyab pa de'i pha rol gyi yang ches pha rol tu phyin pa de'i tshe de'i dus na/_lho phyogs su sangs rgyas kyi zhing 'di nas sangs rgyas kyi zhing sum stong 'das pa na 'jig rten gyi khams mnyam pa zhes bya ba ri dang rdo med pa/_bong ba dang /_gyo mo dang /_
[\[306b\]]
[\[306b.1\]]gseg ma med pa/_lag mthil ltar mnyam par gyur pa/_ka tsa lin di ka ltar reg na bde ba'i rtswa 'jam po skyes par gyur te/_der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[306b.2\]]mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das klu'i rigs mchog ces bya ba 'jig rten du byung bar gyur to/_/der de bzhin gshegs pa klu'i rigs mchog de bzhugs te/_byang chub thob bo/_/yang 
[\[306b.3\]]'od srung de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des byang chub sems dpa'i theg pa la ni bye ba phrag bdun cu yongs su smin par byas/_nyan thos kyi theg pa la ni bye ba phrag brgyad cu yongs su smin par byas/_rang sangs rgyas kyi theg 
[\[306b.4\]]pa la ni bye ba brgya stong phrag dgu bcu rtsa drug yongs su smin par byas nas phyis bcom ldan 'das de bzhin gshegs pa klu'i rigs mchog de'i nyan thos kyi dge 'dun dpag tu med par gyur to/_/yang 'od srung de bzhin gshegs pa klu'i rigs mchog de'i tshe'i tshad ni lo bzhi khrir gyur te/_des 
[\[306b.5\]]lha dang bcas pa'i 'jig rten gyi don byas nas yongs su mya ngan las 'das te/_de'i sku gdung dag kyang rgyas par gyur to/_/de'i mchod rten ni bye ba phrag sum cu rtsa drug tu gyur te/_de dag la sems can de dag gis mchod pa byas par gyur to/_/'od srung bcom ldan 'das klu'i 
[\[306b.6\]]rigs mchog de yongs su mya ngan las 'das nas dam pa'i chos ni lo 'bum du gnas par gyur to/_/'od srung yang de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des/_nga 'das pa'i 'og tu byang chub sems dpa' ye shes 'od ces bya 
[\[306b.7\]]ba 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_mtshan kyang de bzhin gshegs pa dgra bcom pa yang dag par rdzogs pa'i sangs rgyas ye shes 'od ces bya ba nyid du 'gyur ro zhes byang chub sems dpa' ye shes 'od ces 
[\[307a\]]
[\[307a.1\]]bya ba lung bstan nas yongs su mya ngan las 'das so/_/'od srung de ji snyam du sems/_de'i tshe de'i dus na 'jig rten gyi khams mnyam pa zhes bya ba der de bzhin gshegs pa klu'i rigs mchog ces bya ba byung ba de gzhan zhig yin no snyam na 'od srung khyod kyis de ltar 
[\[307a.2\]]mi blta'o/_/de ci'i phyir zhe na/_'od srung 'jam dpal gzhon nur gyur pa 'di nyid de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog ces bya bar gyur to/_/'od srung dpa' bar 'gro ba'i ting nge 'dzin gyi yul la ltos/_'di ltar 
[\[307a.3\]]mngal du 'jug pa dang /_btsas pa dang /_mngon par 'byung ba dang /_dka' ba spyod pa dang /_byang chub kyi snying por 'gro ba dang /_bdud 'dul ba dang /_byang chub mngon par rdzogs par 'tshang rgya ba dang /_chos kyi 'khor lo skor ba dang /_yongs su mya ngan las 'das pa chen po dang /_ring 
[\[307a.4\]]bsrel 'ged par yang ston la/_byang chub sems dpa'i chos nyid de yang mi 'dor/_shin tu yongs su mya ngan las 'da' bas kyang yongs su mya ngan las mi 'da'o/_/de nas gnas brtan 'od srung chen pos 'jam dpal gzhon nur gyur pa la 'di skad ces smras so/_/'jam dpal 
[\[307a.5\]]gang khyod 'di lta bur bsam gyis mi khyab pa'i gnas dag ston pa ni khyod dka' ba byed pa'o/_/'jam dpal gyis smras pa/_btsun pa 'od srung de ji snyam du sems/_bya rgod kyi phung po'i ri 'di gang nas byung /_'jig rten gyi khams 'di gang nas byung /_smras pa/_'jam dpal 
[\[307a.6\]]'jig rten gyi khams thams cad ni dbu ba ltar byung ste/_sems can rnams kyi las kyi rnam par smin pa bsam gyis mi khyab pas mngon par grub bo/_/'jam dpal gyis smras pa/_btsun pa 'od srung chen po de bzhin te/_chos thams cad kyang las kyi rnam par smin pa bsam gyis 
[\[307a.7\]]mi khyab pa las byung ngo /_/de bas na 'dir kho bo la bya dka' ba med do/_/de ci'i phyir zhe na/_chos thams cad ni bcos ma/_rgyu la rag las pa/_bems po ste/_de dag ni bdag po med pa'i phyir ji ltar 'dod pa de bzhin du rnam par grub bo/_/gang gis tshul de rtogs pa de la ni 
[\[307b\]]
[\[307b.1\]]bya dka' ba ci yang med do/_/btsun pa 'od srung chen po gang dag bden pa ma mthong ba de dag ni tshul 'di la mos par shin tu bya dka' ba yin gyi/_bden pa mthong ba de dag gi chos la gnas pa'i rnam par 'phrul pa de ni de lta ma yin te/_de dag ni ngo mtshar mi che'o/_/de nas de'i tshe bcom ldan 
[\[307b.2\]]'das steng gi bar snang la shing ta la bdun tsam du 'phags nas skyil mo krung du bzhugs shing sku las kyang 'od gang gis phyogs bcu thams cad du sangs rgyas kyi zhing dpag tu med grangs med pa snang bar 'gyur ba de lta bu'i 'od btang ba dang /_thams cad dang ldan pa'i 'khor des phyogs bcu 
[\[307b.3\]]na sangs rgyas bcom ldan 'das dpag tu med grangs med pa dag dpa' bar 'gro ba'i ting nge 'dzin 'di 'chad par mthong ngo /_/chos 'chad pa de yang chad pa med cing lhag pa med par 'di nas thos so/_/sangs rgyas bcom ldan 'das de dag thams cad kyang steng gi bar snang la shing ta la bdun 
[\[307b.4\]]tsam du 'phags nas skyil mo krung bcas shing bzhugs par snang ngo /_/de dag thams cad kyis kyang sku las 'od btang bar snang ngo /_/sangs rgyas bcom ldan 'das de dag gi 'khor gang yin pa des kyang de bzhin gshegs pa shAkya thub pa steng gi bar snang la skyil mo krung bcas te bzhugs par 
[\[307b.5\]]mthong ngo /_/de nas thams cad dang ldan pa'i 'khor des de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der/_me tog dang /_phreng ba dang /_spos dang /_byug pa dag kyang 'thor bar snang ngo /_/me tog de dag kyang song ste/_bcom ldan 
[\[307b.6\]]'das kyi dbu'i gtsug gi steng gi drang thad na me tog gi gdugs su 'dug par snang ngo /_/sangs rgyas kyi zhing 'di dag kyang byang chub sems dpa' de dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po 
[\[307b.7\]]dag sangs rgyas bcom ldan 'das de dag ga la ba der me tog dag 'thor ro/_/me tog de dag thams cad kyang sangs rgyas bcom ldan 'das de dag gi dbu'i gtsug gi steng gi drang thad na me tog gi gdugs su 'dug par snang ngo /_/de nas bcom ldan 'das kyis rdzu 'phrul de dag bsdus 
[\[308a\]]
[\[308a.1\]]te/_gdan ji ltar bshams pa nyid la bzhugs nas byang chub sems dpa' blo gros brtan pa la bka' stsal pa/_blo gros brtan pa sems can rnams kyi dge ba'i rtsa ba spel ba'i phyir de bzhin gshegs pa rnams mthong ba'i cho 'phrul de bzhin gshegs pas bstan to/_/blo gros 
[\[308a.2\]]brtan pa de bzhin gshegs pa mthong ba'i cho 'phrul 'dis lha dang mi brgyad stong gis bla na med pa yang dag par rdzogs pa'i byang chub tu sems bskyed do/_/yang dpa' bar 'gro ba'i ting nge 'dzin 'di'i mthar phyin pa dang /_mur thug pa bstan pa bshad pa'i tshe byang chub sems dpa' blo gros brtan pas 
[\[308a.3\]]dpa' bar 'gro ba'i ting nge 'dzin 'di thob par gyur to/_/byang chub sems dpa' gzhan lnga brgyas kyang dpa' bar 'gro ba'i ting nge 'dzin 'di thob ma thag tu phyogs bcur sangs rgyas thams cad kyi rnam par 'phrul pa yang mthong bar gyur to/_/chos thams cad kyi tshul la 'jug pa la yang snang ba 
[\[308a.4\]]thob par gyur to/_/sa bcu pa yang thob cing sangs rgyas kyi chos thams cad la dbang bskur ba yang thob bo/_/stong gsum gyi stong chen po'i 'jig rten gyi khams 'di yang rnam pa drug tu g.yos so/_/snang ba chen pos kyang khyab par gyur to/_/steng gi bar snang la lha'i sil snyan brgya stong dag kyang 
[\[308a.5\]]dkrol bar gyur to/_/me tog gi char yang bab bo/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis dpa' bar 'gro ba'i ting nge 'dzin long shig_/zung shig_/lhogs shig_/kun chub par gyis shig_/gzhan dag la yang rgya cher 
[\[308a.6\]]shod cig_/de nas bcom ldan 'das la brgya byin ri rab lhun po rtse mo 'dzin gyis 'di skad ces gsol to/_/bcom ldan 'das ci lags/_gnas brtan kun dga' bo dran pa'i ye shes phyogs gcig pa dang ldan pa/_pha rol gyi sgra'i rjes su mchis pa la dpa' bar 'gro ba'i ting nge 'dzin 
[\[308a.7\]]dkon mchog 'di gtad par mdzad dam/_bcom ldan 'das bdag gi bden pa'i tshig gi bden pa gang gis dpa' bar 'gro ba'i ting nge 'dzin 'di da ltar dang phyi ma'i tshe lnga brgya pa tha ma la rgyas par bgyid pa'i bden pa'i tshig gi bden pa des bya rgod kyi phung po'i ri'i kho ra khor yug na shing 
[\[308b\]]
[\[308b.1\]]gang dag mchis pa de dag thams cad bcom ldan 'das kyi byang chub kyi snying po'i shing ji lta ba de bzhin du gyur cig_/de dag thams cad na byang chub sems dpa' gnas par gda' bar gyur cig_/brgya byin lhun po'i rtse mo 'dzin gyis tshig de smras ma thag tu de nas de'i tshe shing de dag thams cad byang chub kyi 
[\[308b.2\]]snying po'i shing 'dra bar gyur to/_/byang chub kyi snying po'i shing de dag thams cad kyi drung na byang chub sems dpa' rnams gnas par yang snang ngo /_/byang chub kyi snying po'i shing de dag las brgya byin lhun po'i rtse mo 'dzin khyod kyis ji skad smras pa de bzhin te/_da ltar dang phyi ma'i tshe la khyod dpa' bar 
[\[308b.3\]]'gro ba'i ting nge 'dzin dkon mchog 'di rgyas par byed par 'gyur ro zhes sgra byung ngo /_/de nas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po rnams kyis mgrin gcig tu tshig smras pa/_gal te de bzhin gshegs 
[\[308b.4\]]pa'i sku tshe bskal par gnas par gyur la/_nyan thos kyi theg pa las brtsams te chos bshad nas chos bshad pa re re zhing yang de bzhin gshegs pas chos kyi 'khor lo bskor bas sems can ji snyed btul ba de snyed kyi sems can dul bar gyur pa bas/_gang yang dpa' bar 'gro ba'i ting 
[\[308b.5\]]nge 'dzin 'di bshad pa'i tshe sems can rnams kyi don bgyis pa ni de bas 'di ches mchog lags so/_/de ci'i slad du zhe na/_bcom ldan 'das sems can de dag thams cad ni nyan thos kyi theg par btul ba lags te/_byang chub sems dpa'i 'dul ba'i brgya'i char yang nye bar mi 
[\[308b.6\]]mchi ba nas/_rgyu'i bar du yang nye bar mi mchi ste/_gang du byang chub sems dpa' dag nges par byung ba dang /_nges par 'byung ba dang /_nges par 'byung bar 'gyur ba dpa' bar 'gro ba'i ting nge 'dzin de ni de tsam du tshad ma mchis so/_/bcom ldan 'das de lta bas na byang chub sems 
[\[308b.7\]]dpa' nges par 'byung ba'i lam thams cad kyis nges par 'byung bar 'tshal bas dpa' bar 'gro ba'i ting nge 'dzin 'di la brtson par bgyi'o/_/de nas bcom ldan 'das la byang chub sems dpa' blo gros brtan pas 'di skad ces gsol to/_/bcom ldan 'das de bzhin gshegs 
[\[309a\]]
[\[309a.1\]]pa'i sku tshe'i tshad ji tsam lags/_ji srid na de bzhin gshegs pa shin tu yongs su mya ngan las 'da' bas yongs su mya ngan las 'da' bar 'gyur/_bcom ldan 'das kyis bka' stsal pa/_blo gros brtan pa shar phyogs su sangs rgyas kyi zhing 'di nas/_sangs rgyas 
[\[309a.2\]]kyi zhing sum khri nyis stong 'das pa na 'jig rten gyi khams rnam par spud pa zhes bya ba de na/_de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad 'od zer gyis brgyan pa rnam par 'phrul pa'i rgyal po zhes bya ba da ltar bzhugs zhing 'tsho la gzhes shing 
[\[309a.3\]]chos kyang ston te/_blo gros brtan pa bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i tshe'i tshad ji tsam pa nga'i tshe'i tshad kyang de tsam mo/_/blo gros brtan pas gsol pa/_bcom ldan 'das de bzhin gshegs pa rnam par 
[\[309a.4\]]snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ji tsam lags/_bcom ldan 'das kyis bka' stsal pa/_blo gros brtan pa khyod song la de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de nyid la zhus shig 
[\[309a.5\]]dang /_de nyid khyod la lan 'debs par 'gyur ro/_/de nas byang chub sems dpa' blo gros brtan pa sangs rgyas kyi mthu dang /_ting nge 'dzin gyi mthu dang /_bdag gi dge ba'i rtsa ba'i stobs bskyed pas skad cig thang cig yud tsam de nyid la 'jig rten gyi khams rnam par spud pa zhes bya bar 
[\[309a.6\]]song ste/_bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po'i zhabs la mgo bos phyag 'tshal nas bcom ldan 'das la lan gsum bskor te/_phyogs gcig tu 'dug nas/_bcom ldan 'das de la 'di skad 
[\[309a.7\]]ces gsol to/_/bcom ldan 'das kyi sku tshe'i tshad ji tsam lags/_ji srid na shin tu yongs su mya ngan las 'da' bas yongs su mya ngan las 'da' bar 'gyur/_bcom ldan 'das des bka' stsal pa/_blo gros brtan pa bcom ldan 'das shAkya thub pa'i sku tshe'i tshad ji tsam pa bzhin 
[\[309b\]]
[\[309b.1\]]te/_blo gros brtan pa tshe'i tshad ni bskal pa grangs med pa bdun brgya'o/_/nga'i tshe'i tshad ji tsam pa bcom ldan 'das shAkya thub pa'i sku tshe'i tshad kyang de tsam mo/_/de nas byang chub sems dpa' blo gros brtan pa ngo mtshar du gyur nas/_yang bcom ldan 'das de bzhin gshegs pa rnam par snang mdzad 
[\[309b.2\]]'od zer gyis brgyan pa rnam par 'phrul pa'i rgyal po'i zhabs la mgo bos phyag 'tshal nas lan gsum bskor te/_skad cig thang cig yud tsam de nyid la mi mjed kyi 'jig rten gyi khams su 'ongs nas bcom ldan 'das la 'di skad ces gsol to/_/bcom ldan 'das bcom ldan 'das de 
[\[309b.3\]]bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ni bskal pa grangs ma mchis pa bdun brgya lags te/_nga'i tshe'i tshad ji tsam pa bcom ldan 'das shAkya thub pa'i sku tshe'i tshad kyang de tsam mo zhes bka' stsal to/_/de nas sangs 
[\[309b.4\]]rgyas kyi mthus tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 
[\[309b.5\]]'das ji ltar bcom ldan 'das kyis bshad pa'i don bdag gis 'tshal ba dang /_bdag ji ltar sems pa ltar na/_bcom ldan 'das nyid 'jig rten gyi khams rnam par spud pa de'i de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po zhes 
[\[309b.6\]]bgyi ba de lags te/_mtshan de nyid kyis sems can rnams la sman pa dang /_bde ba'i slad du chos 'chad do snyam bgyid do/_/de nas bcom ldan 'das kyis tshe dang ldan pa kun dga' bo la legs so zhes bya ba byin nas/_legs so legs so/_/kun dga' bo khyod sangs rgyas kyi 
[\[309b.7\]]mthus rab tu shes so/_/nga nyid de yin te/_'jig rten gyi khams rnam par spud pa zhes bya ba de na sems can rnams la phan pa dang /_bde ba'i phyir ming de nyid kyis chos 'chad do/_/kun dga' bo de yang dpa' bar 'gro ba'i ting nge 'dzin gyi rnam par 'phrul pa yin no/_/de nas bcom 
[\[310a\]]
[\[310a.1\]]ldan 'das kyis byang chub sems dpa' blo gros brtan pa la bka' stsal pa/_blo gros brtan pa de ltar na nga'i tshe'i tshad ni bskal pa grangs med pa bdun brgya ste/_de'i 'og tu shin tu yongs su mya ngan las 'da' bas yongs su mya ngan las 'das so/_/thams cad dang ldan 
[\[310a.2\]]pa'i 'khor des sangs rgyas kyi sku tshe'i tshad 'di thos nas mgrin gcig tu tshig 'di skad ces ngo mtshar to/_/sangs rgyas bcom ldan 'das che ba'i bdag nyid rnams kyi bzhugs pa dang /_sangs rgyas kyi rnam par 'phrul pa'i cho 'phrul dang yon tan gyi khyad par bsam gyis mi khyab pa thugs su 
[\[310a.3\]]chud pa dang /_spyod pa'i khyu mchog tu gyur pa thams cad ngo mtshar te/_de ltar bcom ldan 'das shAkya thub pa'i sku tshe'i tshad ni bskal pa grangs med pa bdun brgya lags na/_mi mjed kyi 'jig rten gyi khams 'dir ni sku tshe'i tshad thung bar gda'o/_/sems can thams cad kyis tshe'i tshad 
[\[310a.4\]]'di dang dpa' bar 'gro ba'i ting nge 'dzin 'di thob par shog shig_/ces smras so/_/de nas bcom ldan 'das kyis yang byang chub sems dpa' blo gros brtan pa la bka' stsal pa/_blo gros brtan pa dpa' bar 'gro ba'i ting nge 'dzin bshad pa 'di grong ngam/_grong khyer ram/_yul 
[\[310a.5\]]lam/_ljongs sam/_gtsug lag khang ngam/_dgon pa yang rung ste/_gang du spyod par 'gyur ba der bdud dam bdud kyi ris kyi lha glags lta zhing klan ka tshol ba dag gis glags rnyed par mi 'gyur ro/_/blo gros brtan pa chos smra ba de yang dpa' bar 'gro ba'i ting nge 'dzin 'di 
[\[310a.6\]]yi ger 'dri'am/_klog gam/_lung nod dam/_kha ton byed dam/_'chang na/_mi'am mi ma yin pa las 'jigs par mi 'gyur bar re bar bya ba'i steng du/_de yon tan gyi bye brag bsam gyis mi khyab pa nyi shu thob par re bar bya'o/_/nyi shu gang zhe na/_'di lta ste/_bsod 
[\[310a.7\]]nams bsam gyis mi khyab pa dang /_shes rab bsam gyis mi khyab pa dang /_thabs bsam gyis mi khyab pa dang /_spobs pa bsam gyis mi khyab pa dang /_chos snang ba bsam gyis mi khyab pa dang /_gzungs kyi sgo la 'jug pa bsam gyis mi khyab pa dang /_chos kyi 
[\[310b\]]
[\[310b.1\]]sgor 'jug pa bsam gyis mi khyab pa dang /_dran pa dang /_blo gros dang /_rtogs pa'i snod bsam gyis mi khyab pa dang /_mngon par shes pa bsgrub pa bsam gyis mi khyab pa dang /_sems can thams cad kyi skad la 'jug pa bsam gyis mi khyab pa dang /_sems can gyi spyod pa dang /_
[\[310b.2\]]bsam pa la 'jug pa bsam gyis mi khyab pa dang /_sangs rgyas mthong ba bsam gyis mi khyab pa dang /_chos thos pa bsam gyis mi khyab pa dang /_sems can yongs su smin par byed pa bsam gyis mi khyab pa dang /_ting nge 'dzin gyi rnam par 'phrul pa bsam gyis mi khyab pa dang /_zhing gi 
[\[310b.3\]]yon tan bkod pa'i yon tan bsgrub pa bsam gyis mi khyab pa dang /_gzugs dang /_mtshan mdzes pa bsam gyis mi khyab pa dang /_bsngags pa dang /_yon tan dang /_snyan pa dang /_brjod pa bsam gyis mi khyab pa dang /_pha rol tu phyin pa sbyangs pa bsam gyis mi khyab pa dang /_
[\[310b.4\]]chos rtogs pa bsam gyis mi khyab pa ste/_blo gros brtan pa chos smra ba dpa' bar 'gro ba'i ting nge 'dzin 'di la brtson pa yi ger 'dri'am/_klog gam/_lung nod dam/_kha ton byed dam/_ston na yon tan gyi bye brag bsam gyis mi khyab pa nyi shu po de dag yongs su 'dzin to/_/blo gros 
[\[310b.5\]]brtan pa de lta bas na rigs kyi bu'am/_rigs kyi bu mo tshe 'di'am tshe rabs gzhan la yon tan yongs su 'dzin par 'dod pas dpa' bar 'gro ba'i ting nge 'dzin 'di yi ger 'dri ba dang /_bklag pa dang /_lung nod pa dang /_kha ton bya ba dang /_bshad pa la brtson par bya'o/_/blo gros 
[\[310b.6\]]brtan pa yang rigs kyi bu'am/_rigs kyi bu mo byang chub 'dod pas bskal pa brgya phrag stong du pha rol tu phyin pa drug spyod pa bas/_gang gis dpa' bar 'gro ba'i ting nge 'dzin 'di thos ma thag tu sems ma zhum la mi skrag mi dngang /_dngang bar mi 'gyur zhing mos par byed na/_de ni ches 
[\[310b.7\]]myur du bla na med pa yang dag par rdzogs pa'i byang chub tu nges par 'byung bar 'gyur na gang gis thos nas lung 'bog pa'am gzhan la 'chad par 'gyur ba lta ci smos/_de bzhin gshegs pa'i bsam gyis mi khyab pa thos nas mi 'jigs par 'dod pas dpa' bar 'gro ba'i ting nge 'dzin 
[\[311a\]]
[\[311a.1\]]dkon mchog 'di mnyan par bya'o/_/ma thos pa'i chos rnams thos nas mi spong bar 'dod pa dang /_ldem po ngag rtogs par 'dod pa dang /_ye shes mngon sum du gyur pa rtogs par 'dod pas dpa' bar 'gro ba'i ting nge 'dzin 'di la mos par bya'o/_/dpa' bar 'gro ba'i 
[\[311a.2\]]ting nge 'dzin 'di bshad pa'i tshe sems can grangs med tshad med pa bla na med pa yang dag par rdzogs pa'i byang chub la yang dag par zhugs so/_/gang byang chub sems dpa'i sa la gnas pa ni de bas kyang shin tu tshad med do/_/gang dag bzod pa thob par gyur pa ni de bas kyang shin tu tshad med do/_/
[\[311a.3\]]skye ba gcig gis thogs pa yang tshad med par gyur to/_/byang chub sems dpa' khri brgyad stong gis ni dpa' bar 'gro ba'i ting nge 'dzin 'di thob bo/_/srog chags brgyad khri drug stong gis ni bla na med pa yang dag par rdzogs pa'i byang chub tu sems bskyed do/_/dge slong dang /_dge slong ma nyi 
[\[311a.4\]]khri brgyad stong ni len pa med par zag pa las sems rnam par grol lo/_/dge bsnyen dang /_dge bsnyen ma brgyad khri drug stong ni chos la chos kyi mig rdul med cing dri ma dang bral ba rnam par dag go_/lha khrag khrig phrag sum cu rtsa drug gis ni chos mngon par rtogs par gyur to/_/de 
[\[311a.5\]]nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das la don las skyes pa'i tshig ji lta bu dag gis ma 'ongs pa'i byang chub sems dpa' rnams kyis byang chub sems dpa' sems dpa' chen po 'das pa rnams kyi bslab pa slob cing 
[\[311a.6\]]lobs nas spobs pa rgyun mi 'chad pa 'thob par 'gyur ba de lta bu'i don las skyes pa'i tshig bdag la bshad du gsol/_don las skyes pa'i tshig ji lta bus gzungs thob par 'gyur ba'i don las skyes pa'i tshig de dag bcom ldan 'das kyis bshad du gsol/_de ni skye bo mang po 
[\[311a.7\]]la sman pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi rnams kyi don dang /_sman pa dang /_bde ba dang /_gang ma 'ongs pa'i byang chub sems dpa' sems dpa' chen po dag phyi ma'i tshe phyi ma'i dus la/_de bzhin gshegs 
[\[311b\]]
[\[311b.1\]]pas bskal pa bye ba du mar yang dag par bsgrubs pa'i bla na med pa yang dag par rdzogs pa'i byang chub 'dzin par 'gyur ba dang /_dam pa'i chos nub nas slar yang de dag chos kyi sgron ma 'bar bar bgyid pa dang /_dam pa'i chos yongs su 'dzin pa'i slad du 'jug par 'gyur ba dang /_chos 
[\[311b.2\]]thams cad kyi yang dag pa'i mtha' dang /_de bzhin nyid mthong ba dang /_lhag pa'i nga rgyal can rnams tshar gcad par 'gyur ba dang /_mu stegs can gzhan spyod pa can dang /_kun tu rgyu dag tshar gcod cing 'joms par 'gyur ba dang /_'di lta ste/_chos thams cad mi dmigs pa'i 
[\[311b.3\]]'khor lo dang /_ma g.yos pa'i 'khor lo dang /_mi gnas pa'i 'khor lo dang /_ma 'dres pa'i 'khor lo dang /_ma brnyas pa'i 'khor lo dang /_stong pa nyid kyi 'khor lo dang /_mtshan ma med pa'i 'khor lo dang /_smon pa med pa'i 'khor lo dang /_mtshan nyid med pa'i 'khor lo 
[\[311b.4\]]dang /_chos thams cad kyi 'khor lo dang /_tshig dang yi ge'i don yang dag par bstan pa'i 'khor lo dang /_mngon par 'du mi byed pa'i 'khor lo dang /_brjod du med pa'i 'khor lo dang /_phye ste brtags pa ma yin pa'i 'khor lo dang /_chos thams cad mnyam pa nyid kyi 'khor lo dang /_
[\[311b.5\]]don mnyam par bstan pa'i 'khor lo dang /_chos rnams smos pa'i 'khor lo dang /_sgrib pa med pa'i 'khor lo dang /_chos thams cad la mi chags pa'i 'khor lo dag gi chos kyi 'khor lo bskor ba'i rjes su skor bar 'gyur la/_'khor lo de bskor ma thag tu lha dang mir bcas pa'i 
[\[311b.6\]]'jig rten 'jigs shing dngangs par 'gyur ba dang /_bcom ldan 'das gang mngon pa'i nga rgyal can thams cad dang /_mu stegs can gzhan spyod pa can dang /_kun tu rgyu phas kyi rgol ba thams cad kyis ma lags pa'i don las skyes pa'i tshig rgya cher bshad du gsol/_de ni lha dang 
[\[311b.7\]]mi dang /_lha ma yin du bcas pa'i 'jig rten gyi snang bar 'gyur ro/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod de bzhin gshegs pa la don de zhu bar sems pa legs so legs so/_/
[\[312a\]]
[\[312a.1\]]khyod ni skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi rnams kyi don dang /_phan pa dang /_bde ba dang /_da ltar dang ma 'ongs pa'i byang chub sems dpa' rnams kyi don gyi phyir zhugs pa 
[\[312a.2\]]yin no/_/'jam dpal khyod gsol ba 'debs pa'i tshig 'di ni de bzhin gshegs pa'i mthus skyes so/_/'jam dpal de'i phyir legs par rab tu nyon la yid la zung shig dang bshad do/_/bcom ldan 'das legs so zhes gsol te/_'jam dpal gzhon nur gyur pa bcom ldan 'das 
[\[312a.3\]]kyi ltar mnyan pa dang /_bcom ldan 'das kyis 'di skad ces bka' stsal to/_/'jam dpal chos thams cad ni rgyu ba med pa'i phyir mi gnas pa'o/_/'jam dpal chos thams cad ni 'dod chags dang /_zhe sdang dang /_gti mug med pa'i phyir yongs su 'dzin pa med pa'o/_/'jam dpal 
[\[312a.4\]]chos thams cad ni rnam par rtog pa med pa'i phyir mi dmigs pa'o/_/'jam dpal chos thams cad ni mi 'khrugs pa'i phyir kun nas slong ba med pa'o/_/'jam dpal chos thams cad ni 'bral ba med pa'i phyir ma 'khrugs pa'o/_/'jam dpal chos thams cad ni dngos po med pa'i phyir 
[\[312a.5\]]dbyer med pa'o/_/'jam dpal chos thams cad ni 'di lta ste/_mtshan nyid med pa'i phyir 'du shes med pa'o/_/'jam dpal chos thams cad ni med pa'i phyir mtshan nyid med pa'o/_/'jam dpal chos thams cad ni 'di lta ste/_'du byed mi dmigs pa'i phyir ya ma brla'o/_/'jam 
[\[312a.6\]]dpal chos thams cad ni 'di lta ste/_sems can mi dmigs pa'i phyir mngon par 'dus ma byas pa'o/_/'jam dpal chos thams cad ni byed pa po mi dmigs pa'i phyir 'dus ma byas pa'o/_/'jam dpal chos thams cad ni mig mi dmigs pa'i phyir mthong ba po med pa'o/_/'jam 
[\[312a.7\]]dpal chos thams cad ni sems mi dmigs pa'i phyir rnam par shes pa dang bral ba'o/_/'jam dpal chos thams cad ni tshad med pa'i phyir mtha' yas pa'i mu'o/_/'jam dpal chos thams cad ni 'di lta ste/_sems can tshad med pa'i phyir tshad med pa'o/_/'jam dpal chos 
[\[312b\]]
[\[312b.1\]]thams cad ni 'di lta ste/_gnyen po mi dmigs pa'i phyir sgrib pa med pa'o/_/'jam dpal chos thams cad ni 'di lta ste/_mnyam pa nyid kyi phyir gnyen po med pa'o/_/'jam dpal chos thams cad ni 'di lta ste/_sna tshogs mi dmigs pa'i phyir mnyam pa'o/_/'jam dpal chos 
[\[312b.2\]]thams cad ni 'di lta ste/_tha ma dang mchog dang mtshungs pa mi dmigs pa'i phyir sna tshogs med pa'o/_/'jam dpal chos thams cad ni 'di lta ste/_mi 'ong ba'i phyir mi 'pho ba'o/_/'jam dpal chos thams cad ni 'di lta ste/_'byung ba med pa'i phyir ma 'ongs pa'o/_/'jam dpal 
[\[312b.3\]]chos thams cad ni 'di lta ste/_dus gsum mnyam pa'i phyir ltos pa med pa'o/_/'jam dpal chos thams cad ni 'di lta ste/_'das pa dang /_ma 'ongs pa dang /_da ltar byung ba mi dmigs pa'i phyir dus gsum las 'das pa'o/_/'jam dpal chos thams cad ni 'di lta ste/_
[\[312b.4\]]dbye ba mi dmigs pa'i phyir rdo rje lta bu'o/_/'jam dpal chos thams cad ni 'di lta ste/_rnam par 'jig pa med pa'i phyir g.yo ba med pa'o/_/'jam dpal chos thams cad ni 'di lta ste/_yang dag pa'i mtha' rnam par mi rig pa'i phyir ma zhig pa'o/_/'jam dpal chos thams 
[\[312b.5\]]cad ni 'di lta ste/_mi dmigs pa'i phyir mya ngan las 'das pa dang mnyam pa yin te/_'jam dpal ma chags pa'i tshig de dag ni mtshan ma med pa'i tshig go/_/ma spros pa'i tshig go/_/rnyog pa med pa'i tshig go/_/ma nor ba'i tshig go/_/ma g.yos pa'i tshig go/_/mi 'phrogs pa'i tshig 
[\[312b.6\]]go/_/phas kyi rgol ba thams cad kyis zil gyis mi non pa'o/_/nga rgyal can thams cad kyis zil gyis ma non pa'o/_/'di ni mu stegs can dang /_phas kyi rgol ba rnams kyis ma yin no/_/dmigs par lta ba dang /_gang zag tu lta ba dang /_sems can du lta ba dang /_mtshan 
[\[312b.7\]]mar lta ba rnams kyis ma yin no/_/sems can 'du byed spyod pa thams cad kyis ma yin no/_/'jam dpal de dag ni don las skyes pa'i tshig rnams yin te/_byang chub sems dpa' sems dpa' chen po dag ni des shes rab kyi stobs bskyed pa thob cing /_chos thams cad kyang 
[\[313a\]]
[\[313a.1\]]rtogs par khong du chud pa yin no/_/'jam dpal byang chub sems dpa' sems dpa' chen po de ltar gnas pa/_de ltar zhugs pa dag la ni sangs rgyas bcom ldan 'das rnams spobs pa nye bar sgrub bo/_/'jam dpal 'di 
[\[313a.2\]]lta ste/_dper na [{]ri dgas [,]ri dwags [}]kyi rgyal po seng ge ral pa can rigs btsun pa ni wa dang rkang pa bzhi pa 'ongs pa thams cad la ni mi 'jigs mi dngang skrag par mi 'gyur te/_tha na de spu zing zhes byed pa tsam du yang mi 'gyur ro/_/'jam dpal de bzhin du byang 
[\[313a.3\]]chub sems dpa' sems dpa' chen po mi dmigs pa 'di lta bu dag la bslabs par gyur pa ni phas kyi rgol ba dang kun tu rgyu dmigs par lta ba can thams cad nas/_mngon par 'du byed pa can dag gi bar la mi 'jigs mi dngang skrag par mi 'gyur ro/_/
[\[313a.4\]]de ci'i phyir zhe na/_de ltar seng ge'i sgra chen po sgrogs pa'i phyir ro/_/'jam dpal de ltar byang chub sems dpa' rnams kyang chos thams cad la mi gnas pa'i phyir yon tan gyi bye brag de 'dra bar 'gyur na/_bla na med pa yang dag par rdzogs pa'i byang chub mngon 
[\[313a.5\]]par rdzogs par sangs rgyas pa rnams lta ci smos/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad gsungs so/_/chos rnams thams cad mi gnas te/_/rang 
[\[313a.6\]]bzhin gyis ni dben pa'i phyir/_/de dag gi ni gnas med de/_/de phyir gnas pa med ces bya/_/chos rnams rang bzhin 'od gsal bas/_/de dag dngos po yod ma yin/_/gang na dngos po med gyur pa/_/de ni chos kyi rnam dag yin/_/
[\[313a.7\]]dngos po yod pa ma yin pas/_/de na chags pa med pa yin/_/gang na chags pa med gyur pa/_/de yi phyir ni gzungs zhes bya/_/chos rnams thams cad de 'dra ste/_/de na tshig ni yod ma yin/_/chos rnams mang po'i rgya mtsho ni/_/de ni 
[\[313b\]]
[\[313b.1\]]gzungs zhes gsungs pa yin/_/gang na dngos po med gyur pa/_/de na de yang mi rtogs te/_/gang na bdag tu mi rtogs pa/_/gzungs nyid yin par shes par gyis/_/chos kun nye bar zhi ba ste/_/rang bzhin gyis ni mtshan nyid med/_/gang zhig ye shes 
[\[313b.2\]]der 'jug pa/_/de yang gzungs ni myur du 'thob/_/chos rnams thams cad g.yo ba med/_/de na 'jig rten med pa ste/_/gang na 'jig rten yod min pa/_/de ni gzungs zhes bya ba yin/_/chos kun grub pa med pa ste/_/gang na dngos po med pa dang /_/
[\[313b.3\]]gang na ci yang grub med pa/_/de ni gzungs zhes bya ba yin/_/chos rnams thams cad gzung du med/_/de la thog ma yod ma yin/_/gang la thog ma med gyur pa/_/de phyir gzungs su shes par gyis/_/chos rnams thams cad ma skyes te/_/rtogs pa 
[\[313b.4\]]las ni kun tu byung /_/gang na rtog pa med gyur pa/_/de phyir gzungs su shes par gyis/_/chos rnams thams cad med par gnas/_/mi rtog par ni bstan pa ste/_/'di la bstan pa cung zad med/_/des na bstan ces bya ba yin/_/chos rnams 
[\[313b.5\]]thams cad ma 'dres te/_/'di la ngo bo nyid kyang med/_/gang na chos su dmigs med pa/_/de ni de na tha dad med/_/chos rnams thams cad ma chags te/_/de ni nam mkha' mtshungs shing 'dra/_/chos kyi rang bzhin de yin te/_/gzungs zhes pa yang de yin 
[\[313b.6\]]no/_/chos rnams thams cad mtshan nyid gcig_/'di na gcig kyang med pa ste/_/'di na rang bzhin tha dad med/_/de bas de dag mtshan nyid gcig_/chos rnams thams cad mtshan nyid med/_/de na dngos po med pa ste/_/gang na dngos po med gyur pa/_/de 
[\[313b.7\]]phyir gzungs zhes bya ba yin/_/chos rnams thams cad dben pas na/_/de na ngo bo nyid med de/_/gang na dngos po mi dmigs pa/_/de ni gzungs su shes par gyis/_/chos rnams thams cad mi gnas te/_/ldang ba byed pa'ang med pa yin/_/gang na 
[\[314a\]]
[\[314a.1\]]ldang ba med gyur pa/_/de ni mya ngan 'das zhes bya/_/chos kun mngon par 'dus ma byas/_/sems can dag kyang de na med/_/sems can rang bzhin gang yin pa/_/de ni gzungs zhes bya ba yin/_/chos rnams thams cad ma byas te/_/byed pa po yang de na med/_/gang dag las 
[\[314a.2\]]kyi bya ba med/_/de ni gzungs zhes bya ba yin/_/mig ni yod pa ma yin pas/_/chos rnams thams cad mthong ba med/_/gang na mig ni mi dmigs pa/_/de na med ces bya ba yin/_/sems ni yod pa ma yin pas/_/chos rnams rnam par shes dang bral/_/sems dang shes pa med pas 
[\[314a.3\]]na/_/rnam par shes pa med pa yin/_/gang na shes dang de bzhin du/_/mi shes pa yang med pa dang /_/gang na sems ni yod ma yin/_/de tsam gyis ni ye shes so/_/ji tsam du ni rnam rtog pa/_/ye shes dang ni mi shes 'gyur/_/rtog dang sgrib pa med gyur na/_/de la ye shes zhes kyang 
[\[314a.4\]]bya/_/chos rnams thams cad dngos po med/_/ming tsam du yang bshad pa ste/_/ye shes dang ni mi shes pa/_/de yang de bzhin shes par gyis/_/chos rnams thams cad med pa ste/_/'di na ci yang yod ma yin/_/gang na chos rnams yod min pa/_/de ni chos kyi mchog yin no/_/
[\[314a.5\]]chos rnams thams cad rang bzhin gyis/_/tshad med par ni bstan pa ste/_/sems can rang bzhin gang yin pa/_/de ni gzungs zhes bya ba yin/_/chos rnams thams cad gsog yin te/_/de la snying po yod ma yin/_/gang na snying po yod min pa/_/de ni gzungs kyi mtshan nyid yin/_/chos 
[\[314a.6\]]rnams thams cad gnyen po med/_/de ltar mtshan nyid gcig pa ste/_/mtshan nyid med pa'i chos rnams kyi/_/gnyen po yod pa ma yin no/_/chos kun bye brag med pa ste/_/dam pa dang ni tha ma med/_/'di la 'dra ba gang yang med/_/de yi phyir ni gzungs zhes bya/_/mtshungs shing mnyam par 
[\[314a.7\]]zhugs pas na/_/chos kun la ni sna tshogs med/_/gang na sna tshogs yod min pa/_/de ni gzungs zhes bya ba yin/_/chos rnams thams cad med pas na/_/'dir ni 'ong ba yod ma yin/_/'dir ni gzhan yang 'pho ba med/_/der ni chos kyi chos nyid yin/_/chos rnams thams cad ma 'ongs 
[\[314b\]]
[\[314b.1\]]pas/_/'dir ni 'du bar 'gyur ba med/_/gang na 'du ba yod min pa/_/de ni gzungs zhes bya ba yin/_/chos kun bsam gyis mi khyab ste/_/de ni yod dang med pa med/_/de ni 'dzin pa yod ma yin/_/de ni gzungs kyi mtshan nyid do/_/rang bzhin gyis ni bdag 
[\[314b.2\]]med pas/_/chos rnams thams cad ltos pa med/_/gang yang bdag ni med bshad pa/_/de phyir dngos med shes par gyis/_/khams gsum las ni 'das gyur par/_/gzungs la rab tu shes par gyis/_/chos rnams thob pa med pas na/_/de ni gzungs zhes 
[\[314b.3\]]brjod pa yin/_/chos rnams thams cad rdo rje bzhin/_/de dag la ni tha dad med/_/de ltar dngos po stong pa ste/_/de yi phyir ni dngos po med/_/chos kun g.yo ba med pa ste/_/de dag la ni bshig pa med/_/de dag la ni skye ba med/_/de yi phyir ni bshig pa med/_/chos rnams 
[\[314b.4\]]thams cad 'jig med na/_/yang dag rjes su mthong ba ste/_/gang dag gi ni byang chub mchog_/de ni cung zad rtogs pa med/_/phra rab chos kyang ma dmigs pas/_/sangs rgyas kyi ni byang chub bshad/_/chos rnams thams cad gzung du med/_/de ni byang chub mtshan 
[\[314b.5\]]nyid do/_/gzugs nyid rang bzhin med pa'i phyir/_/gzungs la gzugs ni med par bshad/_/gzhan du gzugs ni ma gtogs par/_/gzungs su dmigs par mi 'gyur ro/_/gzugs la ngo bo nyid med kyang /_/ngo bo nyid ces bya ba yin/_/de bzhin ngo bo nyid shes na/_/
[\[314b.6\]]gzungs ni nye bar 'byung ba yin/_/gzungs 'di bri bar bya ba ni/_/ming tsam la yang gnas pa ste/_/gzungs zhes nges par brjod pa yi/_/chos de yod pa ma yin no/_/mig la gzungs su shes par gyis/_/de ni 'khor los bstan pa ste/_/chos rnams kyi ni ma 
[\[314b.7\]]chags pa/_/de la gzungs zhes bshad pa yin/_de bzhin du sbyar te/_yid ni gzungs su shes par gyis/_/de ni 'khor los bstan pa ste/_/chos rnams kyi ni ma chags pa/_/gzungs so zhes ni bshad pa yin/_/'dir ni bshad pa mtha' yas pa/_/chos 
[\[315a\]]
[\[315a.1\]]rnams de ltar shes gyur na/_/ji tsam cung zad dmigs med pa/_/thams cad du ni gzungs zhes bshad/_/dmigs pa mang po mi mthong bar/_/mi gnas par ni 'chad byed de/_/chos rnams thams cad dngos po med/_/mtshan ma med cing 
[\[315a.2\]]mtshan nyid med/_/gzungs 'dod gang zhig 'gro byed pa/_/chos rnams de ltar shes gyur cing /_/chags pa med par rab 'chad na/_/gzungs ni bzhag par gyur pa yin/_/'jam dpal sngon byung ba 'das pa'i dus na/_de bzhin gshegs pa 
[\[315a.3\]]dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang /_mi rnams kyi ston pa/_sangs rgyas bcom ldan 
[\[315a.4\]]'das chos ta la la'i sgron ma zhes bya ba zhig byung bar gyur to/_/de'i sangs rgyas kyi zhing ni rdul dang bral ba zhes bya bar gyur te/_mnyam pa/_nyams dga' ba/_mdzes pa/_blta na sdug pa/_dag pa/_'byor pa/_rgyas pa/_mi dang skye bo mang 
[\[315a.5\]]pos gang bar gyur to/_/'jam dpal 'jig rten gyi khams de ni bai dUr+ya las grub cing gser skud mig [{]mangs [,]mang [}]ris su bres te/_mig [{]mangs [,]mang [}]ris thams cad na yang rin po che'i shing ljon pa me tog dang 'bras bur ldan par gyur to/_/sa chen po de 
[\[315a.6\]]yang ka tsa lin di ka ltar reg na bde bar gyur to/_/'jam dpal sangs rgyas kyi zhing de na dud 'gro dang /[ {]yi dgas [,]yi dwags [}]dang /_lha ma yin thams cad med par gyur to/_/'jam dpal sangs rgyas kyi zhing de na sems can gang dag skyes pa de dag kyang dge ba 
[\[315a.7\]]bcu'i las kyi lam dang ldan par gyur to/_/sangs rgyas kyi zhing de yang shin tu yongs su dag par gyur te/_rnam pa thams cad phun sum tshogs shing rnam pa thams cad yongs su rdzogs so/_/grong khyer de ni 'byung ba med ces bya bar gyur to/_/'jam dpal 
[\[315b\]]
[\[315b.1\]]de'i tshe na mi rnams kyi tshe'i tshad ni lo 'bum tshang bar gyur te/_ma tshang bar 'ga' yang 'chi ba'i dus byed pa med do/_/'jam dpal grong khyer 'byung ba med ces bya ba der rgyal po rnam par rgyal ba zhes bya ba zhig byung ste/_'jam dpal rgyal po rnam par rgyal ba zhes 
[\[315b.2\]]bya ba de la bu stong yod par gyur to/_/yang 'jam dpal rgyal po rnam par rgyal ba zhes bya ba bu stong dang lhan cig tu bcom ldan 'das de bzhin gshegs pa chos ta la la'i sgron ma nyan thos kyi dge 'dun dang bcas pa la na bza' dang /_bshos dang /_mal stan dang /_na 
[\[315b.3\]]ba'i gsos sman dang /_yo byad rnams kyis bsnyen bkur byas par gyur to/_/bde ba'i yo byad thams cad kyis kyang bkur stir byas par gyur/_bla mar byas par gyur/_bsti stang byas par gyur/_rim gro byas par gyur/_mchod pa byas par gyur to/_/'jam 
[\[315b.4\]]dpal de nas rgyal po rnam par rgyal ba bu stong dang lhan cig tu bcom ldan 'das de bzhin gshegs pa chos ta la la'i sgron ma la chos kyi rnam grangs 'di kun zhus par gyur to/_/de bzhin gshegs pa des kyang de'i lhag pa'i bsam pa mkhyen nas chos kyi rnam grangs 'di bshad par 
[\[315b.5\]]gyur te/_thos ma thag tu rgyal po rnam par rgyal ba de bu stong dang lhan cig tu chos shes par gyur to/_/chos kyi rnam grangs 'di thos nas spobs pa rgyun mi 'chad pa thob par gyur to/_/'jam dpal de lta bas na da ltar ram/_de bzhin gshegs pa 'das kyang rung ste/_rigs 
[\[315b.6\]]kyi bu'am/_rigs kyi bu mo gang la la spobs pa rgyun mi 'chad cing spobs pa thogs pa med pa 'di 'dod pa des zab pa chags pa med pa 'di 'dra ba'i gnas kyi chos la brtson par bya/_bslab par bya'o/_/chos kyi tshig zab mo 'di lta bu gzung bar bya'o/_/kun chub par 
[\[315b.7\]]bya'o/_/kha don du bya'o/_/chos zab mo'i rnam grangs 'di lta bu kun chub par byas nas gzhan la yang bstan par bya'o/_/chos thams cad la ser sna med par bya'o/_/de skad ces bka' stsal pa dang /_'jam dpal gzhon nur gyur pas bcom ldan 'das la 
[\[316a\]]
[\[316a.1\]]'di skad ces gsol to/_/ma 'ongs pa'i dus kyi sems can rnams kyi don gyi slad du ci nas kyang ma 'ongs pa'i dus na phyi ma'i dus phyi ma'i tshe la chos kyi rnam grangs 'di slar yang spyod par 'gyur bar bcom ldan 'das kyis byin gyis brlab tu gsol/_de 
[\[316a.2\]]nas bcom ldan 'das kyis 'jam dpal gzhon nur gyur pa'i gsol ba btab pa mkhyen nas chos kyi rnam grangs 'di byin gyis brlabs so/_/de bzhin gshegs pa dgra bcom pa yang dag par rdzogs pa'i sangs rgyas kyis chos kyi rnam grangs 'di byin gyis brlabs pa dang /_
[\[316a.3\]]chos la bzod pas 'dul ba dag bzod pa thob par gyur to/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_'jam dpal gzhon nur gyur pa dang /_byang chub sems dpa' blo gros brtan pa dang /_byang chub sems 
[\[316a.4\]]dpa' byams pa dang /_de ma yin pa'i byang chub sems dpa' sems dpa' chen po gzhan dag dang /_nyan thos chen po de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_
[\[316a.5\]]bcom ldan 'das kyis gsungs pa la mngon par bstod do/_/'phags pa dpa' bar 'gro ba'i ting nge 'dzin ces bya ba theg pa chen po'i mdo rdzogs so//_//rgya gar gyi mkhan po shAkya pra b+ha dang /_zhu chen gyi lots+tsha ba ban de rat+na rak+Shi tas bsgyur cing 
[\[316a.6\]]zhus te gtan la phab pa/_skad gsar chad kyis kyang bcos lags so//_//
