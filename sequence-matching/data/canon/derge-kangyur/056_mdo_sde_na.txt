[\[1a\]]
[\[1a.1\]]@#/_/mdo sde na bzhugs so/_/
[\[1b\]]
[\[1b.1\]{D133}]@##/_/rgya gar skad du/_Ar+yA pra t+yud pan ne bud d+ha sa ma mu kha a ba s+thi ta sa mA d+hi nA ma ma hA yA na sU tra/_bod skad du/_'phags pa da ltar gyi sangs rgyas mngon sum du 
[\[1b.2\]]bzhugs pa'i ting nge 'dzin ces bya ba theg pa chen po'i mdo/_bam po dang po/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[1b.3\]]gcig na/_bcom ldan 'das rgyal po'i khab na/_smyig ma'i tshal bya ka lan da ka gnas pa na dge slong lnga brgya tsam gyi dge slong gi dge 'dun chen po dang thabs cig tu bzhugs te/_thams 
[\[1b.4\]]cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_bya ba byas pa/_byed pa byas pa/_khur bor ba/_bdag gi don rjes su thob pa/_srid par 
[\[1b.5\]]kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol du son pa/_rnam par thar pa brgyad thob pa sha 
[\[2a\]]
[\[2a.1\]]stag ste/_gang zag gcig ma gtogs pa ni 'di lta ste/_tshe dang ldan pa kun dga' bo'o/_/de'i tshe byang chub sems dpa' sems dpa' chen po bzang skyong zhes bya ba rgyal po'i khab kyi grong khyer chen po nas byung ste/_byang chub sems dpa' 
[\[2a.2\]]lnga brgya tsam thams cad kyang khyim par gyur cing bslab pa'i gzhi lnga yongs su bzung ba sha stag dang lhan cig tu chos nyan pa'i phyir bcom ldan 'das kyi zhabs 'bring byed par gyur to/_/de nas byang chub sems dpa' sems dpa' chen po bzang skyong phye ma red kyi 
[\[2a.3\]]dus kyi tshe nang du yang dag 'jog las langs nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te lan bdun bskor ba byas nas/_bcom ldan 'das kyi spyan sngar phyogs gcig tu 'dug go/_/
[\[2a.4\]]byang chub sems dpa' lnga brgya tsam po de dag kyang phye ma red kyi dus kyi tshe nang du yang dag 'jog las langs nas/_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan 
[\[2a.5\]]bdun bskor ba byas nas/_bcom ldan 'das kyi spyan sngar phyogs gcig du 'khod do/_/dge slong lnga brgya tsam po de dag kyang phye ma red kyi dus kyi tshe nang du yang dag 'jog las langs nas/_bcom ldan 'das ga la ba der dong ste lhags nas/_bcom ldan 
[\[2a.6\]]'das kyi zhabs la mgo bos phyag 'tshal te/_bcom ldan 'das la lan bdun bskor ba byas nas/_bcom ldan 'das kyi spyan sngar phyogs gcig tu 'khod do/_/yang de'i tshe tshe dang ldan pa shA ri'i bu dang /_tshe dang ldan pa maud gal gyi bu chen po mnyan yod kyi 
[\[2b\]]
[\[2b.1\]]grong khyer chen por dbyar gnas nas dge slong lnga brgya tsam dang lhan cig tu rim gyis yul rgyu zhing rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa gang na ba dang /_bcom ldan 'das ga la ba der dong ste lhags nas/_bcom ldan 'das 
[\[2b.2\]]kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar phyogs gcig tu 'khod do/_/de nas de'i tshe bcom ldan 'das kyis ji lta bu'i rdzu 'phrul mngon par bya ba mngon par mdzad pas dge slong gang dag yul 
[\[2b.3\]]so so na rten cing gnas pa de dag thams cad rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das 
[\[2b.4\]]la lan gsum bskor ba byas nas/_bcom ldan 'das kyi spyan sngar phyogs gcig tu 'khod pa de lta bu'i rdzu 'phrul mngon par bya ba mngon par mdzad do/_/yang de'i tshe smyig ma'i tshal bya ka lan da ka gnas par dge slong 'bum lhan cig tu 'dus te 'khod par gyur to/_/de nas 
[\[2b.5\]]de'i tshe bcom ldan 'das kyis ji lta bu'i rdzu 'phrul mngon par bya ba/_mngon par mdzad pas skye dgu'i bdag mo chen mA+o gau ta mi la sogs pa dge slong ma sum khri rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga 
[\[2b.6\]]la ba der song ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan bdun bskor ba byas nas/_bcom ldan 'das kyi spyan sngar phyogs gcig tu 'khod pa de lta bu'i rdzu 'phrul mngon par bya ba mngon par mdzad do/_/de nas de'i 
[\[2b.7\]]tshe bcom ldan 'das kyis ji lta bu'i rdzu 'phrul mngon par 'du bya ba mngon par mdzad pas byang chub sems dpa' sems dpa' chen po dkon mchog 'byung gnas zhes bya ba yangs pa'i grong khyer chen po nas byung ste/_lid tsa bI gzhon nu nyi khri brgyad stong gis yongs su bskor cing mdun du bdar 
[\[3a\]]
[\[3a.1\]]nas lhan cig tu rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das 
[\[3a.2\]]la lan gsum bskor ba byas nas/_bcom ldan 'das kyi spyan sngar phyogs gcig tu 'khod pa dang /_byang chub sems dpa' sems dpa' chen po phug sbas kyang grong khyer chen po tsam pa ya nas byung ste/_srog chags nyi khri brgyad stong gis yongs su bskor cing mdun du bdar nas 
[\[3a.3\]]lhan cig tu rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas 
[\[3a.4\]]nas/_bcom ldan 'das kyi spyan sngar phyogs gcig tu 'khod pa dang /_byang chub sems dpa' sems dpa' chen po 'dam bus byin yang grong khyer chen po b+wa rA Na sI nas byung ste/_srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi 
[\[3a.5\]]grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das 
[\[3a.6\]]kyi spyan sngar phyogs gcig tu 'khod pa dang /_byang chub sems dpa' sems dpa' chen po mtshams [{]bzangs [,]bzang [}]yang ser skya'i gnas kyi grong khyer chen po nas byung ste/_srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi grong 
[\[3a.7\]]khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das 
[\[3b\]]
[\[3b.1\]]kyi spyan sngar phyogs gcig tu 'khod pa dang /_byang chub sems dpa' sems dpa' chen po ded dpon chen po dang /_khyim bdag mgon med zas sbyin yang mnyan yod kyi grong khyer chen po nas byung ste/_srog chags nyi khri brgyad stong gis yongs su bskor cing mdun du bdar 
[\[3b.2\]]nas lhan cig tu rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum 
[\[3b.3\]]bskor ba byas nas/_bcom ldan 'das kyi spyan sngar phyogs gcig tu 'khod pa dang /_byang chub sems dpa' sems dpa' chen po dbang pos byin yang ko'u sham bi'i grong khyer chen po nas byung ste/_srog chags nyi khri brgyad stong gis yongs su bskor cing mdun du bdar nas 
[\[3b.4\]]rgyal po'i khab kyi grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_
[\[3b.5\]]bcom ldan 'das kyi spyan sngar phyogs gcig tu 'khod pa dang /_byang chub sems dpa' sems dpa' chen po chu lha yang gnas bcas kyi grong khyer chen po nas byung ste/_srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi 
[\[3b.6\]]grong khyer chen po ga la ba dang /_smyig ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das 
[\[3b.7\]]kyi spyan sngar phyogs gcig tu 'khod pa dang /_rgyal po ma skyes dgra yang rgyal po'i khab kyi grong khyer chen po nas byung ste/_srog chags sum khri tsam gyis yongs su bskor cing mdun du bdar nas lhan cig tu smyig ma'i tshal bya ka lan da ka gnas pa ga la ba dang /_
[\[4a\]]
[\[4a.1\]]bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar phyogs gcig tu 'khod pa dang /_rgyal po chen po bzhi 
[\[4a.2\]]dang /_lha'i dbang po brgya byin dang /_mi mjed kyi bdag po tshangs pa dang /_lha'i bu dpal [{]bzangs kyang [,]bzang yang [}]lha bye ba khrag khrig brgya stong phrag du mas yongs su bskor cing mdun du bdar te/_lhan cig tu bcom ldan 'das ga la ba der dong ste lhags nas/_bcom ldan 
[\[4a.3\]]'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar phyogs gcig tu 'khod pa dang /_lha'i bu dbang phyug chen po yang gnas gtsang ma'i ris kyi lha'i bu stong phrag du mas yongs su 
[\[4a.4\]]bskor cing mdun du bdar nas bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar phyogs gcig tu 'khod pa dang /_
[\[4a.5\]]lha ma yin gyi dbang po bzhi yang lha ma yin bye ba khrag khrig brgya stong phrag du ma dang lhan cig_/klu'i rgyal po dga' bo dang nye dga' yang klu bye ba khrag khrig brgya stong phrag du ma dang lhan cig_/klu'i rgyal po ma dros kyang klu bye ba khrag khrig brgya stong phrag du ma dang lhan cig_/klu'i rgyal po 
[\[4a.6\]]gzi can yang klu bye ba khrag khrig brgya stong phrag du ma dang lhan cig_/klu'i rgyal po e la'i 'dab ma yang klu bye ba khrag khrig brgya stong phrag du ma dang lhan cig tu bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_bcom 
[\[4a.7\]]ldan 'das la lan gsum bskor ba byas nas/_phyogs gcig tu 'khod pa de lta bu'i rdzu 'phrul mngon par bya ba mngon par mdzad do/_/yang de'i tshe stong gsum gyi stong chen po'i 'jig rten gyi khams 'di/_'di nas steng du tshangs pa'i 'jig rten man chad tha na 'khar ba'i rtse mo 
[\[4b\]]
[\[4b.1\]]gzugs pa'i sa khyon tsam yang dbang che ba dbang che bar grags pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po rnams kyis ma gang ba gang yang med par gyur to/_/de nas byang chub sems dpa' 
[\[4b.2\]]sems dpa' chen po bzang skyong stan las langs nas bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa gal 
[\[4b.3\]]te zhus nas zhu ba lung bstan pa'i slad du/_bcom ldan 'das kyis bdag la skabs phye na/_bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/_/de skad ces gsol pa dang /_bcom ldan 'das 
[\[4b.4\]]kyis byang chub sems dpa' sems dpa' chen po bzang skyong la 'di skad ces bka' stsal to/_/bzang skyong de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod pa dris shig dang /_dris pa de dang de lung bstan pas ngas khyod kyi sems 
[\[4b.5\]]rangs par bya'o/_/de skad ces bka' stsal pa dang /_byang chub sems dpa' sems dpa' chen po bzang skyong gis bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen pos ting nge 'dzin gang la gnas na thos pa rgya 
[\[4b.6\]]mtsho 'dra ba dang /_thos pa bstsags pa rnams su gyur pa dang /_nem nur ma mchis pa dang /_the tshom ma mchis pa dang /_yid gnyis ma mchis pa rnams su 'gyur ba dang /_bla na med pa yang dag par rdzogs pa'i byang chub las mi nyams shing yongs su mi nyams pa rnams 
[\[4b.7\]]su 'gyur ba dang /_mi ngal ba rnams su mi skye ba dang /_skye ba dran pa rnams su 'gyur ba dang /_tha na rmi lam du yang de bzhin gshegs pa mthong ba dang mi 'bral ba rnams su 'gyur ba dang /_gzugs bzang zhing mdzes la blta na sdug cing kha dog bzang po rgyas pa mchog dang ldan pa rnams 
[\[5a\]]
[\[5a.1\]]su 'gyur ba dang /_rigs mtho ba dang rigs che ba rnams su 'gyur ba dang /_g.yog 'khor mang zhing g.yog 'khor mi phyed pa rnams su 'gyur ba dang /_rtogs pa dang ldan pa rnams su 'gyur ba dang /_dran pa dang ldan pa rnams su 'gyur ba dang /_blo gros dang 
[\[5a.2\]]ldan pa rnams su 'gyur ba dang /_dpal dang ldan pa rnams su 'gyur ba dang /_brtan pa dang ldan pa rnams su 'gyur ba dang /_rdzu 'phrul dang ldan pa rnams su 'gyur ba dang /_shes rab dang ldan pa rnams su 'gyur ba dang /_bsod nams dang ldan pa rnams su 'gyur ba dang /_
[\[5a.3\]]ngo tsha shes shing khrel yod pa dang ldan pa rnams su 'gyur ba dang /_nga rgyal bcag pa rnams su 'gyur ba dang /_byams pa la gnas pa rnams su 'gyur ba dang /_ye shes dang ldan pa rnams su 'gyur ba dang /_blo dang ldan pa rnams su 'gyur ba dang /_brtson 'grus dang ldan pa rnams 
[\[5a.4\]]su 'gyur ba dang /_ma zhum pa rnams su 'gyur ba dang /_don gyi rjes su 'gro ba rnams su 'gyur ba dang /_chos kyi rjes su 'gro ba rnams su 'gyur ba dang /_zhi gnas kyi rjes su 'gro ba rnams su 'gyur ba dang /_lhag mthong gi rjes su 'gro ba rnams su 'gyur ba dang /_bsam 
[\[5a.5\]]gtan gyi rjes su 'gro ba rnams su 'gyur ba dang /_ting nge 'dzin gyi rjes su 'gro ba rnams su 'gyur ba dang /_shes rab kyi rjes su 'gro ba rnams su 'gyur ba dang /_stong pa nyid dang /_mtshan ma med pa dang /_smon pa med pa'i chos rnams kyis mi skrag mi dngang dngang bar mi 
[\[5a.6\]]'gyur ba rnams su 'gyur ba dang /_g.yang sa chen por mi ltung ba'i steng du chos rab tu 'dzin pa dang /_chos smra ba chen po rnams su 'gyur ba dang /_sangs rgyas kyi zhing gang dang gang du skye bar sems kyis smon pa de dang der skye ba dang /_mu stegs can gyi gnas thams cad kyis 
[\[5a.7\]]yongs su mi zin pa rnams su 'gyur ba dang /_rgyu'i stobs can rnams su 'gyur gyi rkyen gyi stobs can rnams su mi 'gyur ba dang /_bsam pa'i stobs can rnams su 'gyur ba dang /_sbyor ba'i stobs can rnams su 'gyur ba dang /_dbang po'i stobs can rnams su 'gyur ba dang /_
[\[5b\]]
[\[5b.1\]]dmigs pa'i stobs can rnams su 'gyur ba dang /_nges par sems pa'i stobs can rnams su 'gyur ba dang /_zhi gnas kyi stobs can rnams su 'gyur ba dang /_rnam par lta ba'i stobs can rnams su 'gyur ba dang /_mos pa'i stobs can rnams su 'gyur ba dang /_smon lam 
[\[5b.2\]]gyi stobs can rnams su 'gyur ba dang /_bsam pa yongs su mi zad pa rnams su 'gyur ba dang /_thos pa rgya mtsho dang mtshungs pas/_rgya mtsho chu gter lta bu rnams su 'gyur ba dang /_dkar po'i chos yongs su rdzogs pas zla ba lta bu rnams su 'gyur ba dang /_mi shes 
[\[5b.3\]]pa'i mun pa bsal bas nyi ma lta bu rnams su 'gyur ba dang /_snang bar byed pas mar me lta bu rnams su 'gyur ba dang /_shin tu mi gos pas bar snang lta bu rnams su 'gyur ba dang /_sems nam mkha' dang mtshungs pas mi gnas pa rnams su 'gyur ba dang /_chos 
[\[5b.4\]]thams cad nges par rtogs pas rdo rje lta bu rnams su 'gyur ba dang /_mthu brtan pas ri lta bu rnams su 'gyur ba dang /_mi g.yo bas brtan pa'i chos rnams su 'gyur ba dang /_legs par gnas pas sgo'i them pa lta bu rnams su 'gyur ba dang /_sems las su rung bas byi la'i 
[\[5b.5\]]pags pa lta bu rnams su 'gyur ba dang /_bya ltar gang dang gang du 'dod par 'gro bas yongs su 'dzin pa ma mchis pa rnams su 'gyur ba dang /_gdol bu lta bur nga rgyal bcag pa rnams su 'gyur ba dang /_grong dang grong khyer dang grong rdal dang /_yul 'khor dang /_pho 
[\[5b.6\]]brang 'khor la mngon par dga' ba mi skyed pa dang /[ {]ri dgas [,]ri dwags [}]dang /_spre'u dang mtshungs pas dgon pa la mngon par dga' ba rnams su 'gyur ba dang /_khyim pa dang rab tu byung ba rnams dang lhan cig tu mi sten pas ma 'dres pa rnams su 'gyur ba dang /_tshogs yongs 
[\[5b.7\]]su sdud pas tshogs kyi ston pa rnams su 'gyur ba dang /_sems can thams cad kyis mi bskyod pa rnams su 'gyur ba dang /_bdud thams cad kyis gdul dka' ba rnams su 'gyur ba dang /_chos thams cad shin tu nges par shes pas so so yang dag par rig pa thob pa 
[\[6a\]]
[\[6a.1\]]rnams su 'gyur ba dang /_sangs rgyas kyi chos thams cad la gzhan gyi dring mi 'jog pa rnams su 'gyur ba dang /_byams pa chen po rab tu mi g.yo bas zil kyis gnan par dka' zhing bsam pa brtan pa rnams su 'gyur ba dang /_dmigs su med 
[\[6a.2\]]pa la spyad cing brjod du med pa'i spyod yul dang ldan pas lhag pa'i bsam pa zab pa rnams su 'gyur ba dang /_chos kyi shugs kyi dga' bas bag yod pa mang zhing bsam pa mnyen pa rnams su 'gyur ba dang /_sangs rgyas thams cad la mchod pa dang rim gro'i las bgyid 
[\[6a.3\]]pas lhag pa'i bsam pa rgya che ba rnams su 'gyur ba dang /_dge ba'i rtsa ba sna tshogs yang dag par bsgrubs pas lhag pa'i bsam pa sna tshogs rnams su 'gyur ba dang /_rgyan gyis brgyan pa rnam par dag pas lhag pa'i bsam pa dge ba rnams su 'gyur ba dang /_rdzun dang khong khro ba'i 
[\[6a.4\]]skyon spangs pas lhag pa'i bsam pa bzang po rnams su 'gyur ba dang /_thams cad mkhyen pa'i ye shes kyi snang ba thob pas lhag pa'i bsam pa yongs su dag pa rnams su 'gyur ba dang /_sems dang zhing tha ba med la shes rab rgyas pa yongs su bzung bas yid bde ba'i lhag pa'i 
[\[6a.5\]]bsam pa rnams su 'gyur ba dang /_'jig rten gyi khams thams cad rgyan gyis brgyan pa rnam par dag pas bkod pa chen po la spyad pa'i lhag pa'i bsam pa rnams su 'gyur ba dang /_nyan thos dang rang sangs rgyas kyi sems yid la bgyi ba dang bral bas/_tshul khrims yongs su dag pa 
[\[6a.6\]]rnams su 'gyur ba dang /_brtsams pa thams cad nyams su lon pas yi dam la brtan pa rnams su 'gyur ba dang /_sems can thams cad dge ba'i chos rjes su spyod pa'i sngon du 'gro ba rnams su 'gyur ba dang /_byang chub sems dpa' thams cad kyi bslab pa rnams dang pha rol tu 
[\[6a.7\]]phyin pa rnams la yongs su mi 'jigs pa rnams su 'gyur ba dang /_sangs rgyas kyi chos thams cad la phyir mi ldog pa rnams su 'gyur ba dang /_bdud dang mu stegs can gzhan dang phas kyi rgol ba thams cad kyis zil gyis mi non pa rnams su 'gyur ba dang /_yid la byed pa rnams 
[\[6b\]]
[\[6b.1\]]sangs rgyas kyi chos rnams la gzhog pas chos thams cad la mos pa rnams su 'gyur ba dang /_sangs rgyas thams cad la phar 'du shes pa rnams su 'gyur ba dang /_chos thams cad la snang ba skyes pas sangs rgyas thams cad kyi byin gyis brlabs pa rnams su 'gyur ba dang /_
[\[6b.2\]]sangs rgyas kyi chos thams cad mngon du gyur pas shes pa sgrib pa med pa rnams su 'gyur ba dang /_chos thams cad la rlom sems med pas sgyu ma'i skyes bu lta bu rnams su 'gyur ba dang /_ma skyes ma 'ongs shing 'gro ba med pa'i chos dang ldan pas sprul pa lta bu rnams su 'gyur ba dang /_
[\[6b.3\]]dus gsum la rtog pas rmi lam lta bu rnams su 'gyur ba dang /_'jig rten gyi khams thams cad du rang gi lus yang dag par ston pas gzugs brnyan lta bu rnams su 'gyur ba dang /_'pho ba med cing mi gnas la rten pa med pa'i chos can pas brag ca lta bu rnams su 'gyur ba 
[\[6b.4\]]dang /_'chi 'pho dang /_skye ba thams cad la grib ma lta bu rnams su 'gyur ba dang /_dngos po'i 'du shes spangs pas dngos po med par shes pa la gnas pa rnams su 'gyur ba dang /_gnyis la kun tu spyod pa med pas mtshan nyid med pa'i chos la gzhol ba rnams su 'gyur ba dang /_byang 
[\[6b.5\]]chub kyi sems tshad med pas/_chos kyi dbyings kyi mthas gtugs pa rnams su 'gyur ba dang /_sems kyi rgyud mi g.yo bas 'jig rten gyi khams thams cad du mi g.yo ba rnams su 'gyur ba dang /_sangs rgyas kyi zhing thams cad la mi chags pa'i spyod yul dang ldan pa 
[\[6b.6\]]rnams su 'gyur ba dang /_chos thams cad kyi tshig rab tu dbye ba la mkhas pas gzungs kyi sgor zhugs pa rnams su 'gyur ba dang /_sangs rgyas kyi chos thams cad kyi snod du gyur pas chos kyi snod rnams su 'gyur ba dang /_sangs rgyas kyi gzi brjid kyis brtan pas de 
[\[6b.7\]]bzhin gshegs pa thams cad kyis byin gyis brlabs pa rnams su 'gyur ba dang /_khyu mchog dang seng ge'i sgra sgrogs pas bag tsha ba med pa rnams su 'gyur ba dang /_'jig rten pa thams cad yang dag par dga' bar byed pas 'jigs pa med pa rnams su 'gyur ba dang /_sangs 
[\[7a\]]
[\[7a.1\]]rgyas thams cad dang mnyam pas rmongs pa med pa rnams su 'gyur ba dang /_chos thams cad la gzhan gyi dring mi 'jog cing the tshom dang bral bas de bzhin nyid rab tu rtogs pa rnams su 'gyur ba dang /_dris pa thams cad lung bstan pa la srid pa dang dus gsum 
[\[7a.2\]]ston nus pa rnams su 'gyur ba dang /_snying rje chen po thob pas phan pa 'dod pa rnams su 'gyur ba dang /_chos ston pa la ngal ba med pa rnams su 'gyur ba dang /_sems can thams cad yongs su mi gtong ba la gnas pa rnams su 'gyur ba dang /_sgyu med pas g.yo med pa 
[\[7a.3\]]rnams su 'gyur ba dang /_'jig rten thams cad kyi sgron mar gyur pas drang po rnams su 'gyur ba dang /_khams gsum thams cad na tshad med pa rnams su 'gyur ba dang /_tha snyad tsam du rnam par dpyod pas nyon mongs pa med pa la gnas pa rnams su 'gyur ba dang /_gzhi med 
[\[7a.4\]]pa la dga' bas ma 'dres par gnas pa rnams su 'gyur ba dang /_rnam par mi rtog pa'i chos can pas yang dag pa'i mtha' la gnas pa rnams su 'gyur ba dang /_theg pa chen po la sems can thams cad gzhog pas thams cad mkhyen pa'i gtam yang dag par ston pa rnams su 
[\[7a.5\]]'gyur ba dang /_'jigs shing spu zing zhes byed pa thams cad dang bral bas mi 'jigs pa thob pa rnams su 'gyur ba dang /_mdo sde'i chos kyi rnam grangs thams cad la de bzhin gshegs pa'i dgongs te gsungs pa la mkhas pa rnams su 'gyur ba dang /_'khor thams cad kyi nang du 
[\[7a.6\]]nye bar 'gro bas bzhin kun tu ston pa rnams su 'gyur ba dang /_theg pa chen po la 'jig rten pa thams cad kyis mchod cing thams cad mkhyen pa ltar bsod nams kyi bdag po rnams su 'gyur ba dang /_'jig rten pa thams cad kyi sbyin gnas su gyur pas yon tan zad mi shes pa 
[\[7a.7\]]rnams su 'gyur ba dang /_de bzhin gshegs pa'i zhabs kyi drung du dga' ba dang /_dad pa chen po rab tu rnyed pa rnams su 'gyur ba dang /_sangs rgyas kyi chos thams cad yongs su dri ba la dge ba'i spobs pa can rnams su 'gyur ba dang /_'khor gyi nang du 'jigs shing 
[\[7b\]]
[\[7b.1\]]bag tsha ba spangs pas yid spa mi 'gong ba rnams su 'gyur ba dang /_phas kyi rgol ba thams cad tshar gcod pas smra ba'i stag lta bu rnams su 'gyur ba dang /_pha rol gyi phyogs thams cad 'joms pas dam bcas pa ma nyams pa rnams su 'gyur ba dang /_sangs rgyas thams 
[\[7b.2\]]cad kyis gnang bas chos kyi 'bel ba'i gtam gtan la 'bebs pa'i phyir/_seng ge'i sgra sgrog cing seng ge'i khri la 'dug pa mang ba rnams su 'gyur ba dang /_yang dag par brjod pa la 'jug pa thams cad rab tu rtogs pas/_'jig rten rgyang pan pa thams cad ma bstan pa 
[\[7b.3\]]rnams su 'gyur ba dang /_sangs rgyas su 'gyur ba'i rgyu la gnas pas dam pa'i chos smra ba rnams su 'gyur ba dang /_de bzhin gshegs pa'i zhabs 'bring bgyid pas chos 'dod pa rnams su 'gyur ba dang /_dge ba'i bshes gnyen la bsnyen bkur bgyid pas mi skyo ba rnams 
[\[7b.4\]]su 'gyur ba dang /_phyogs bcur rnam par rgyu bas gnas ma mchis pa rnams su 'gyur ba dang /_sems can thams cad yongs su smin par bgyid pas smon lam 'debs pa rnams su 'gyur ba dang /_rin po che'i mchog la ngal sos par bgyid pa la mkhas pas/_chos kyi 
[\[7b.5\]]rgya mtshor zhugs pa rnams su 'gyur ba dang /_'jig rten gyi khams thams cad rnam pa sna tshogs kyis brgyan pas 'jig rten gyi khams thams cad mi g.yo ba rnams su 'gyur ba dang /_sangs rgyas kyi cho 'phrul gyis rnam par rol pa spyod pas cho 'phrul chen po myong ba 
[\[7b.6\]]rnams su 'gyur ba dang /_sangs rgyas blta ba sems kyi skad cig gcig la rag las pa rnams su 'gyur ba dang /_chos la gus pa rnyed pas ye shes kyis bskor ba rnams su 'gyur ba dang /_chos kyi sku dang 'dra bar rtogs pas nam mkha' lta bu rnams su 
[\[7b.7\]]gyur ba dang /_sangs rgyas kyi gdung mi 'chad par bgyid pas byang chub sems dpa' rnams yang dag par 'dzin du 'jug pa rnams su 'gyur ba dang /_byang chub sems dpa'i spyod pa thams cad rgyun mi gcod pa rnams su 'gyur ba dang /_legs par gnas shing myur ba'i cang shes 
[\[8a\]]
[\[8a.1\]]pas go ca chen po bgos pa rnams su 'gyur ba dang /_de bzhin gshegs pa'i stobs bcu'i sa la thams cad mkhyen pa nyid du dbang bskur bas dbang bskur ba rnams su 'gyur ba dang /_bgrang ba'i tshul gyis chog shes pas 'du shes kyi rnam pa thams cad rab tu 
[\[8a.2\]]rtogs pa rnams su 'gyur ba dang /_grangs kyi rnam pa thams cad nye bar rtogs pas 'jig pa dang 'chags pa thams cad la mkhas pa rnams su 'gyur ba dang /_gtong ba thams cad la nan tan bgyid pas mi gnas shing len pa ma mchis pa rnams su 'gyur ba dang /_'gyod pa 
[\[8a.3\]]med pa'i sbyin bdag chen por gyur pas gtong ba la mkhas pa rnams su 'gyur ba dang /_srid pa'i 'gro ba thams cad kyi skye ba'i gnas rnams don du mi gnyer ba rnams su 'gyur ba dang /_'jig rten gyi khams gzhan na bzhugs pa'i sangs rgyas bcom ldan 'das rnams kyi sangs 
[\[8a.4\]]rgyas kyi zhing dag mthong zhing chos kyang nyan la de yang 'dzin cing mi bskyud la/_lnga mngon par shes pa yang ma lags/_drug mngon par shes pa yang ma lags shing /_byang chub sems dpa' de rnams 'jig rten gyi khams 'di nas shi 'phos te/_sangs rgyas kyi zhing de 
[\[8a.5\]]dag na gnas pa yang ma lags la/_byang chub sems dpa' de rnams 'jig rten gyi khams 'di nyid na gnas bzhin du sangs rgyas rnams kyang mthong la chos kyang nyan cing /_de thams cad kyang kun tu shes te/_ji ltar bdag da ltar bcom ldan 'das kyi spyan snga na mchis 
[\[8a.6\]]bzhin du the tsom dang nem nur ma mchis pa de bzhin du/_byang chub sems dpa' de rnams kyang tha na rmi lam na yang sangs rgyas mthong zhing /_chos nyan pa dang mi 'bral ba rnams su 'gyur ba'i ting nge 'dzin gang lags/_bzang skyong gis zhus pa'i ting nge 'dzin gyi le'u ste dang 
[\[8a.7\]]po'o//_//de skad ces gsol pa dang /_bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/_/bzang skyong legs so legs so/_/yang bzang skyong khyod skye bo mang po la phan pa dang /_skye bo mang po la bde ba 
[\[8b\]]
[\[8b.1\]]dang /_'jig rten la snying brtse ba dang /_skye bo phal po che dang /_lha dang mi rnams kyi don dang phan pa dang bde ba'i phyir zhugs shing /_bzang skyong khyod de ltar de bzhin gshegs pa la don 'di 'dri bar sems pa legs so/_/bzang skyong khyod ni sngon gyi rgyal ba la bya ba byas shing dge ba'i rtsa 
[\[8b.2\]]ba bskyed pa/_sangs rgyas bye ba khrag khrig brgya stong mang po la bsnyen bkur byas pa/_chos don du gnyer ba chos 'dod pa mi dmigs par tshangs par spyod pa/_byang chub sems dpa' rnams yang dag par slob par byed pa/_byang chub sems dpa' rnams yang dag par dga' 
[\[8b.3\]]bar byed pa/_byang chub sems dpa' rnams la ston pa/_byang chub sems dpa' rnams la yang dag par 'dzin du 'jug pa/_byang chub sems dpa' rnams la yang dag par gzengs stod pa/_byang chub sems dpa' rnams la lung 'bog pa/_byang chub sems dpa' rnams 
[\[8b.4\]]la sgrub par byed pa/_byang chub sems dpa' rnams la phan par 'dod pa/_snying rje che ba/_sems can thams cad la sems mnyam pa/_sems kyi dbang thams cad kyi dam pa'i pha rol tu son pa/_sangs rgyas mthong ba smon lam rgya che ba/_spyod yul zab pa/_thams 
[\[8b.5\]]cad mkhyen pa sems pa/_byang chub yang dag par 'dzin pa/_de bzhin gshegs pa'i gdung ston pa/_byang chub kyi sems rdo rje lta bu dang mnyam zhing mtshungs pa/_sems can thams cad kyi bsam pa kun tu spyod pa la mkhas pa/_sangs rgyas thams cad dang mngon 
[\[8b.6\]]sum du gnas pa ste/_bzang skyong khyod kyi yon tan brjod na lta mthar mi phyin to/_/bzang skyong da ltar gyi sangs rgyas mngon sum du bzhugs pa zhes bya ba'i ting nge 'dzin yod de/_ting nge 'dzin de bzung zhing ma brjed la/_rna blags te nyan cing sems mi/_g.yeng ba rnyed na/_yon tan 
[\[8b.7\]]gyi khyad par de dag rnyed pa mi dka' bar 'gyur ro/_/de nas byang chub sems dpa' sems dpa' chen po bzang skyong gis bcom ldan 'das la 'di skad ces gsol to/_/btsun pa bcom ldan 'das de bas na de bzhin gshegs pas ting nge 'dzin de bshad par gsol/_de ni 
[\[9a\]]
[\[9a.1\]]skye bo mang po la sman pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi'i don dang /_sman pa dang bde bar 'gyur zhing /_ma 'ongs pa'i byang chub sems dpa' sems dpa' chen po rnams la yang snang ba chen 
[\[9a.2\]]po bgyis par 'gyur ro/_/de nas bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/_/bzang skyong de'i phyir legs par rab tu nyon la yid la zung shig dang ngas khyod la bshad par bya'o/_/bcom ldan 'das de bzhin 
[\[9a.3\]]no/_/zhes gsol te byang chub sems dpa' sems dpa' chen po bzang skyong dang /_lha dang /_mi dang /_lha ma yin dang /_dri zar bcas pa'i 'jig rten bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/bzang skyong chos 
[\[9a.4\]]gcig la kun tu bsten nges par bsten cing bsgoms la lan mang du byas/_lam du byas/_gzhir byas/_yang dag par bslang /_legs par byang ba byas/_shin tu yongs su sbyangs/_shin tu mnyam par bzhag_/shin tu yang dag par brtsams na yon tan thams cad khyad 
[\[9a.5\]]par du 'phags par 'gyur ro/_/chos gcig po gang zhe na/_'di lta ste/_da ltar gyi sangs rgyas mngon sum du bzhugs pa zhes bya ba'i ting nge 'dzin te/_mang du thos pa sngon du 'gro ba'i chos rnams yongs su rdzogs par 'gyur ro/_/bzang skyong de la da ltar gyi sangs rgyas 
[\[9a.6\]]mngon sum du bzhugs pa zhes bya ba'i ting nge 'dzin de gang zhe na/_'di lta ste/_sangs rgyas la dmigs pa'i sems yid la byed pa/_sems mi g.yeng ba/_dran pa nye bar gnas pa dang shes rab thob pa/_brtson 'grus mi gtong ba/_dge ba'i bshes gnyen rnams la bsnyen 
[\[9a.7\]]bkur byed pa/_stong pa nyid la kun tu sten pa/_sgom pa mang du byed pa/_sgrib pa rnams spong ba/_rmugs pa dang gnyid rnam par spong ba/_gtam yongs su spong ba/_sdig pa'i grogs po rnams rnam par spong ba/_dge ba'i bshes gnyen rnams la nges par sten pa/_dbang 
[\[9b\]]
[\[9b.1\]]po rnams mi g.yeng ba/_zas kyi tshod shes pa/_nam gyi cha stod dang /_cha smad la mi nyal ba'i brtson 'grus dang ldan pa/_gos dang /_zas dang /_mal stan dang /_na ba'i gsos sman dang /_yo byad rnams la mi chags pa/_dgon pa la gnas pa mi gtong ba/_lus la ched 
[\[9b.2\]]cher mi byed pa/_srog la mi lta ba/_lus gtong ba/_sems can la phan 'dogs pa/_gnyen rnams yongs su spong ba/_skyes pa'i sa ring du byed pa/_byams pa la kun tu sten pa/_snying rje thob pa/_dga' ba la gnas pa/_btang snyoms sgom pa/_nye ba'i nyon mongs 
[\[9b.3\]]pa rnams yongs su spong ba/_bsam gtan rnams sgrub cing /_de dag gi ro myong bar mi byed pa/_gzugs kyi 'du shes rnam par 'jig pa/_mi sdug pa'i 'du shes rnyed pa/_dran pa mi g.yeng ba phung po rnams yongs su mi 'dzin pa/_khams rnams la rlom sems med pa/_
[\[9b.4\]]skye mched rnams la mngon par mi chags pa/_rigs smra bas snyems par mi byed pa/_nga rgyal tshar gcod pa/_gzhan gyi rnyed pa la phrag dog med pa/_sems can la phan pa'i gzhir gyur pa/_sems can thams cad la sems mnyam pa/_sems can thams cad mi gtong ba/_
[\[9b.5\]]sems can thams cad yongs su grol bar byed pa/_sems can thams cad la bdag tu 'du shes pa/_sems can thams cad la mar 'du shes pa/_phar 'du shes pa/_bur 'du shes pa/_gnyen du 'du shes pa/_sems can thams cad la nyon mongs pa med par 'du shes 
[\[9b.6\]]pa/_dngos po thams cad yongs su mi 'dzin pa/_tshul khrims mchog tu mi 'dzin pa/_ting nge 'dzin la nges par sten pa/_mang du thos pa 'dod cing des kyang rlom sems su mi byed pa/_tshul khrims kyi phung po la skyon med pa/_ting nge 'dzin gyi phung po la g.yo ba med pa/_chos 
[\[9b.7\]]rnams la the tsom med pa/_sangs rgyas dang 'thun pa/_chos mi spong ba/_dge 'dun mi 'byed pa/_phra ma'i tshig spong ba/_'phags pa rnams kyi drung du nye bar 'gro zhing de dag la bsnyen bkur byed pa/_byis pa rnams rnam par spong ba/_'jig rten pa'i gtam la mngon par mi dga' zhing 
[\[10a\]]
[\[10a.1\]]mi 'dod la ring du byed pa/_'jig rten las 'das pa'i gtam la mngon par dga' zhing 'dod la 'dun cing sten pa/_gtam rgyud ma yin pa rnam par spong ba/_dga' bar byed pa'i chos drug la sten pa/_snyan pa rnams smra ba/_sgrib pa lnga spong ba/_rnam par grol 
[\[10a.2\]]ba'i skye mched lnga la sten pa/_phung po lnga yongs su shes pa/_mi dge ba bcu'i las kyi lam rnam par spong ba/_dge ba bcu'i las kyi lam sgom pa stobs bcu sgrub pa/_kun nas mnar sems kyi dngos po dgu rnam par sbyong ba/_'du shes dgu rnam par 'jig pa/_le lo'i 
[\[10a.3\]]dngos po brgyad rnam par spong ba/_brtsams pa'i dngos po brgyad la nges par sten pa/_zil gyis gnon pa'i skye mched brgyad la kun tu sten pa/_rnam par grol ba brgyad sgom pa/_skyes bu chen po'i rnam par rtog pa brgyad thob pa/_'phags pa'i lam yan lag brgyad pa dang 
[\[10a.4\]]'thun pa/_bsam gtan la mi chags pa/_thos pas rlom sems mi byed pa/_nga rgyal bcom pa/_chos nyan par 'dod pa/_chos 'dod pa/_chos don du gnyer ba/_chos la 'dun pa/_chos la phyogs pa/_chos la 'bab pa/_chos la gzhol ba/_chos la brtson 
[\[10a.5\]]pa/_bdag tu 'du shes pas rlom sems su mi byed pa/_sems can du 'du shes pa spong ba/_srog tu 'du shes pa mi dmigs pa/_gang zag tu 'du shes pa yongs su spong ba/_phung por 'du shes pa rnams sel ba/_dngos por 'du shes pa la mi gnas pa/_mya ngan las 'da' 
[\[10a.6\]]ba mi 'dod pa/_phung po rnams mi 'dod pa/_'khor ba la mi bzad pa'i 'jigs par 'du shes pa/_phung po rnams la gshed mar 'du shes pa/_khams rnams la sbrul gdug par 'du shes pa/_skye mched rnams la grong stong par 'du shes pa/_khams gsum la mi bde bar 
[\[10a.7\]]'du shes pa/_mya ngan las 'das pa la phan yon du lta ba/_'dod pa rnams la mchil ma'i thal ba ltar spong bar 'du shes pa/_zas la mi 'thun par 'du shes pa/_mngon par 'byung ba la gzhol ba/_khyim na gnas pa la mngon par mi dga' ba/_bu dang bu mo rnams la dgrar 
[\[10b\]]
[\[10b.1\]]'du shes pa/_chung ma la sring mor 'du shes pa/_sangs rgyas kyi bstan pa la mi phyed par dad pa/_sems can thams cad dang mi 'thun pa med pa/_'jig rten gyi khams thams cad du gnas pa med pa/_sangs rgyas thams cad mngon sum du gyur pa/_legs par 
[\[10b.2\]]bsnyen par rdzogs shing tshangs pa legs par spyad pa/_lus thams cad rtogs pa/_mos pa yongs su dag pa/_lhag pa'i bsam pa dge ba/_sems las su rung ba/_mi rigs pa la brtson pa rnams rnam par spong ba/_rigs par brtson pa rnam par ston pa/_mtshan ma 
[\[10b.3\]]thams cad rnam par sel ba/_dus gsum mnyam pa/_sangs rgyas thams cad rjes su dran pa/_dge ba'i rtsa ba thams cad skyed pa/_sangs rgyas thams cad kyi byin gyis brlabs pa/_ting nge 'dzin thams cad la dbang ba/_sangs rgyas kyi sku'i mtshan la mngon par mi 
[\[10b.4\]]chags pa/_chos thams cad la mnyam pa/_'jig rten dang mi rtsod pa/_bya ba rnams la mi 'thun pa med pa/_rten cing 'brel par 'byung ba rtogs pa/_nges par 'byung ba'i lam de bzhin gshegs pa'i sa la bzod pa thob pa/_chos kyi dbyings la 'jug pa/_nam 
[\[10b.5\]]mkha'i khams yongs su shes pa/_sems can gyi khams la mngon par mi chags pa/_mi skye ba/_mi 'gag pa/_gnas pa med pa/_mya ngan las 'das pa'i dbyings mngon sum du gyur pa/_shes rab kyi mig rnam par sbyong ba/_chos thams cad la gnyis su med pa/_
[\[10b.6\]]byang chub kyi sems la mtha' dang dbung med pa/_sems kyi rgyud gcig tu gyur pa/_sangs rgyas thams cad dang thogs pa med pa'i ye shes la 'jug pa/_ye shes la sgrib pa med pa/_byang chub kyi phyir sems yongs su smin pa/_sangs rgyas kyi ye shes gzhan la rag 
[\[10b.7\]]ma las pa/_dge ba'i bshes gnyen rnams la ston par 'du shes pa/_byang chub sems dpa' rnams la mi 'byed pa/_bdud kyi las rnams rnam par spong ba/_'gro ba thams cad sprul pa dang mtshungs pa/_de bzhin gshegs pa blta ba la mig yor dang mtshungs pa/_
[\[11a\]]
[\[11a.1\]]byang chub kyi sems yongs su tshol ba/_pha rol tu phyin pa rnams la sems mnyam pa/_de bzhin gshegs pa rnams blta ba la yang dag pa'i mtha' dang mnyam pa/_sangs rgyas thams cad la yon tan gyi chos thams cad mnyam pa 'di ni bzang 
[\[11a.2\]]skyong da ltar gyi sangs rgyas mngon sum du bzhugs pa zhes bya ba'i ting nge 'dzin ces bya'o/_/bzang skyong gis zhus pa'i ting nge 'dzin gyi le'u ste gnyis pa'o//_//bzang skyong chos de rnams ni ting nge 'dzin de yongs su skyed par 'gyur te/_bzang skyong de la ting nge 'dzin 
[\[11a.3\]]gang chos de rnams kyis yongs su skyed par 'gyur ba'i ting nge 'dzin de gang zhe na/_'di lta ste/_da ltar gyi sangs rgyas mngon sum du bzhugs pa zhes bya ba'i ting nge 'dzin to/_/bzang skyong da ltar gyi sangs rgyas mngon sum du bzhugs pa zhes bya ba'i ting nge 'dzin de yang gang zhe na/_
[\[11a.4\]]bzang skyong de la dge slong ngam/_dge slong ma'am/_dge bsnyen nam/_dge bsnyen ma tshul khrims yongs su rdzogs par spyod par 'gyur la/_des gcig pu dben par song ste 'dug nas 'di snyam du bcom ldan 'das de bzhin gshegs pa dgra bcom pa yang dag par rdzogs 
[\[11a.5\]]pa'i sangs rgyas tshe dpag med de phyogs gang rol na gnas te 'tsho zhing gzhes la chos kyang ston cing bzhugs snyam du sems bskyed par bya'o/_/des ji skad du thos pa'i rnam pas sangs rgyas kyi zhing 'di nas nub phyogs logs su sangs rgyas kyi zhing bye ba phrag 'bum 
[\[11a.6\]]'das pa na 'jig rten gyi khams bde ba can na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de/_da ltar byang chub sems dpa'i tshogs kyis yongs su bskor cing mdun du bdar te bzhugs so/_/'tsho'o 
[\[11a.7\]]gzhes so/_/chos kyang ston to snyam du yid la byed de/_des kyang sems ma g.yengs pas de bzhin gshegs pa yid la byed do/_/bzang skyong 'di lta ste dper na skyes pa'am/_bud med gang la la zhig nyal ba'i rmi lam du gzugs kyi rnam pa mthong ste/_dngul lam/_gser 
[\[11b\]]
[\[11b.1\]]ram/_mdza' bshes sam/_nye du'am/_snag gi gnyen mtshams sam/_mdza' bo'am/_yid du 'ong ba dang /_sdug pa dang mi 'thun pa med pa dag mthong la/_de rmi lam na de dag dang lhan cig tu rtse zhing dga' la dga' dgur spyod cing /_smra kun tu smra bar rmis pa las 
[\[11b.2\]]de sad nas ji ltar mthong ba dang /_thos pa dang /_bye brag phyed pa dang /_rnam par shes pa dang /_smras pa dang /_kun tu smras pa de thams cad gzhan dag la yang brjod cing /_de rmi lam gyi mtshan ma rjes su dran pas mchi ma klog par byed pa de bzhin du/_bzang skyong byang chub 
[\[11b.3\]]sems dpa' khyim pa'am/_rab tu byung ba yang rung gcig pu dben par song ste 'dug la/_de bzhin gshegs pa dgra bcom pa yang dag par rdzogs pa'i sangs rgyas tshe dpag med ji skad du thos pa'i rnam pas yid la byas te/_tshul khrims kyi phung po la skyon med cing dran pa 
[\[11b.4\]]g.yeng ba med par nyin zhag gcig gam/_gnyis sam/_gsum mam/_bzhi'am/_lnga'am/_drug gam/_nyin zhag bdun du yid la bya'o/_/de gal te nyin zhag bdun du sems mi g.yeng bar de bzhin gshegs pa tshe dpag med yid la byed na de nyin zhag bdun 
[\[11b.5\]]yongs su tshang ste 'das nas/_bcom ldan 'das de bzhin gshegs pa tshe dpag med mthong ngo /_/de gal te nyin mo bcom ldan 'das de ma mthong na/_de nyal ba'i rmi lam du bcom ldan 'das de bzhin gshegs pa tshe dpag med de'i zhal ston to/_/bzang skyong 'di lta ste dper na 
[\[11b.6\]]bud med dam skyes pa nyal ba'i rmi lam na bdag nyid khyim na 'dug par yang mi shes/_phyogs na 'dug par yang mi shes shing /_de'i mig gi dbang po la rtsig pas sgrib par yang mi byed/_mun pa dang rab rib tu yang mi byed pa de bzhin du/_bzang skyong byang chub sems dpa' 
[\[11b.7\]]sems dpa' chen po de yang ji ltar 'jig rten gyi bar dag gis sgrib par yang mi byed/_ri'i rgyal po ri rab dang /_ri'i rgyal po khor yug dang /_khor yug chen po dang /_de bzhin du gzhan yang ri nag po rnams kyis mig gi dbang po la sgrib par mi byed pa de lta de ltar sems 
[\[12a\]]
[\[12a.1\]]bskyed de/_byang chub sems dpa' de lha'i mig thob pas/_de bzhin gshegs pa mthong ba yang ma yin/_lha'i rna ba'i khams thob pas/_dam pa'i chos nyan pa yang ma yin/_rdzu 'phrul gyi stobs thob pas/_'jig rten gyi khams der skad cig tu 
[\[12a.2\]]'gro ba yang ma yin gyi/_bzang skyong byang chub sems dpa' de 'jig rten gyi khams 'di nyid na gnas bzhin du/_bcom ldan 'das de bzhin gshegs pa tshe dpag med de mthong zhing bdag nyid 'jig rten gyi khams de na 'dug pa snyam du yang shes la/_chos kyang nyan to/_/'chad pa 
[\[12a.3\]]thos nas kyang chos de dag kun 'dzin to/_/kun chub par byed do/_/'dzin par byed do/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de la bkur stir byed do/_/bla mar byed do/_/ri mor byed do/_/mchod par byed do/_/byang chub 
[\[12a.4\]]sems dpa' de ting nge 'dzin de las langs nas kyang ji skad du thos pa dang /_ji ltar bzung ba dang /_ji ltar kun chub par byas pa'i chos de dag gzhan dag la yang rgya cher yang dag par 'chad do//_//bam po gnyis pa/_bzang skyong 'di lta ste dper na/_skyes bu 
[\[12a.5\]]zhig rgyal po'i khab kyi grong khyer chen po na 'dug pa las yangs pa can gyi grong khyer na smad 'tshong ma yid [{]bzangs [,]bzang [}]zhes bya ba zhig yod par thos so/_/skyes bu gnyis pas ni smad 'tshong ma a mra skyong zhes bya ba zhig yod par thos so/_/skyes bu gsum pas ni sngon gyi smad 
[\[12a.6\]]'tshong ma ud pa la'i mdog ces bya ba yod par thos so/_/de rnams kyis de dag thos nas so sor so so la sems chags par gyur mod kyi/_skyes bu de rnams kyis smad 'tshong ma de rnams mthong ba ni ma yin te/_ming dang gzugs dang kha dog tsam zhig thos pas 'dod 
[\[12a.7\]]chags kyi sems skyed par gyur to/_/de dag phyi phyir zhing de yid la byed bzhin du nyal ba dang /_rmi lam du yang smad 'tshong ma de dag gi drung du bdag cag dong ba snyam du shes te/_ji ltar skyes bu de dag rgyal po'i khab kyi grong khyer chen po na 'khod cing sngon ma nyal bar/_de lta de ltar 
[\[12b\]]
[\[12b.1\]]'dod chags dang ldan pa'i sems skyed pa de bzhin du/_skyes bu de dag nyal nas kyang rmi lam na smad 'tshong ma de dag mthong zhing phan tshun sprad de/_'khrig pa'i chos la bsten nas/_'khrig pa la dad pa de dang yang bral bar gyur par yang rmis so/_/de dag sad nas ji ltar mthong ba 
[\[12b.2\]]dang /_thos pa dang shes pa dang /_rtogs pa'i rmi lam na myong ba rjes su dran nas bzang skyong khyod gang na ba der dong ste phyin nas khyod la don de dag brjod do/_/khyod kyis don de dag thos nas lung 'di nyid kyis ci nas kyang de dag bla na med pa yang dag par rdzogs pa'i byang chub las 
[\[12b.3\]]phyir mi ldog par 'gyur ba de lta de ltar chos bstan to/_/ngas kyang skyes bu de dag ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas legs par sad pa zhes bya ba rnams su 'gyur ro zhes lung ston to/_/skyes bu de 
[\[12b.4\]]dag bzod pa rnyed kyang da dung sngon gyi mtshan ma de dag mthong zhing rjes su dran no/_/bzang skyong de bzhin du byang chub sems dpa' da ltar gyi sangs rgyas mngon sum du bzhugs pa'i ting nge 'dzin 'di dang ldan pa de ni 'jig rten gyi khams 'di nyid na 'dug bzhin du/_bcom ldan 'das de 
[\[12b.5\]]bzhin gshegs pa dgra bcom pa yang dag par rdzogs pa'i sangs rgyas tshe dpag med de thos so/_/des de bzhin gshegs pa de'i mtshan dang gzugs dang /_yon tan tsam zhig thos nas sems mi g.yeng bar/_bcom ldan 'das de bzhin gshegs pa dgra bcom 
[\[12b.6\]]pa yang dag par rdzogs pa'i sangs rgyas tshe dpag med de yang dag par rjes su dran par byed do/_/de phyi phyir zhing yid la byed pas de bzhin gshegs pa de mthong ngo /_/da ltar gyi sangs rgyas mngon sum du bzhugs pa'i byang chub sems dpa'i ting nge 'dzin la gnas te/_des de 
[\[12b.7\]]bzhin gshegs pa de mthong nas/_bcom ldan 'das chos gang dang ldan na byang chub sems dpa' sems dpa' chen po 'jig rten gyi khams 'dir skye bar 'gyur zhes zhu ba zhu'o/_/de bzhin du sangs rgyas kyi zhing gang dang gang du skye bar 'dod pa de'i tshe de bzhin gshegs pa la 
[\[13a\]]
[\[13a.1\]]zhu'o/_/de skad zhus nas bcom ldan 'das de bzhin gshegs pa tshe dpag med des byang chub sems dpa' de la 'di skad ces bka' stsal to/_/rigs kyi bu sangs rgyas rjes su dran pa kun tu bsten nges par bsten cing bsgoms la mang du byas na 'jig 
[\[13a.2\]]rten gyi khams 'dir skye bar byed do/_/sangs rgyas rjes su dran pa kun tu bsten nges par bsten cing bsgoms la mang du byas na sangs rgyas kyi zhing 'dir skye bar 'gyur ro/_/rigs kyi bu de la sangs rgyas rjes su dran pa de gang zhe na/_'di lta ste/_gang de bzhin gshegs 
[\[13a.3\]]pa yid la byed pa ste/_'di ltar de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_
[\[13a.4\]]sangs rgyas bcom ldan 'das skyes bu chen po'i mtshan sum cu rtsa gnyis dang gser gyi mdog lta bu'i sku dang ldan pa/_gser gyi gzugs 'tsher zhing gsal la legs par gnas pa dang 'dra ba rin po che'i mchod sdong ltar shin tu brgyan pa/_nyan thos kyi dge 'dun gyi nang 
[\[13a.5\]]na chos kyang ston te ci nas kyang chud mi za ba de ltar ston to/_/ci zhig chud mi za zhe na/_sa chud mi gzon no/_/chu dang /_me dang /_rlung dang /_'byung po dang /_lha dang /_bram ze dang /_skye dgu'i bdag po chud mi gzon to/_/gzugs chud mi gzon to/_/tshor ba dang /_
[\[13a.6\]]'du shes dang /_'du byed dang /_rnam par shes pa chud mi gzon to/_/de de bzhin gshegs pa rlom sems su mi byed/_mi dmigs/_mngon par mi chags/_yang dag par mi shes/_mi rtog_/rnam par mi rtog_/yang dag par rjes su mi mthong ste/_gang de 
[\[13a.7\]]ltar de bzhin gshegs pa mi dmigs par yid la byed pas stong pa nyid kyi ting nge 'dzin thob pa de ni sangs rgyas rjes su dran pa zhes bya ste/_byang chub sems dpa' de ting nge 'dzin de bsgoms shing ting nge 'dzin de la mnyam par bzhag nas ting nge 'dzin de las langs te/_
[\[13b\]]
[\[13b.1\]]bzang skyong khyod gang na ba der song nas phyin pa dang ting nge 'dzin 'di brjod do/_/bzang skyong de la khyod kyis ci nas kyang byang chub sems dpa' de bla na med pa yang dag par rdzogs pa'i byang chub las phyir mi ldog par 'gyur ba de lta de ltar chos ston to/_/de la ngas kyang skyes bu de ni ma 'ongs 
[\[13b.2\]]pa'i dus na de bzhin gshegs pa dgra bcom pa yang dag par rdzogs pa'i sangs rgyas spobs pa rnyed pa zhes bya bar 'gyur ro zhes lung ston to/_/bzang skyong khyod nyid dang gnas brtan 'od srung chen po dang /_byang chub sems dpa' dbang pos byin dang /_byang chub sems dpa' 
[\[13b.3\]]mtshams [{]bzangs [,]bzang [}]dang /_gzhan yang byang chub sems dpa' gang gis ting nge 'dzin 'di thob pa rnams ting nge 'dzin 'di las dbang du gyur pa yin te/_bzang skyong sngon byung ba 'das pa'i dus na skyes bu gcig cig dgon pa'i mya ngam zhig tu song ba dang /_de bkres shing skoms nas 
[\[13b.4\]]rmugs pa dang gnyid kyis non te de nyal ba dang /_rmi lam na bza' ba dang /_btung ba mang po zhig rnyed do/_/rnyed nas kyang ji tsam chog par zos te/_bkres pa dang skom pa de dag kyang med par gyur to/_/de sad pa dang yang lus dang lto ma rgyas par gyur nas/_de 'di snyam du 
[\[13b.5\]]'di lta ste/_rmi lam dang 'dra ba de lta bu'i chos shig yod do snyam ste/_de de ltar rtogs pas mi skye ba'i chos la bzod pa thob par gyur to/_/bla na med pa yang dag par rdzogs pa'i byang chub las kyang phyir mi ldog par gyur to/_/bzang skyong de bzhin du byang chub sems dpa' 
[\[13b.6\]]khyim pa'am rab tu byung ba yang rung /_phyogs gang dang gang na de bzhin gshegs pa bzhugs par thos pa'i phyogs de dang de logs su de bzhin gshegs pa de yid la byas na des sangs rgyas mthong ba thob po/_/des dngos po'i 'du shes su mi bya'i nam mkha'i 'du shes su 
[\[13b.7\]]bya ste/_de nam mkha'i 'du shes la shin tu gnas shing sangs rgyas kyi 'du shes su shin tu yid la byas pas/_de bzhin gshegs pa baidUr+ya'i sku gzugs lta bu bzang po byang chub sems dpa' des mngon sum du mthong bar 'gyur te/_byang chub sems dpa' des de bzhin 
[\[14a\]]
[\[14a.1\]]gshegs pa dgra bcom pa yang dag par rdzogs pa'i sangs rgyas de lta bu de mthong bar 'gyur ro/_/bzang skyong 'di lta ste dper na skyes bu la la zhig rang skyes pa'i yul nas ljongs kyi phyogs gzhan zhig tu song ste phyin pa dang /_rang skyes pa'i yul de rjes 
[\[14a.2\]]su dran nas ji ltar mthong ba dang /_thos pa dang /_shes pa dang /_rtogs pa'i chos rnams yid la byed pa las rmugs pa dang gnyid kyis non te/_de nyal ba dang rmi lam na rang skyes pa'i yul du song nas de na bdag nyid 'dug pa snyam du shes shing /_ji ltar sngon mthong ba dang /_thos pa dang 
[\[14a.3\]]bye brag phyed pa dang /_rnam par shes pa de dag kyang mthong ngo /_/de na 'gro zhing ldog pa dag kyang byed do/_/de sad pa dang gnyen 'dab dang /_mdza' bshes dang /_nye du dang /_snag gi gnyen mtshams rnams kyi nang du nga ni 'di ltar song song ngo /_/ngas ni 'di dag mthong ngo /_/
[\[14a.4\]]der ngas ni 'di dag myong ngo zhes don de dag kyang rjod do/_/bzang skyong de bzhin du byang chub sems dpa' sems dpa' chen po khyim pa'am rab tu byung ba yang rung /_phyogs gang dang gang na de bzhin gshegs pa bzhugs par thos pa'i phyogs de dang de logs su dran pa 
[\[14a.5\]]dang ldan zhing /_sems g.yeng ba med pas sangs rgyas mthong ba thob par bya ba'i phyir de bzhin gshegs pa de yid la bya'o/_/de ltar na byang chub sems dpa' des de bzhin gshegs pa baidUr+ya'i sku gzugs bzang por gnas par mthong bar 'gyur ro/_/bzang skyong 'di lta ste 
[\[14a.6\]]dper na dge slong mi sdug pa sgom pa zhig gis mdun na rnam par bam pa'i gzugs rnams mthong zhing rnam par sngos pa dang /_rnam par rnags pa dang /_rnam par dmar ba dang /_rnam par zos pa dang /_sha rnams 'phags pa'am/_sha dang khrag med pa'am/_dkar po 
[\[14a.7\]]'am/_kha dog dung dang 'dra ba'am/_keng rus shig mdun du mthong na rnam par sngos pa nas/_keng rus kyi bar du de dag gang nas kyang ma 'ongs/_gang du yang ma song ngo /_/de dag sus kyang ma byas/_sus kyang ma bgags te/_bzang skyong 'on kyang dge slong de'i sems rtse 
[\[14b\]]
[\[14b.1\]]gcig pa'i dbang gis mdun na keng rus 'dug pa mthong ngo /_/bzang skyong de bzhin du sangs rgyas kyis yongs su bzung ba'i byang chub sems dpa' ting nge 'dzin 'di la gnas pa rnams phyogs gang dang gang na de bzhin gshegs pa dgra bcom pa yang dag par rdzogs pa'i sangs rgyas bzhugs 
[\[14b.2\]]pa'i phyogs de dang de logs su sangs rgyas mthong ba 'thob par bya ba'i phyir yid la byed do/_/phyogs de dang de logs su yid la byas pas des phyogs de dang de logs su de bzhin gshegs pa dgra bcom pa yang dag par rdzogs pa'i sangs rgyas de dag mthong ngo /_/de ci'i phyir zhe na/_bzang 
[\[14b.3\]]skyong 'di lta ste/_sangs rgyas mthong ba 'thob par 'gyur ba 'di ni ting nge 'dzin 'di'i rgyu 'thun pa yin no/_/ting nge 'dzin 'di la gnas pa'i byang chub sems dpa' ni sangs rgyas kyi mthu dang /_rang gis dge ba'i rtsa ba'i stobs bskyed pa dang /_ting nge 'dzin thob pa'i phyir dang /_'di dag 
[\[14b.4\]]gsum tshogs shing 'dus pas/_des de bzhin gshegs pa rnams mthong zhing snang bar 'gyur ro/_/bzang skyong 'di lta ste dper na bud med dam skyes pa gang la la mgo 'khru zhing rgyan 'dogs pa'i rang bzhin can zhig yod la/_de 'bru mar dang ba'i snod dam/_chu dang ba'i snod dam/_
[\[14b.5\]]yongs su phyis pa'i me long gi dkyil 'khor ram/_mthing bus bskus pa'i sa phyogs la/_bdag nyid blta bar bsams nas des der bdag nyid kyi gzugs mthong na/_bzang skyong de la ji snyam du sems/_'bru mar dang ba'i snod dam/_chu dang ba'i snod dam/_yongs su phyis pa'i me long 
[\[14b.6\]]gi dkyil 'khor ram/_mthing bus bskus pa'i sa'i phyogs de la/_gang skyes pa'am bud med kyi gzugs snang ba de skyes pa'am/_bud med gang yang de'i nang du song ba'am/_de'i nang du zhugs pa yod dam/_bzang skyong gis gsol pa/_btsun pa bcom ldan 'das de ni ma 
[\[14b.7\]]mchis mod kyi/_btsun pa bcom ldan 'das 'bru mar dang /_chab de dang zhing rnyog pa ma mchis pa'am/_me long gi dkyil 'khor de legs par yongs su phyis pa'am/_mthing bus bskus pa'i sa chen po de dag pa'i slad du gzugs brnyan mdun na mchis te/_chab dang /_
[\[15a\]]
[\[15a.1\]]'bru mar dang /_me long dang /_sa chen po de las skyes pa'am/_bud med kyi lus de byung ba'ang ma lags/_gang nas kyang ma mchis/_gang du yang ma mchis/_gang nas kyang ma skyes/_gang du yang ma 'gags so/_/bcom ldan 'das kyis bka' stsal pa/_
[\[15a.2\]]bzang skyong legs so legs so/_/bzang skyong khyod yang legs so/_/bzang skyong de de bzhin no/_/ji skad smras pa bzhin te/_gzugs rnams shin tu yongs su dag pa las gzugs brnyan rnams snang bar 'gyur ro/_/de bzhin du byang chub sems dpa' de yang ting nge 'dzin 
[\[15a.3\]]'di shin tu bsgoms pas tshegs chung ngus de bzhin gshegs pa de rnams byang chub sems dpa' des mthong ngo /_/mthong nas kyang zhu ba zhu zhing zhus pa lung bstan pas yi rangs par 'gyur ro/_/de 'di snyam du de bzhin gshegs pa 'di ga zhig nas byon tam/_bdag ga zhig tu son 
[\[15a.4\]]tam snyam pa las/_des de bzhin gshegs pa de gang nas kyang ma byon par rab tu shes so/_/bdag gi lus kyang gang du yang ma song bar rab tu 'du shes nas/_de 'di snyam du khams gsum pa 'di dag ni sems tsam mo/_/de ci'i phyir zhe na/_'di ltar bdag ji lta ji 
[\[15a.5\]]ltar rnam par rtog pa de lta de ltar snang ngo /_/sems de nang na yang med/_phyi rol na yang med/_gnyi ga med par yang mi dmigs te/_gzhan du na dmigs pa la brten nas skye'o/_/gang rten cing 'brel par byung ba de ni dngos po med pa'o/_/gang dngos po med pa de ni ma skyes 
[\[15a.6\]]pa'o/_/gang ma skyes pa de ni dmigs su med pa'o/_/gang dmigs su med pa de ni rang bzhin stong pa'o/_/gang rang bzhin stong pa de ni gdags su med pa'o/_/gang gdags su med pa de ni blta ba'am/_rnam par shes pa'am/_chags par bya ba'am/_bstan pa'am/_
[\[15a.7\]]chud gzan par bya ba'am/_rab tu gzhag par bya ba mi nus so/_/de nas de'i tshe bcom ldan 'das kyis tshigs su bcad pa 'di dag gsungs so/_/sems kyis sangs rgyas byed pa ste/_/sems nyid kyis kyang mthong ba'o/_/sems nyid nga yi sangs rgyas te/_sems nyid de bzhin 
[\[15b\]]
[\[15b.1\]]gshegs pa'o/_/sems nyid nga yi lus yin te/_/sangs rgyas sems kyis mthong ba'o/_/sems nyid nga yi byang chub ste/_/sems nyid rang bzhin med pa'o/_/sems kyis sems ni mi shes shing /_/sems kyis sems ni mi mthong ngo /_/sems su 
[\[15b.2\]]'du shes mi shes yin/_/sems su mi shes mya ngan 'da'/_/chos 'di dag ni snying po med/_/rlom sems las ni kun 'byung ste/_/stong pa nyid las gang rlom pa'i/_/rlom sems de 'dir stong pa yin/_/bzang skyong gis zhus pa'i ting nge 'dzin gyi le'u ste/_
[\[15b.3\]]gsum pa'o//_//bzang skyong ting nge 'dzin 'di la gnas pa'i byang chub sems dpa' de'i ye shes ni de lta bu yin no/_/bzang skyong chos bzhi dang ldan na/_byang chub sems dpa' sems dpa' chen po da ltar gyi sangs rgyas mngon sum du bzhugs pa'i 
[\[15b.4\]]ting nge 'dzin 'di thob bo/_/bzhi gang zhe na/_'di lta ste/_mi 'phrogs pa'i dad pa dang /_phyir mi ldog pa'i brtson 'grus dang /_gzhan gyi dring mi 'jog pa'i shes rab dang /_dge ba'i bshes gnyen la bsnyen bkur byed pa ste/_bzang skyong chos bzhi po de dag dang ldan na/_
[\[15b.5\]]byang chub sems dpa' sems dpa' chen po da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di 'thob bo/_/bzang skyong gzhan yang chos bzhi dang ldan na/_byang chub sems dpa' sems dpa' chen po ting nge 'dzin 'di 'thob bo/_/
[\[15b.6\]]bzhi gang zhe na/_'di lta ste/_zla ba gsum gyi bar du se gol brdab pa tsam yang bdag gi 'du shes mi skyed pa dang /_zla ba gsum gyi bar du se gol brdab pa tsam yang rmugs pa dang /_gnyid kyis mi non pa dang /_bshang ba dang /_gci ba byed pa ma gtogs par zla ba 
[\[15b.7\]]gsum gyi bar du brtson 'grus brtsams te 'chag pa la zhugs nas sa la mi 'dug pa dang /_gzhan dag la yang chos kyi sbyin pa rgya cher gtong ba'i steng du rnyed pa dang /_bkur sti dang /_tshigs su bcad pa la mi re ba ste/_bzang skyong chos bzhi po de dag dang ldan na/_byang chub 
[\[16a\]]
[\[16a.1\]]sems dpa' sems dpa' chen po ting nge 'dzin 'di 'thob bo/_/bzang skyong gzhan yang chos bzhi dang ldan na/_byang chub sems dpa' sems dpa' chen po ting nge 'dzin 'di 'thob bo/_/bzhi gang zhe na/_'di lta ste/_sangs rgyas blta bar sems can 
[\[16a.2\]]rnams la skul ba dang /_chos mnyan par sems can rnams la skul ba dang /_byang chub kyi sems skyed par sems can rnams la skul ba dang /_phrag dog med pa ste/_bzang skyong chos bzhi po de dag dang ldan na/_byang chub sems dpa' sems dpa' chen po ting nge 'dzin 'di 'thob 
[\[16a.3\]]bo/_/bzang skyong gzhan yang chos bzhi dang ldan na/_byang chub sems dpa' sems dpa' chen po ting nge 'dzin 'di 'thob bo/_/bzhi gang zhe na/_'di lta ste/_ting nge 'dzin 'di 'dod pas/_de bzhin gshegs pa'i sku gzugs byed du gzhug ste/_tha na ri mor yang 'drir 'jug pa 
[\[16a.4\]]dang /_ting nge 'dzin 'di 'dod pas/_ting nge 'dzin 'di yun ring du gnas par bya ba'i phyir ci nas kyang ting nge 'dzin 'di 'dzin par legs par bris shing glegs bam sbyin pa dang /_mngon pa'i nga rgyal can gyi gang zag rnams mngon pa'i nga rgyal med pa'i chos 'di lta ste/_bla na med pa yang dag 
[\[16a.5\]]par rdzogs pa'i byang chub la 'jog pa dang /_de bzhin gshegs pa'i bstan pa bsrung ba dang /_sba ba dang /_yang dag par gzung ba'i phyir gnas pa ste/_bzang skyong chos bzhi po de dag dang ldan na/_byang chub sems dpa' sems dpa' chen po ting nge 'dzin 'di 'thob bo/_/de 
[\[16a.6\]]nas de'i tshe bcom ldan 'das kyis tshigs su bcad pa 'di dag gsungs so/_/bde gshegs bstan pa la ni dad pa skyed/_/stong pa nyid kyi chos bshad ma smod cig_/brtson 'grus brtsams shing gnyid ni spangs byas te/_/zla gsum tshang bar nam yang ma 'dug shig_/
[\[16a.7\]]rnyed dang bkur sti tshigs bcad mi rten par/_/bde gshegs gsungs pa'i chos ni bshad bya zhing /_/mtshungs pa med pa'i bstan pa rgyas par bya/_/rten pa med na chos 'di thob par 'gyur/_/phrag dog med cing khro ba bskyed mi bya/_/'dod chags spangs shing sems ni rnam 
[\[16b\]]
[\[16b.1\]]grol la/_/mnyam par gzhag cing bsam gtan dga' byas te/_/sbyor bar byed na chos 'di 'thob par 'gyur/_/gser mdog bsod nams brgya pa'i mtshan mnga' la/_/mdzes shing kun nas yongs su rgyas gyur pa/_/gser gyi gzugs bzhin du ni lta sdug pa'i/_/
[\[16b.2\]]bsod nams mchog mtshan sangs rgyas dran par byos/_/sangs rgyas 'das pa'am yang na ma byon pa/_/thal mo sbyar te rjes su dran par byos/_/mi mchog gang dag da ltar bzhugs pa yang /_/de dag mchod phyir bde gshegs dran par byos/_/dang ba'i sems kyis me tog 
[\[16b.3\]]phreng ba dang /_/byug pa dag dang bza' dang bca' ba yis/_/bde bar gshegs pa la ni mchod pa byos/_/ting 'dzin 'di ni rnyed par dka' mi 'gyur/_/ting nge 'dzin gyi mchog 'di 'dod pas na/_/sems ni rangs shing dga' ba 'dra med pas/_/rnga dung rdza rnga dag gi sil snyan dang /_/
[\[16b.4\]]dpe med ring bsrel la ni rol mo byed/_/ting nge 'dzin gyi mchog ni 'dod pas na/_/ri mo legs par bris shing mtshan rdzogs la/_/gser gyi mdog 'dra rgya che skyon med pa'i/_/mtshungs pa med pa'i sku gzugs byed pa dang /_/dga' bar byed pa'i chos ni mdun bzhag nas/_/
[\[16b.5\]]tshul khrims yongs dag thos pa tshol byed la/_/le lo'i dngos po yongs su spangs byas na/_/ting 'dzin 'di ni ring por mi thogs rnyed/_/kun nas mnar sems su la'ang ma byed cig_/byams la gnas dang snying rje gnas pa dang /_/'dod pa'i yon tan btang snyoms byas na ni/_/
[\[16b.6\]]ting 'dzin 'di ni ring por mi thogs rnyed/_/chos smra ba la'ang de bzhin byams pa skyed/_/ston par 'du shes rtag tu nye bar zhog_/_nga rgyal ma byed chags pa spang bar byos/_/chos sbyin pa la nam kyang 'jungs ma gyur/_phan yon bzang po 'di dag blang bar byos/_/gdams ngag 
[\[16b.7\]]gnas ni bde bar gshegs pas bstan/_/'di ni sangs rgyas mang po'i bstan pa ste/_/ting 'dzin 'di ni rnyed par dka' mi 'gyur/_/bzang skyong gis zhus pa'i ting nge 'dzin gyi le'u ste bzhi pa'o//_//bzang skyong gzhan yang byang chub sems dpa' sems 
[\[17a\]]
[\[17a.1\]]dpa' chen po ting nge 'dzin 'di 'dod pas chos smra ba'i dge slong la gus pa dang bcas shing zhe sa dang bcas par bya ste/_klan ka btsal ba med pa'i sems kyis ston par 'du shes bskyed la/_ting nge 'dzin 'di la sbyar bar bya'o/_/bzang skyong gal te byang chub sems 
[\[17a.2\]]dpa' des chos smra ba'i dge slong de la kun nas mnar sems kyi sems kyis gnas sam/_tha ba'i sems kyis gnas sam/_sems ma dad pas gnas na/_bzang skyong byang chub sems dpa' des ting nge 'dzin 'di thob pa ni gnas ma yin te skabs med do/_/gal te chos smra ba'i dge slong 
[\[17a.3\]]de la ston pa'i 'du shes mi skyed na yang gnas de med do/_/bzang skyong de ci'i phyir zhe na/_de ltar ma gus pas ni dam pa'i chos nub par 'gyur ro/_/bzang skyong 'di lta ste/_dper na mig dang ldan pa'i skyes bu zhig gis nam thang zhing /_sprin med pa'i mtshan mo nam gyi gung thun la 
[\[17a.4\]]gdong gyen du bar snang la bltas na/_des der skar ma'i gzugs mang po rnams mthong ngo /_/bzang skyong de bzhin du sangs rgyas kyis yongs su bzung ba'i byang chub sems dpa' sems dpa' chen po ting nge 'dzin 'di la gnas pa ni nam mkha'i 'du shes shin tu nye bar gnas 
[\[17a.5\]]shing sangs rgyas kyi 'du shes shin tu byin gyis brlabs pa'i phyir sangs rgyas kyi mthu dang /_ting nge 'dzin 'di bsgoms pas 'jig rten gyi khams gzhan du shar phyogs su bltas na/_tshegs chung ngus sangs rgyas mang po rnams mig gi dbang po la snang bar 'gyur ro/_/tshegs 
[\[17a.6\]]chung ngus sangs rgyas brgya phrag mang po dang /_sangs rgyas stong phrag mang po dang /_sangs rgyas brgya stong phrag mang po dang /_sangs rgyas bye ba phrag mang po dang /_sangs rgyas bye ba brgya phrag mang po dang /_sangs rgyas bye ba stong phrag mang po dang /_sangs rgyas bye ba brgya stong phrag 
[\[17a.7\]]mang po dang /_sangs rgyas bye ba khrag khrig brgya stong phrag mang po tshegs chung ngus mig gi dbang po la snang bar 'gyur ro/_/de bzhin du lho phyogs dang /_nub phyogs dang /_byang phyogs dang /_phyogs mtshams bzhi dang /_'og gi phyogs dang /_steng gi phyogs rgyas par bya ste/_de ltar 
[\[17b\]]
[\[17b.1\]]phyogs bcur bltas na/_byang chub sems dpa' sems dpa' chen po des tshegs chung ngus sangs rgyas mang po rnams mig gi dbang po la snang bar 'gyur ro/_/tshegs chung ngus sangs rgyas brgya phrag mang po dang /_sangs rgyas stong phrag mang po dang /_sangs rgyas brgya stong phrag 
[\[17b.2\]]mang po dang /_sangs rgyas bye ba phrag mang po dang /_sangs rgyas bye ba brgya phrag mang po dang /_sangs rgyas bye ba stong phrag mang po dang /_sangs rgyas bye ba brgya stong phrag mang po dang /_sangs rgyas bye ba khrag khrig brgya stong phrag mang po/_tshegs chung ngus mig gi dbang po la snang bar gyur to/_/
[\[17b.3\]]bzang skyong de ltar sangs rgyas kyis yongs su bzung ba'i byang chub sems dpa' sems dpa' chen po da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di la gnas pa rnams ni tshegs chung ngus sangs rgyas mang po rnams mig gi dbang po la snang bar 'gyur 
[\[17b.4\]]ro/_/tshegs chung ngus sangs rgyas brgya phrag mang po dang /_sangs rgyas stong phrag mang po dang /_sangs rgyas brgya stong phrag mang po dang /_sangs rgyas bye ba phrag mang po dang /_sangs rgyas bye ba brgya phrag mang po dang /_sangs rgyas bye ba stong phrag mang po dang /_sangs rgyas bye ba brgya 
[\[17b.5\]]stong phrag mang po dang /_sangs rgyas bye ba khrag khrig brgya stong phrag mang po rnams tshegs chung ngus mig gi dbang po la snang bar 'gyur ro/_/bzang skyong 'di lta ste dper na/_sangs rgyas kyi spyan gang dang ldan pas de bzhin gshegs pa dgra bcom pa yang dag par rdzogs pa'i sangs rgyas 
[\[17b.6\]]kyis thams cad thugs su chud pa dang /_thams cad gzigs pa'i de bzhin gshegs pa dgra bcom pa yang dag par rdzogs pa'i sangs rgyas kyi sangs rgyas kyi spyan yod do/_/bzang skyong de bzhin du sangs rgyas kyis yongs su bzung ba'i byang chub sems dpa' sems dpa' chen po da ltar 
[\[17b.7\]]gyi sangs rgyas mngon sum du bzhugs pa'i ting nge 'dzin 'di la gnas pa rnams ni tshegs chung ngus mang du thos pa yongs su rdzogs par 'gyur ro/_/sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu 
[\[18a\]]
[\[18a.1\]]phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa yongs su rdzogs par 'gyur ro/_/tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong 
[\[18a.2\]]ba yongs su rdzogs par 'gyur ro/_/byang chub sems dpa'i yon tan thams cad yongs su rdzogs par 'gyur ro/_/bla na med pa'i shes rab kyi dbang po dang /_bla na med pa yang dag par rdzogs pa'i byang chub yongs su rdzogs par 'gyur ro/_/de nas de'i tshe bcom ldan 'das 
[\[18a.3\]]kyis tshigs su bcad pa 'di dag gsungs so/_/dper na mig ldan mi zhig mtshan mo dben pa'i dus/_/nam gyi gung thun ldang byas nam mkha' rnam dag la/_/des ni skar ma mang po brgya stong mthong gyur te/_/dran ldan bsams na nyin par du yang dran par 'gyur/_/de ltar byang 
[\[18a.4\]]chub sems dpas ting 'dzin 'di thob nas/_/sangs rgyas dpa' bo mang po brgya stong mthong bar 'gyur/_/de las langs pa'i dus de na yang dran 'gyur zhing /_/'khor la 'jig rten mgon po 'di 'dra'o zhes kyang smra/_/ji ltar nga'i mig sangs rgyas spyan de rnam dag la/_/rab rib 
[\[18a.5\]]med cing yongs dag des ni 'jig rten lta ba ltar/_/de ltar rgyal sras byang chub sems dpa' rnams kyi spyan/_/rdul med ting 'dzin 'di yin des ni mi dbang mthong /_/stobs bcu rkang gnyis dbang po 'jig rten gtso lta'i tshe/_/thub rnams dngos po'i 'du shes nam yang mi skyed do/_/
[\[18a.6\]]dug bcom yongs dag dngos po'i 'du shes med pa yi/_/byang chub sems dpa' gtso bo'i yon tan khyad par nyon/_chos mchog bsil ba de dag kyang ni mnyan par byos/_/stong pa nyid chos bde ba myur du dran par byos/_/ngas kyang rgyal ba'i byang chub rnyed nas skye dgu la/_/skye 
[\[18a.7\]]bo mang la bde ba'i chos 'di bshad par bya/_/ji ltar byang chub sems dpa' tshe dpag med skyes nas/_/'jig rten mgon po brgya stong mang po mthong gyur pa/_/de ltar byang chub sems dpa'i ting 'dzin 'di thob na/_/sangs rgyas dpa' bo mang po brgya stong mthong bar 'gyur/_/ji ltar 
[\[18b\]]
[\[18b.1\]]dran ldan dge slong bzang po kun dga' bos/_/nga las thos pa rab tu bzung zhing de yang kun 'dzin pa/_/de ltar byang chub sems dpas ting 'dzin 'di thob na/_/chos mang thos shing de yang thams cad 'dzin par 'gyur/_/ting nge 'dzin 'di thos nas yang dag dga' bskyed la/_/
[\[18b.2\]]'jig rten gsang tshig sna tshogs thams cad spang byos te/_/myur du dad par byos la chos kyi sbyin pa'ang byin/_/de ltar yongs dag zhi ba'i sa 'di thob par 'gyur/_/bzang skyong gis zhus pa'i ting nge 'dzin gyi le'u ste lnga pa'o//_//bzang skyong de la byang chub 
[\[18b.3\]]sems dpas ting nge 'dzin 'di thob par bya ba dang /_'di lta ste/_yongs su bsgrub par bya ba'i phyir spro ba dang brtson 'grus chen po bskyed par bya'o/_/bzang skyong 'di lta ste dper na rgya mtsho chen po'i gru rin po ches yongs su gang ba zhig rgya mtsho chen po rgal te 'jigs pa thams cad 
[\[18b.4\]]spangs pa las/_tshu rol gyi 'gram du chag na/_de la 'dzam bu'i gling ba'i mi rnams kyis sgra chen po dang /_skad chen po dang /_'o dod bod par bya'o/_/bdag cag ni rin po che 'di dag las nyams so zhes mya ngan chen pos smre sngags kyang gdon par bya'o/_/bzang skyong de bzhin 
[\[18b.5\]]du rigs kyi bu'am/_rigs kyi bu mo'am/_dge slong ngam/_dge slong ma'am/_dge bsnyen nam/_dge bsnyen ma gang la la ting nge 'dzin rin po che 'di lta bu 'di rna lam du grag par gyur la/_thos nas kyang glegs bam du 'dri bar mi byed/_ston par mi byed/_'don par mi byed/_
[\[18b.6\]]'dzin par mi byed/_klog par mi byed/_'chad par mi byed/_sgom par mi byed/_nan tan gyis sgrub par mi byed na/_bzang skyong de la lha dang bcas pa'i 'jig rten gyis sgra chen po dang /_skad chen po dang /_'o dod bod par bya'o/_/'di ltar ting nge 'dzin zab mo rin po che 'di lta bu 
[\[18b.7\]]sangs rgyas kyis bsngags pa/_sangs rgyas kyis bstod pa/_sangs rgyas kyis stod du bcug pa/_sangs rgyas kyi yon tan thams cad thob par 'gyur ba gang yin pa de thos nas yi ger 'dri bar mi byed/_ston par mi byed/_'don par mi byed/_'dzin par mi byed/_klog par 
[\[19a\]]
[\[19a.1\]]mi byed/_'chad par mi byed/_sgom par mi byed/_nan tan gyis sgrub par mi byed cing /_nga rgyal gyis non la mi shes te/_mang du thos pa yongs su rdzogs pa mi 'dzin pa'i sems can de dag ni ting nge 'dzin rin po che 'di lta bu 'di las yongs su nyams so zhes 
[\[19a.2\]]mya ngan chen pos smre sngags kyang gdon par bya'o/_/bzang skyong ting nge 'dzin 'di nyan mi 'dod par 'gyur ba dang /_ting nge 'dzin 'di 'dzin par mi 'gyur ba'i sems can de dag ni bzang skyong yongs su nyams pa'i chos can yin par ngas bshad do/_/bzang skyong gang ting nge 'dzin 
[\[19a.3\]]rin po che 'di lta bu 'di thos nas yi ger 'dri bar mi byed/_ston par mi byed/_'don par mi byed/_'dzin par mi byed/_klog par mi byed/_'chad par mi byed/_sgom par mi byed/_nan tan gyis sgrub par mi byed pa'i sems can de dag ni yongs su nyams pa ji tsam du 'gyur ba ltos 
[\[19a.4\]]shig_/bzang skyong sems can de lta bu de rnams la ni chos de lta bu dag ched mi che bar ngas bshad do/_/bzang skyong 'di lta ste dper na/_skyes bu gang la la zhig byis pa'i rang bzhin can shes rab 'chal pa'i rang bzhin can zhig la tsan dan dmar po sar pa zhig byin pa dang /_de de la mi gtsang 
[\[19a.5\]]ba'i 'du shes bskyed do/_/btsog pa'i 'du shes bskyed do/_/de la skyes bu mkhas pa'i rang bzhin can tsan dan gyi tshong pa zhig gis 'di skad du kye skyes bu khyod tsan dan sar pa 'di la mi gtsang ba'i 'du shes ma skyed cig_/btsog pa'i 'du shes ma skyed cig_/kye skyes bu 'di'i dri ji tsam du 
[\[19a.6\]]dga' bar byed pa re zhig snoms shig_/kye skyes bu 'di'i kha dog ci tsam du blta na sdug pa yang ltos shig smras pa dang /_byis pa'i rang bzhin can shes rab 'chal pa'i rang bzhin can gyi skyes bu des tsan dan dmar po de mthong nas snom mi 'dod pa'i phyir rang gis kyang ma blangs/_lta mi 'dod 
[\[19a.7\]]pa'i phyir mig kyang 'dzums par byed pa de bzhin du/_bzang skyong ma 'ongs pa'i dus na/_dge slong byang chub sems dpa' rlom sems can lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa/_tshul khrims 'chal pa/_dam pa'i 
[\[19b\]]
[\[19b.1\]]chos nges pa'i don rin po che mi len pa/_dam pa'i chos nges pa'i don rin po che yongs su spong bar byed pa/_shes rab 'chal pa/_rab las yongs su nyams pa/_bsam gtan rnyed pas lhag pa'i nga rgyal can gang zag la rten pa/_gang zag tu lta ba/_gang zag tu gnas pa/_
[\[19b.2\]]chos su dmigs pa la mngon par zhen pa/_stong pa nyid bshad pas skrag pa de dag da ltar gyi sangs rgyas mngon sum du bzhugs pa'i ting nge 'dzin 'di bshad pa thos na/_rna blags te nyan par mi byed/_mngon par dad par mi byed/_'dzin par mi byed/_kun chub par mi byed/_'chang bar 
[\[19b.3\]]mi byed/_klog par yang mi byed na/_gzhan dag la rgya cher 'chad pa lta ci smos/_de dag de'i phyir byams pa dang dga' ba rgya chen po yang mi 'thob na/_de bzhin nyid du sgrub pa lta ci smos pa'i steng du thos nas kyang spong bar byed do/_/mngon par ma dad do/_/mi len to/_/mos par mi 
[\[19b.4\]]byed do/_/dpya ba'i bsam pa dang /_bsting ba'i bsam pa dang /_smad pa'i bsam pas tshig kyang 'di skad du gsung rab 'di dag 'bar dang /_'di ltar dge slong kun dga' bo 'dra ba 'jig rten du 'byung ba dang /_'di lta bu'i mdo sde 'byung ba ni ngo mtshar to zhes zer zhing /_lkog tu dong nas 
[\[19b.5\]]kyang phan tshun du mdo sde 'di lta bu dag ni rang gis byas pa rang bzo byas pa ste/_'di ni sangs rgyas kyis gsungs pa ma yin/_sangs rgyas kyis gnang ba ma yin no zhes de skad kyang rjod cing smod par byed de/_skyes bu blun po de lta bu dag ni dam pa'i chos rin po che las yongs su nyams pa dang /_
[\[19b.6\]]dam pa'i chos rin po che yongs su spangs par rig par bya'o/_/bzang skyong 'di lta ste dper na/_skyes bu byis pa'i rang bzhin can de tsan dan dmar po de mthong nas mi bsnom pa'i phyir sna yang 'gog pa dang /_mi mthong bar bya ba'i phyir mig kyang 'dzums pa de bzhin du/_bzang skyong skyes bu blun 
[\[19b.7\]]po de dag kyang ting nge 'dzin rin po che 'di lta bu 'di thos nas/_phyi phyir zhing mnyan par mi sems/_gzung ba dang /_kun chub par bya ba dang /_bcang bar bya ba dang /_bklag par bya bar mi sems pa'i steng du thos nas kyang 'di lta ste/_nyan mi 'dod pa'i phyir gnas de nas 'gro bar 
[\[20a\]]
[\[20a.1\]]'gyur ro/_/bzang skyong 'di lta ste dper na/_skyes bu rin po che 'tshong ba la la zhig gis skyes bu blun po'i rang bzhin can de rnams la nor bu rin po che baidUr+ya rin thang med pa zhig bstan par bsams pa dang /_de la skyes bu blun po'i rang bzhin can de dag 
[\[20a.2\]]gis nor bu rin po che de mthong nas/_de la 'di skad ces smras so/_/kye skyes bu nor bu rin po che 'di'i rin ji tsam/_rin po che 'tshong ba des de dag la 'di skad ces smras so/_/nor bu rin po che 'di'i 'od kyis sa phyogs ji tsam khyab pa de tsam gyi phyogs bzhir rin po che sna bdun gyis yongs su 
[\[20a.3\]]gang bar byas pa de byin cig_/de ci'i phyir zhe na/_nor bu rin po che 'di'i rin thang tshang ba ni de yin no/_/sems can blun pa'i rang bzhin can de dag gis de las nor bu rin po che de'i rin thang thos pa dang /_gad mos 'debs shing 'phya bar byed/_sting bar byed la/_nor bu rin po che de yang 
[\[20a.4\]]lag pa gnyis kyis dpog par byed do/_/bzang skyong de bzhin du ma 'ongs pa'i dus na dge slong rtog pa mang ba/_bsod nams chung ba/_dge ba'i rtsa ba ma bskyed pa/_sngon gyi rgyal ba la bya ba ma byas pa/_nga rgyal gyis gzir ba/_phrag dog gis gzir ba/_rnyed pa dang /_bkur sti dang /_
[\[20a.5\]]tshigs su bcad pas gzir ba/_tshul khrims rnams yongs su ma dag pa/_ting nge 'dzin rnams ma thob pa/_shes rab rnams ma thob pa/_thos pa nyung ba/_slob dpon dang ma 'grogs pa/_gang zag tu lta ba dang /_gang zag la rten pa/_gang zag la gnas pa/_chos su 
[\[20a.6\]]dmigs pa la mngon par zhen pa rnams ni stong pa nyid bshad pas skrag par 'gyur te/_de dag da ltar gyi sangs rgyas mngon sum du bzhugs pa'i ting nge 'dzin 'di thos nas rtog par mi 'gyur/_mngon par dad par mi 'gyur/_yid ches par mi 'gyur/_mos par mi 'gyur ba'i steng du 
[\[20a.7\]]thos kyang gad mos 'debs par 'gyur/_'phya bar 'gyur/_sting bar 'gyur ro/_/lkog tu dong nas kyang phan tshun nas smod par byed spong bar byed cing /_tshig kyang 'di skad du dge slong 'di dag ni spyi brtol can no/_/dge slong 'di dag ni mu cor smra ba ste/_'di ltar 'di dag ni sangs 
[\[20b\]]
[\[20b.1\]]rgyas kyis ma gsungs pa/_rang gis byas shing rang bzo byas pa/_tshig dang yi ge sna tshogs pa/_gtam tsam du bshad pa la mdo sde'i ming gis 'chad pa ngo mtshar to zhes zer zhing /_mdo sde 'di dag ni sangs rgyas kyis gsungs pa ma yin no zhes de dag skye bo rnams la yang de ltar 
[\[20b.2\]]shes par byed do/_/de ltar skyes bu blun po bsod nams chung ba dge ba'i rtsa ba rnams ma bskyed pa/_sngon gyi rgyal ba la bya ba ma byas pa/_bla na med pa'i chos rin po che yongs su spangs pa chos rin po che las phyi rol tu gyur pa de dag bsod nams chung ba nyid la sten par 'gyur/_sgom par 
[\[20b.3\]]'gyur/_mang du byed par 'gyur ro/_/bzang skyong de na yang sems can gzhan kha cig sngon gyi rgyal ba la bya ba byas pa/_dge ba'i rtsa ba bskyed pa de dag da ltar gyi sangs rgyas mngon sum du bzhugs pa'i ting nge 'dzin 'di thos nas/_'di lta ste rgyas par bya ba'i phyir 'dzin par 'gyur/_
[\[20b.4\]]kun chub par byed par 'gyur/_yi ger 'dri bar 'gyur/_yi ger 'drir 'jug par 'gyur/_'chad par 'gyur/_klog par 'gyur/_gzhan dag la yang rgya cher yang dag par 'chad par 'gyur/_lhag par dad par 'gyur/_rtog pa mang bar 'gyur/_mos pa mang bar 'gyur/_spyod 
[\[20b.5\]]lam dang bar 'gyur/_ngo tsha shes pa dang 'gyod pa dang ldan par 'gyur/_bslab pa 'dod par 'gyur/_zab mo la mos par 'gyur/_shes rab dang ldan par 'gyur/_mang du thos par 'gyur/_byams pa la gnas pa dang snying rje thob par 'gyur/_de dag ting nge 'dzin 'di mnyan pa'i phyir 
[\[20b.6\]]gang la lar song ba der ston par 'gyur/_yang dag par ston par 'gyur ro/_/de 'di snyam du byang chub sems dpa'i ting nge 'dzin sangs rgyas kyis gsungs pa/_'di 'dra ba 'di ci nas kyang yun ring du gnas par gyur cig_/rgyas par gyur cig_/snyam du sems skyed par 'gyur ro/_/bzang 
[\[20b.7\]]skyong lha dang mi dang lha ma yin du bcas pa'i 'khor 'di rnams kyi mdun du khyod mos par bya'o/_/khyod kyis khong du chud par bya'o/_/rigs kyi bu 'am rigs kyi bu mo gang gis stong gsum gyi stong chen po'i 'jig rten gyi khams 'di rin po che sna bdun gyis yongs su bkang ste/_de bzhin gshegs 
[\[21a\]]
[\[21a.1\]]pa dgra bcom pa yang dag par rdzogs pa'i sangs rgyas la phul ba bas/_rigs kyi bu'am rigs kyi bu mo gang gis da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di nyan cing thos nas kyang rtog par byed/_mngon par dad par byed/_
[\[21a.2\]]yid ches par byed la 'di ni bden pa nyid do zhes mos par byed cing /_sangs rgyas kyis gsungs pa yin no zhes tshig tu yang brjod na/_rigs kyi bu'am rigs kyi bu mo de'i bsod nams ches mang du 'phel bar 'gyur ro/_/de nas de'i tshe don de nyid bstan par bya ba'i phyir bcom ldan 'das 
[\[21a.3\]]kyis tshigs su bcad pa 'di dag gsungs so/_/gang gis stong gsum thams cad du/_/rin po ches ni bkang byas te/_/bla med byang chub btsal ba'i phyir/_/'jig rten mgon la phul ba bas/_/gang gis sangs rgyas kyis bsngags pa'i/_/mdo sde ting 'dzin 'di lta bu/_/
[\[21a.4\]]thos nas mos par byed na ni/_/de yi bsod nams khyad par 'phags/_/sgyu dang gya gyu g.yo dang ldan/_/rgod cing dbang po ma bsdus la/_/sdig pa'i grogs pos zin gyur pa/_/blo ngan rnams ni dad mi 'gyur/_/tshul khrims 'chal cing sdig chos can/_/nga zhes nga rgyal dam du 
[\[21a.5\]]gnas/_/phan tshun dag nas 'dus nas kyang /_/rgyal ba'i bstan la gad mos 'debs/_/mdo sde de dag chos kyi rgyal/_/sangs rgyas kyis ni ma gsungs zhes/_/ma bsdams de dag de 'dra ba'i/_/tshig dag kyang ni brjod par 'gyur/_/gang zhig ting 'dzin mdo 'di la/_/thos nas rtog 
[\[21a.6\]]par mi 'gyur ba/_/ma rungs chud zos mi shes shing /_/lta ba ngan la dmigs can no/_/sangs rgyas kyis ni gsungs pa yi/_/mdo sde 'di 'dra 'di dag la/_/bsod nams chung zhing dmigs gnas pas/_/dad par bya ba mi nus so/_/gang zhig mdo sde 'di 'dra ba/_/thos nas dga' 
[\[21a.7\]]bar 'gyur ba ni/_/mi mchog tu ni mi 'gyur snyam/_/de la the tsom ma byed cig_/gang zhig tshul khrims yongs dag cing /_/lta ba'ang rtag tu drang ba dang /_/chos 'di la ni gus bcas pa/_/ngas ni de la chos bshad do/_/gang gis dpa' chen 'jig rten mgon/_/'od byed pa ni mthong 
[\[21b\]]
[\[21b.1\]]gyur pa/_/de dag don du bshad par byas/_/de dag kyang ni chos 'dzin shog_/bzang skyong gis zhus pa'i ting nge 'dzin las lhag pa'i nga rgyal can gyi le'u ste drug pa'o//_//bam po gsum pa/_bzang skyong da ltar nga ting nge 'dzin 'di 'chad pa'i tshe gang gis nga la mnyes par 
[\[21b.2\]]byed pa de dag ni phyi ma'i tshe phyi ma'i dus lnga brgya pa tha ma la sdig pa'i grogs po'i lag tu song ba'am/_dge ba'i bshes gnyen dang bral ba ma gtogs par ting nge 'dzin 'di thos nas spong ba'am/_smod par 'gyur ba de ni gnas ma yin te skabs med do/_/bzang skyong 'di na dge ba'i bshes 
[\[21b.3\]]gnyen gyi lag tu song ba las kyang skyes bu blun po kha cig ting nge 'dzin 'di thos nas mngon par dad par mi byed/_yid ches par mi byed/_mos par mi byed na/_gang dag sdig pa'i grogs po'i lag tu song ba rnams lta smos kyang ci dgos/_bzang skyong de ci'i phyir zhe na/_mang du thos pa de ni de 
[\[21b.4\]]ltar bsgrub par dka'o/_/sangs rgyas blta ba de ni de ltar rnyed par dka'o/_/bzang skyong sangs rgyas kyi chos rnams la mos par bya ba ni de ltar dka'o/_/bzang skyong sangs rgyas kyi chos thams cad skyed par byed pa da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 
[\[21b.5\]]'di yang de ltar bsgrub par dka'o/_/bzang skyong byang chub sems dpa' khyim pa'am rab tu byung ba gang la la zhig ting nge 'dzin 'di lta bu 'di thos nas mi skrag mi dngang dngang bar mi 'gyur/_gad mos mi 'debs/_'phya bar mi byed/_sting bar mi byed/_spong bar mi byed pa'i steng du thos nas kyang 
[\[21b.6\]]rjes su yi rang bar byed/_mngon par dad par byed/_yid ches par byed/_'dun par byed cing ting nge 'dzin 'di bstan pa dang /_gzung ba dang /_kun chub par bya ba dang /_bcang ba dang /_bklag pa dang /_yi ger bri ba dang /_bshad pa dang /_bsgom pa'i phyir 'dod pa skyed pa ni bzang skyong 
[\[21b.7\]]rigs kyi bu'am/_rigs kyi bu mo de lta bu de dag thams cad de bzhin gshegs pas gzigs so/_/de dag ni de bzhin gshegs pas mkhyen to/_/bzang skyong skyes bu dam pa de lta bu de dag ji ltar de bzhin gshegs pas gzigs shing /_ji ltar de bzhin gshegs pas mkhyen ce na/_
[\[22a\]]
[\[22a.1\]]gang dag ting nge 'dzin 'di 'dzin par 'gyur ba dang /_kun chub par byed par 'gyur ba dang /_'chang bar 'gyur ba dang /_klog par 'gyur ba dang /_yi ger 'dri bar 'gyur ba dang /_ston par 'gyur ba dang /_sgom par 'gyur ba'i skyes bu dam pa de lta bu de dag ni bzang skyong 
[\[22a.2\]]tshul khrims 'chal par mi 'gyur/_dad pa med par mi 'gyur/_chos mi 'dod par mi 'gyur/_log par lta bar mi 'gyur/_dmigs pa la mngon par zhen par mi 'gyur gyis/_bzang skyong rigs kyi bu'am/_rigs kyi bu mo de lta bu de dag ni dad pa can du 'gyur ro/_/'di lta ste chos 
[\[22a.3\]]'di lta bu 'di dag len par byed pa'i rigs kyi bu dang rigs kyi bu mo de lta bu de dag ni rtog pa mang ba dang mos pa mang ba dang yid ches pa dang /_chos 'dod pa dang /_zab mo la mos pa rnams su 'gyur ro/_/bzang skyong rigs kyi bu'am rigs kyi bu mo de lta bu de dag ni bsod nams chung ba dang /_dge ba'i 
[\[22a.4\]]rtsa ba chung bar mi 'gyur gyi/_bzang skyong rigs kyi bu'am/_rigs kyi bu mo de lta bu de dag ni sngon gyi rgyal ba la bya ba byas shing /_dge ba'i rtsa ba rnams 'bar ba yin no/_/bzang skyong rigs kyi bu dang rigs kyi bu mo de lta bu de dag ni sangs rgyas gcig la bsnyen bkur byas pa ma yin/_sangs 
[\[22a.5\]]rgyas gcig dang /_gnyis dang /_gsum la dge ba'i rtsa ba rnams bskyed pa ma yin gyi/_bzang skyong rigs kyi bu de lta bu de dag ni sangs rgyas brgya la bsnyen bkur byas par 'gyur ro/_/rigs kyi bu de lta bu de dag ni sangs rgyas brgya la dge ba'i rtsa ba bskyed par 'gyur ro/_/de bzhin gshegs 
[\[22a.6\]]pa de dag las rigs kyi bu 'am rigs kyi bu mo de dag gis ting nge 'dzin 'di thos shing rjes su yi rang ba dang mos par 'gyur ro/_/de dag phyi ma'i dus phyi ma'i tshe lnga brgya pa tha ma la yang ting nge 'dzin 'di thos nas mi spong bar 'gyur ba'i steng du thos nas kyang rjes su yi rang bar 'gyur/_legs so zhes bya ba 'bul 
[\[22a.7\]]bar 'gyur/_'chang bar 'gyur/_klog par 'gyur/_lung nod par 'gyur/_'chad par 'gyur/_sgom pa'i sbyor ba la brtson par 'gyur ro/_/bzang skyong rigs kyi bu'am rigs kyi bu mo gang la la da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di thos nas 
[\[22b\]]
[\[22b.1\]]mi skrag mi dngang dngang bar mi 'gyur zhing /_mi spong ba'i steng du thos nas kyang rjes su yi rang bar byed/_mngon par dad par byed/_mngon par yid ches par byed/_mos par byed/_legs so zhes bya ba 'bul bar byed cing /_thos nas kyang 'dzin par byed/_kun chub par byed/_'chang 
[\[22b.2\]]bar byed/_klog par byed/_yi ger 'dri bar byed/_yi ger 'drir 'jug par byed/_ston par byed cing tha na nyin zhag 'ga' yang ting nge 'dzin 'di bsgom pa'i phyir bsgom pa'i sbyor ba la rjes su brtson par byed na bzang skyong rigs kyi bu'am rigs kyi bu mo de dag de'i gzhi las bsod nams mang po skyed 
[\[22b.3\]]par 'gyur ro/_/bsod nams kyi phung po tshad med pa dang grangs med pa bskyed par 'gyur ro/_/rigs kyi bu dang rigs kyi bu mo de dag ni bla na med pa yang dag par rdzogs pa'i byang chub las phyir mi ldog par 'gyur ro/_/bsam pa bzhin du yongs su rdzogs pa'ang 'thob par 'gyur ro/_/bzang 
[\[22b.4\]]skyong 'on kyang yang don de nyid lhag par yongs su rdzogs par bya ba'i phyir khyod la dpe bstan to/_/bzang skyong 'di lta ste dper na/_mi la la zhig byung bas stong gsum gyi stong chen po'i 'jig rten gyi khams 'di yang rdul phra rab kyi rdul du blags/_gang stong gsum gyi stong chen po'i 'jig rten 
[\[22b.5\]]gyi khams 'di'i rtswa dang /_yal ga dang /_lo ma dang /_'dab ma tha na sor bzhi tsam pa de dag thams cad kyang rdul phra rab kyi rdul du blags la/_de nas mi des de las rdul phra rab kyi rdul gcig blangs te rdul phra rab kyi rdul de dag thams cad ji snyed yod pa de snyed kyi char bcad de tshul de lta bur rdul phra rab 
[\[22b.6\]]kyi rdul de dag thams cad cha de snyed du bcad na/_bzang skyong khyod ji snyam du sems/_rdul phra rab kyi rdul de mang ba yin nam/_byang chub sems dpa' bzang skyong gis gsol pa/_btsun pa bcom ldan 'das mang lags so/_/btsun pa bde bar gshegs pa mang lags so/_/bcom 
[\[22b.7\]]ldan 'das kyis bka' stsal pa/_bzang skyong rigs kyi bu'am rigs kyi bu mo gang la la zhig gis rdul phra rab kyi rdul de dag gi cha ji snyed yod pa de snyed kyi sangs rgyas kyi zhing rnams rin po che sna bdun gyis yongs su bkang ste/_de bzhin gshegs pa dgra bcom pa yang dag par rdzogs pa'i 
[\[23a\]]
[\[23a.1\]]sangs rgyas rnams la dbul bar phul na/_de gzhi de las bsod nams mang du skyed dam/_gsol pa/_btsun pa bcom ldan 'das mang lags so/_/btsun pa bde bar gshegs pa mang lags so/_/bcom ldan 'das kyis bka' stsal pa/_bzang skyong khyod mos par bya'o/_/
[\[23a.2\]]khyod kyis khong du chud par bya'o/_/bzang skyong yang rigs kyi bu'am/_rigs kyi bu mo gang gis de snyed kyi sangs rgyas kyi zhing rin po che sna bdun gyis yongs su bkang ste/_de bzhin gshegs pa la dbul bar phul ba bas/_bzang skyong rigs kyi bu'am rigs kyi bu mo gang gis da ltar gyi sangs rgyas 
[\[23a.3\]]mngon sum du bzhugs pa'i byang chub sems dpa'i ting nge 'dzin 'di thos nas rtog par byed/_mngon par dad par byed/_yid ches par byed/_mos par byed la brtags shing mngon par dad de/_yid ches shing mos par byas nas kyang 'dzin par byed/_kun chub par byed/_'chang bar 
[\[23a.4\]]byed/_klog par byed/_yi ger 'dri bar byed cing gzhan dag la yang rgya cher 'chad par byed/_ston par byed/_yang dag par 'chad par byed na/_dge ba'i rtsa ba snga ma bas rigs kyi bu'am rigs kyi bu mo 'di'i bsod nams kyi phung po ches mang du skyed na/_gang zhig tha na ba 'jos 
[\[23a.5\]]tsam zhig bsgom pa'i sbyor ba la brtson par gnas pa lta ci smos/_bzang skyong gang zhig ting nge 'dzin 'di thos nas 'dzin par 'gyur/_kun chub par byed par 'gyur/_'chang bar 'gyur/_klog par 'gyur/_yi ger 'dri bar 'gyur zhing /_gzhan dag la yang rgya cher go bar byed/_ston 
[\[23a.6\]]par byed/_yang dag par 'chad par byed pa'i rigs kyi bu'am/_rigs kyi bu mo de dag gi bsod nams kyi phung po de'i tshad kyang nga mi smra na/_bzang skyong rigs kyi bu'am/_rigs kyi bu mo gang ting nge 'dzin 'di bsgrubs te de bzhin nyid du slob cing de bzhin nyid du nan tan byed pa lta ci smos/_
[\[23a.7\]]de nas de'i tshe bcom ldan 'das kyis tshigs su bcad pa 'di dag gsungs so/_/stong chen po yi 'jig rten khams 'di dag_/rin chen bkang ste sbyin pa byin pa ni/_/de yi 'bras bu chung bar smra'o/_/gang gis chos 'di 'dra ba thos pa dang /_/bsod nams mang 'dod byang chub sems dpa' gang /_/
[\[23b\]]
[\[23b.1\]]ting 'dzin 'di ni 'chang zhing klog byed la/_/thos nas snyom pa med par ston pa ni/_/bsod nams phung po mtha' med ldan par 'gyur/_/gang gis 'jig rten khams 'di rdul phran ltar/_/bcad cing gshegs te rdul du byas gyur pa/_/de snyed kyi ni 'jig rten khams kyi rnams/_/rin chen 
[\[23b.2\]]bkang ste sbyin pa byin pa bas/_/gang gis ting 'dzin sangs rgyas rnams kyis gnang /_/bde gshegs bsngags pa 'di la tshig bzhi pa'i/_/tshigs bcad 'ga' zhig kun tu chub byed na/_/de yi bsod nams dpe yod mi 'gyur na/_/gang zhig skad cig tsam mam ba 'jos tsam/_/
[\[23b.3\]]kun chub byed dam 'dzin dang klog pa lta/_/smos kyang mi dgos de yi steng du yang /_/de yi bsod nams la ni tshad mi rnyed/_/sems can thams cad bde bar gshegs gyur te/_/ye shes rnam dag don dam thugs su chud/_/de dag bskal pa bye ba rab mang ngam/_/de bas tshigs 
[\[23b.4\]]bcad gcig bshad bsod nams 'phags/_/de srid bar du chos mang bye ba rnams/_/bstan nas de dag mya ngan 'das pa bas/_/ting 'dzin 'di las tshigs bcad gang 'dzin pa/_/de yi bsod nams tshad gzung sla ba min/_/ji tsam rgya che 'jig rten khams yod pa/_/phyogs 
[\[23b.5\]]bzhi dang ni 'og dang de bzhin steng /_/rin chen bkang ste bsod nams 'dod pa'i phyir/_/'jig rten mkhyen la dbul bar phul bas ni/_/gang zhig ting 'dzin zhi ba rdul med 'di/_/rab tu bsgoms shing gzhan la ston byed pa'i/_/bsod nams de la 'jig rten khams yangs 
[\[23b.6\]]pas/_/de yi cha dang dper yang mi 'gyur ro/_/gang zhig ting 'dzin zhi ba 'di sgom pa/_/de ni nams kyang yid gnyis the tsom med/_/de la nams kyang log ltung 'jigs pa med/_/de ni chos la'ang nem nur mi 'byung ngo /_/sangs rgyas bshad pa'i ting 'dzin 'di bsgoms pas/_/
[\[23b.7\]]de ni nga la'ang bsnyen bkur byas par 'gyur/_/bsod nams rgya che bsam mi khyab pa'ang bzung /_/byang chub sems dpa' thos pas 'phags par 'gyur/_/gang zhig phyi dus 'jigs byed chen po'i tshe/_/ting 'dzin 'di ni thos nas 'dzin byed pa/_/des ni nga dang 'das pa'i sangs rgyas 
[\[24a\]]
[\[24a.1\]]sam/_/ma byon dag la'ang bsnyen bkur byas par 'gyur/_/mos par bya zhing khong du chud par bya/_/bag yod par ni brtson 'grus brtsam par byos/_/dga' ba'i sems kyis brtan par sbyor bar byos/_/ting 'dzin 'di ni rnyed par dka' mi 'gyur/_/ting 'dzin 'di ni 
[\[24a.2\]]yongs su 'dri byed na/_/des ni rgyal ba brgya yang mnyes par byas/_/gang zhig phyi dus 'jigs byed chen po'i tshe/_/ting 'dzin thos nas mngon par dad byed pa/_/des ni nga dang dge slong 'di dag dang /_/khyim bdag bzang skyong khyod kyang mthong ba yin/_/gang zhig ting 'dzin zhi ba 'phags 
[\[24a.3\]]pa 'di/_/dang ba'i sems kyis gzhan la rjod byed cing /_/ting 'dzin chen po 'di ni thob gyur na/_/byang chub sems dpa' mang du thos zhes bya/_/'di ni sangs rgyas kun gyis 'thun par bsngags/_/thos kun sangs rgyas byang chub tu yang bskyed/_/sangs rgyas kyis gnang mkhas pas 
[\[24a.4\]]bsngags pa yi/_/ting 'dzin 'di ni shin tu goms byas na/_/ji ltar gnang zhing bde gshegs kyis bsngags pa'i/_/thos pa'i rigs ni rab tu thos par 'gyur/_/bzang skyong gis zhus pa'i ting nge 'dzin gyi le'u ste bdun pa'o//_//bzang skyong de la byang chub sems 
[\[24a.5\]]dpa' sems dpa' chen po'i ting nge 'dzin 'di ji ltar bsgom par bya zhe na/_bzang skyong 'di lta ste dper na nga da ltar khyod kyi mdun na 'dug cing chos ston pa de bzhin du bzang skyong byang chub sems dpa'as de bzhin gshegs pa dgra bcom pa yang dag par rdzogs pa'i sangs rgyas de dag sangs rgyas kyi 
[\[24a.6\]]gdan la bzhugs shing chos ston par yang yid la bya'o/_/des rnam pa thams cad kyi mchog dang ldan pa/_gzugs bzang ba/_mdzes pa/_blta na sdug pa sku yongs su grub pa dang ldan par de bzhin gshegs pa rnams yid la bya'o/_/de bzhin gshegs pa dgra bcom pa yang dag par 
[\[24a.7\]]rdzogs pa'i sangs rgyas kyi sku skyes bu chen po'i mtshan re re yang bsod nams brgyas bskyed par blta'o/_/mtshan ma rnams kyang gzung bar bya'o/_/spyi gtsug bltar mi mthong ba yang yongs su zhu bar bya'o/_/zhus nas kyang skyes bu chen po'i mtshan rnams kyi mtshan ma rnams kyang gzung 
[\[24b\]]
[\[24b.1\]]bar bya'o/_/bzung nas kyang 'di ltar bslab par bya ste/_a la la de bzhin gshegs pa dgra bcom pa yang dag par rdzogs pa'i sangs rgyas de dag mdzes pa ni ngo mtshar te/_bdag kyang ma 'ongs pa'i dus na lus yongs su grub pa 'di lta bu dang ldan par 'gyur ro/_/mtshan 'di lta bu dag 
[\[24b.2\]]yongs su rdzogs par 'gyur ro/_/bdag kyang tshul khrims 'di lta bu dang ldan par 'gyur ro/_/de bzhin du ting nge 'dzin dang /_de bzhin du shes rab dang /_de bzhin du rnam par grol ba dang /_de bzhin du rnam par grol ba'i ye shes mthong ba dang ldan par 'gyur ro/_/bdag kyang de bzhin du bla na 
[\[24b.3\]]med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/mngon par rdzogs par sangs rgyas nas kyang 'khor bzhi dang lha dang bcas pa'i 'jig rten la chos 'chad par 'gyur ro snyam du bslab par bya'o/_/des de ltar rnam pa thams cad kyi mchog dang ldan par yid la 
[\[24b.4\]]byas nas yang 'di ltar bslab par bya ste/_nga zhes bya ba'i chos de ni gang yin nga'i zhes bya ba'i chos de yang gang yin/_byang chub de yang gang yin/_byang chub mngon par rdzogs par 'tshang rgya ba de yang su yin/_ci lus kyis byang chub mngon par rdzogs par 'tshang rgya'am/_'on te sems kyis byang chub 
[\[24b.5\]]mngon par rdzogs par 'tshang rgya/_gal te lus kyis byang chub mngon par rdzogs par 'tshang rgya zhes byar ni lus ni bems po g.yo ba med pa/_byed pa med pa/_sems pa med pa/_rtswa dang /_shing dang /_rdo dang /_rtsig pa dang /_mig yor dang 'dra ba yin la/_byang chub ni gzugs med pa/_bstan du med 
[\[24b.6\]]pa/_mi snang ba/_rnam par rig par byed pa ma yin na/_bems po g.yo ba med pa/_byed pa med pa/_sems pa med pa'i lus kyis gzugs med pa/_bstan du med pa/_mi snang ba/_rnam par rig par mi byed pa'i byang chub mngon par rdzogs par 'tshang rgya bar ji ltar 'gyur/_ci ste sems 
[\[24b.7\]]kyis byang chub mngon par rdzogs par 'tshang rgya zhes byar ni sems ni gzugs med pa/_bstan du med pa/_mi snang ba/_rnam par rig par byed pa ma yin pa/_sgyu ma lta bu yin la/_byang chub ni gzugs med pa/_bstan du med pa/_mi snang ba/_rnam par rig par byed pa ma yin na/_gzugs 
[\[25a\]]
[\[25a.1\]]med pa/_bstan du med pa/_mi snang ba/_rnam par rig par byed pa ma yin la/_sgyu ma lta bu'i sems kyis gzugs med pa/_bstan du med pa/_mi snang ba/_rnam par rig par byed pa ma yin pa'i byang chub mngon par rdzogs par 'tshang rgya bar ji ltar 'gyur snyam du bslab 
[\[25a.2\]]par bya'o/_/bzang skyong de la byang chub sems dpa'as 'di ltar bslab par bya ste/_lus kyis byang chub mngon par rdzogs par 'tshang mi rgya'o/_/sems kyis byang chub mngon par rdzogs par 'tshang mi rgya'o/_/sems kyis sems med pa yang byang chub mngon par rdzogs par 'tshang mi 
[\[25a.3\]]rgya'o/_/gzugs kyis gzugs med pa yang byang chub mngon par rdzogs par 'tshang mi rgya'o/_/sems kyis sems kyang byang chub mngon par rdzogs par 'tshang mi rgya'o/_/gzugs kyis gzugs kyang byang chub mngon par rdzogs par 'tshang mi rgya'o snyam du bslab par bya'o/_/bzang 
[\[25a.4\]]skyong de ci'i phyir zhe na/_de bzhin gshegs pa'i sku ni mthar 'dzin pa thams cad rnam par spangs pa ste/_des na de bzhin gshegs pa lus la lus kyi rjes su gzigs shing spyod do/_/sems la sems kyi rjes su gzigs shing spyod do/_/bzang skyong shes rab gang chos thams 
[\[25a.5\]]cad rab tu shes par byed pa'i shes rab gzugs med pa/_bstan du med pa/_mi snang ba/_rnam par rig par byed pa ma yin pa/_zag pa med pa de yang mngon par rdzogs par 'tshang rgya bar yang mi 'gyur ro/_/mngon par rdzogs par 'tshang mi rgya bar yang mi 'gyur ro/_/de ci'i phyir 
[\[25a.6\]]zhe na/_'di ltar de bzhin gshegs pa rnams kyi sku zag pa med pa/_de bzhin gshegs pa rnams kyi thugs zag pa med pa/_de bzhin gshegs pa dgra bcom pa yang dag par rdzogs pa'i sangs rgyas rnams kyi gzugs kyang zag pa med pa/_de bzhin gshegs pa dgra bcom 
[\[25a.7\]]pa yang dag par rdzogs pa'i sangs rgyas rnams kyi tshor ba dang /_'du shes dang /_'du byed dang /_rnam par shes pa rnams kyang zag pa med pa yin na/_de bzhin gshegs pa dgra bcom pa yang dag par rdzogs pa'i sangs rgyas rnams kyi tshul khrims sam/_ting nge 'dzin tam 
[\[25b\]]
[\[25b.1\]]shes rab bam/_rnam par grol ba'am/_rnam par grol ba'i ye shes mthong ba zag pa med pa yin par lta smos kyang ci dgos/_bzang skyong de bzhin gshegs pa dgra bcom pa yang dag par rdzogs pa'i sangs rgyas rnams kyi chos thams cad kyang zag pa med pa'o/_/de bzhin 
[\[25b.2\]]gshegs pa dgra bcom pa yang dag par rdzogs pa'i sangs rgyas rnams kyis dam pa'i chos gang bshad pa'am/_'chad pa'am/_'chang bar 'gyur ba'i chos de yang zag pa med pa ste/_byis pa mi mkhas pa rnams kyis mi shes kyi/_mkhas pa rnams kyis yang dag par rtogs 
[\[25b.3\]]so/_/bzang skyong de'i tshe na byang chub sems dpas 'di ltar bslab par bya ste/_ci lus kyis byang chub mngon par 'tshang rgya'am/_'on te shes rab kyis byang chub mngon par rdzogs par 'tshang rgya bar 'gyur snyam du bslab par bya'o/_/bzang skyong de la byang chub sems dpa' sems 
[\[25b.4\]]dpa' chen pos 'di ltar lus kyis kyang byang chub mngon par 'tshang mi rgya/_shes rab kyis kyang ma yin no snyam du bslab par bya'o/_/de ci'i phyir zhe na/_shes rab de ni zag pa med cing rnam pa thams cad du yongs su btsal kyang mi dmigs te/_de de'i rgyus byang chub btsal ba la btang 
[\[25b.5\]]snyoms su 'gyur ro/_/de ci'i phyir zhe na/_byang chub de yang zag pa med cing rnam pa thams cad du yongs su btsal kyang mi dmigs so/_/des rang gis lus dang /_rang gis sems yongs su btsal kyang mi dmigs so/_/des de ltar chos thams cad yongs su btsal kyang mi dmigs 
[\[25b.6\]]so/_/su zhig byang chub mngon par rdzogs par 'tshang rgya zhes kyang mi dmigs so/_/gang gis byang chub mngon par 'tshang rgya zhes kyang mi dmigs so/_/ci zhig byang chub mngon par rdzogs par 'tshang rgya bar bya zhes kyang mi dmigs shing mi mthong ngo /_/de chos thams cad la de ltar rnam par 
[\[25b.7\]]lta ba na yang dag par mi mthong ngo /_/de chos thams cad rang bzhin gyis zhi bar yang dag par rjes su mi mthong yang de dag rang bzhin gyis zhi ba ni ma yin no/_/de ci'i phyir zhe na/_gang ma skyes pa de ni ma zhi ba'i phyir ro/_/de ma skyes pa zhi ba'i chos thams cad la zhi ba'i chos rnams su rtog go_/
[\[26a\]]
[\[26a.1\]]zhi ba'i chos thams cad la zhi ba dang bral bar rtog go/_/des de ltar brtags nas chos rnams zhi ba zhes kyang brtag par mi bya'o/_/ma zhi bar yang brtag par mi bya'o/_/bzang skyong de ci'i phyir zhe na/_chos thams cad ni ma skyes pa dang /_yongs su ma grub pa'i phyir ro/_/
[\[26a.2\]]bzang skyong 'di lta ste dper na skyes bu la la zhig me ma bus ma 'bar bar 'di skad du bdag gis me 'di zhi bar bya'o zhes zer na/_bzang skyong de ji snyam du sems/_skyes bu de yang dag par smra bas smra ba yin nam/_bzang skyong gis gsol pa/_btsun pa bcom ldan 'das de ni ma lags so/_/
[\[26a.3\]]bcom ldan 'das kyis bka' stsal pa/_bzang skyong de bzhin du chos thams cad mi dmigs pa'i phyir ro/_/gang zhig 'di skad du 'jig rten gyi kun rdzob ma gtogs par nga ni chos thams cad yongs su shes par 'gyur ro/_/nga ni chos thams cad spong bar 'gyur ro/_/nga ni chos thams 
[\[26a.4\]]cad mngon sum du byed par 'gyur ro/_/nga ni chos thams cad bsgom par 'gyur ro/_/nga ni chos thams cad zhi bar byed par 'gyur ro/_/nga ni chos thams cad thob par 'gyur ro/_/nga ni rgyun tu zhugs pa'i 'bras bu thob par 'gyur ro/_/nga ni lan cig phyir 'ong ba'i 'bras bu thob 
[\[26a.5\]]par 'gyur ro/_/nga ni phyir mi 'ong ba'i 'bras bu thob par 'gyur ro/_/nga ni dgra bcom pa nyid thob par 'gyur ro/_/nga ni rang byang chub thob par 'gyur ro/_/nga ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/nga ni bla na med pa yang dag 
[\[26a.6\]]par rdzogs pa'i byang chub mngon par rdzogs par sangs rgyas nas chos ston par 'gyur ro/_/nga ni sems can rnams 'khor ba las yongs su thar bar byed par 'gyur ro zhes zer na de yang dag par smra bas smra ba yin nam/_bzang skyong gis gsol pa/_btsun pa bcom ldan 'das de ni ma 
[\[26a.7\]]lags so/_/bcom ldan 'das kyis bka' stsal pa/_bzang skyong de lta bas na rigs kyi bu'am/_rigs kyi bu mo dag yang dag par rdzogs pa'i byang chub 'dod pa dang /_rigs kyi bu'am/_rigs kyi bu mo rang byang chub 'dod pa dang /_dgra bcom pa nyid 'dod pas chos de dag la de 
[\[26b\]]
[\[26b.1\]]ltar brtag par bya'o/_/chos de dag la de ltar brtags nas chos rnams zhi ba zhes brtag par mi bya'o/_/chos rnams ma zhi ba zhes kyang brtag par mi bya'o/_/bzang skyong de ci'i phyir zhe na/_'di ltar gang la la zhig ci yang med cing ma skyes te/_yongs su ma grub pa'i chos thams 
[\[26b.2\]]cad la chos thams cad zhi ba'o zhes rtog na 'di ni mtha' gcig go/_/chos thams cad ma zhi ba'o zhes rtog na 'di ni mtha' gnyis pa'o/_/bzang skyong gang zhi ba dang ma zhi ba'i mtha' 'di gnyis mi dmigs pa dang /_mi rtog pa dang /_rnam par mi sgrub pa dang /_yid la mi byed pa dang /_kun tu 
[\[26b.3\]]mi spyod pa 'di ni bgrang ba'i tshul du 'jig rten gyi kun rdzob kyi bstan pas dbu ma'i lam zhes bya ste/_don dam par ni 'di la mtha' dang dbung dmigs su med do/_/bzang skyong de ci'i phyir zhe na/_'di ltar chos thams cad ni nam mkha' dang 'dra ba mya ngan las 'das pa dang mnyam pa ste/_de 
[\[26b.4\]]dag ni chad pa med pa/_ma zhig pa/_mi rtag pa/_ther zug tu gnas pa ma yin pa/_yul na mi gnas pa/_phyogs na mi gnas pa/_mtshan ma med pa/_grangs med pa ste/_mkhas pa rnams kyis kyang de la grangs kyis nye bar mi 'gro zhing mi dmigs pas na chos thams cad ni grangs med 
[\[26b.5\]]pa zhes bya'o/_/bzang skyong de ltar byang chub sems dpas de bzhin gshegs pa dgra bcom pa yang dag par rdzogs pa'i sangs rgyas de dag mthong nas mngon par zhen par mi bya'o/_/de ci'i phyir zhe na/_bzang skyong chos thams cad ni mngon par zhen par bya ba ma yin zhing /_de dag la ni 
[\[26b.6\]]mngon par zhen pa med pa ste/_rtsa ba chad pa/_rtsa ba dang bral ba/_rten pa med pa zhes bya'o/_/bzang skyong byang chub sems dpa' da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di ci nas kyang sangs rgyas bcom ldan 'das de dag mthong na mchog tu 
[\[26b.7\]]'dzin pa med cing mi dmigs pa dang /_log par 'dzin pa med pa de ltar bsgom par bya'o/_/de ci'i phyir zhe na/_bzang skyong chos thams cad ni gzung ba med pa ste/_shin tu zhi ba nam mkha' dang 'dra ba mya ngan las 'das pa dang mnyam pa'o zhes de bzhin gshegs pas bka' stsal ba'i 
[\[27a\]]
[\[27a.1\]]phyir ro/_/bzang skyong 'di lta ste dper na gser gyi gar bu shin tu bsregs pa/_shin tu btsos pa lcags kyi thu lum dang 'dra ba ni mkhas pa rnams kyis 'dzin par mi byed do/_/bzang skyong de ci'i phyir zhe na/_'di ltar de ni tsha ba'i bdag nyid de/_bzang skyong de ni rin po che'i mchog 
[\[27a.2\]]gser yin mod kyi/_'on kyang bzang skyong 'di lta ste/_shin tu tsha ba'i phyir 'dzin par mi byed do/_/bzang skyong de bzhin du byang chub sems dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs rgyas de dag mthong na mngon par zhen par mi bya'o/_/
[\[27a.3\]]gzugs dang /_tshor ba dang /_'du shes dang /_'du byed dang /_rnam par shes pa rnams su yang mngon par zhen par mi bya'o/_/tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bar yang mngon par zhen par mi bya'o/_/sangs 
[\[27a.4\]]rgyas kyi chos thams cad du'ang mngon par zhen par mi bya'o/_/rnam pa thams cad du'ang mngon par zhen par mi bya'o/_/bzang skyong de ci'i phyir zhe na/_'di ltar mngon par zhen pa ni 'khor ba'i bdag nyid can sdug bsngal gyi chos thams cad skyed pa'o/_/bzang skyong 'on kyang byang chub sems 
[\[27a.5\]]dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs rgyas de dag mthong na/_'di ltar yon tan gyi chos rmad du byung ba dang ldan pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis 'di lta ste/_ye shes chen 
[\[27a.6\]]po dang /_sangs rgyas kyi ye shes dang /_de bzhin gshegs pa'i ye shes dang /_rang byung gi ye shes dang /_mi mnyam pa dang mnyam pa'i ye shes dang /_'jig rten gsum po thams cad las khyad par du 'phags pa'i ye shes ni ngo mtshar che'o zhes de ltar yon tan gyi chos khyad par du 
[\[27a.7\]]'phags pa la 'dod par bya'o/_/byang chub sems dpa' sems dpa' chen pos 'di la 'dod par bya'i ye shes de la mngon par zhen par mi bya'o/_/bzang skyong byang chub sems dpa' sems dpa' chen pos ting nge 'dzin 'di la yang mngon par zhen par mi bya'o/_/de ci'i phyir zhe na/_bzang 
[\[27b\]]
[\[27b.1\]]skyong chos 'di dag ni mngon par zhen pa med pa'i mngon sum du 'gyur ro/_/de nas bcom ldan 'das kyis de'i tshe tshigs su bcad pa 'di dag gsungs so/_/me long phyis pa'am 'bru mar snod dag la/_/bud med brgyan pas bzhin ni bltas byas te/_/de la de ni 'dod chags skyes gyur nas/_/
[\[27b.2\]]'dod pa tshol zhing kun tu rgyug par byed/_/med pa'i chos la bud med phyin ci log_/mi bzad gdungs shing 'dod pas gzir gyur pa/_/bud med rang gi lus kyis bslus gyur pa/_/chos 'di rnams ni gsog tu mi shes ltar/_/byang chub 'tshang rgya bdud rtsi rig 'gyur zhing /_/sdug 
[\[27b.3\]]bsngal gzir ba'i sems can dgrol 'gyur snyam/_/byang chub sems dpa' sems ni de bzhin te/_/mi shes pas ni sems can zhes kyang bya/_/don dam la ni gang zhig skye 'chi dang /_/mya ngan 'da' ba'i sems can 'ga' mi dmigs/_/chos rnams gzung med nam mkha'i zla 
[\[27b.4\]]ba 'dra/_/byang chub btsal kyang rnyed par mi 'gyur te/_/gzugs brnyan lta bu nam mkha'i zla ba 'dra/_/sgyu ma lta bu stong pa smig rgyu 'dra/_/chos rnams dngos po med cing rang bzhin stong /_/de la byis pa rtag tu yod 'du shes/_/'di la mi ni nyon mongs 'ga' med par/_/byang chub 
[\[27b.5\]]mkhas pa gang gis shes gyur cing /_/'jig rten 'khrul bar don dam shes gyur na/_/de ni 'jig rten gtso bo sangs rgyas 'gyur/_/sangs rgyas byang chub sems kyis brtags pa yin/_/sems kyang rnam dag rang bzhin 'od gsal zhing /_/rnyog med 'gro ba kun dang ma 'dres par/_/gang 
[\[27b.6\]]gis shes pa byang chub mchog 'tshang rgya/_/chos kun zag pa med cing gzugs med la/_/dben zhing stong par rnam par mi rtog par/_/'dod chags bral zhing sems ni rnam grol te/_/gang gis shes pas ting 'dzin 'di thob bo/_/rgyal ba'i sku la dmigs par byas nas su/_/rang 
[\[27b.7\]]bzhin rnam dag chos ni mnyan par byos/_/sgom dang rnam sgom [{]chung zad [,]cung zad [}]'dir ma byed/_/ting 'dzin 'di ni rnyed par dka' mi 'gyur/_/nam mkha'i 'du shes la ni gnas byas na/_/phra rab rdul gyi 'du shes 'gag par 'gyur/_/rtog pa med cing ma byas zhig med par/_/gang gis shes 
[\[28a\]]
[\[28a.1\]]pas ting 'dzin 'di thob po/_/gzugs kun rtog pa med par shes byas nas/_/mig gis gang du bltas kyang mi chags shing /_/'jig rten 'dir ni nyi ma bdun shar ba/_/de ltar des ni sangs rgyas mthong bar 'gyur/_/mig kyang rnam dag rna ba'ang yongs dag cing /_/
[\[28a.2\]]brtson 'grus brtsams la dran ldan shes bzhin gyis/_/ting 'dzin 'di ni legs par bsgom byas te/_/mang du thos pa bsam gyis mi khyab 'dzin/_/mi mthong ting 'dzin de ni gang yin dang /_/sems can kun gyi ting 'dzin gang yin te/_/gang gis mi mthong gang gis rnam mi mthong /_/
[\[28a.3\]]'dir ni mu stegs mang po gzhan brlag 'gyur/_/mtshan ma'i 'du shes dag ni bsal byas na/_/de ni sems kyang rnam dag sangs rgyas mthong /_/mthong bar gyur nas phyir yang mi mthong la/_/de ni 'jig rten gtso bo sangs rgyas 'gyur/_/de yi mdun na sa med chu yang med/_/me yang med 
[\[28a.4\]]cing rlung med nam mkha' 'ang med/_/des kyang sangs rgyas rnams ni bzhugs gyur cing /_/dam pa'i chos 'chad pa ni dmigs par 'gyur/_/ji ltar nga ni chos 'chad 'dug pa la/_/gang dag chos 'dod pa rnams lta ba bzhin/_/sangs rgyas de bzhin chos mchog ma gtogs par/_/de la 
[\[28a.5\]]dmigs pa gzhan ni mi 'byung ngo /_/de lta bu dang ldan pa dag la ni/_/ting 'dzin rdul bral 'di ni legs bzung ba'i/_/sangs rgyas mang po 'chad pa ma gtogs par/_/nyan ston gzhan ni gang yang mi dmigs so/_/gang zhig ting 'dzin zhi ba 'phags pa 'di/_/ma bshad pa dang 'chad par 
[\[28a.6\]]mi 'gyur ba'i/_/sangs rgyas sngar 'das gang yang ma byung zhing /_/ma byon pa dang gang yang mi bzhugs so/_/srog chags dag la phan phyir 'jig rten du/_/da ltar mi yi mchog tu nga byung ba'ang /_/sangs rgyas 'dren 'di rjes su dran gyur te/_/ting 'dzin zhi ba lta dka' 'di 'chad do/_/lus dang de 
[\[28a.7\]]bzhin srog la'ang mi lta zhing /_/sangs rgyas yon tan rnams ni tshol 'dod pas/_/ting 'dzin 'di la gnas par byas nas ni/_/sangs rgyas byang chub rnyed par mi dka'o/_/rang bzhin gcig pa'i mi mchog mang po dag_/mkhas pa gang gis mthong nas zhu 'dod pa/_/des ni rings shing rings par myur tshul du/_/
[\[28b\]]
[\[28b.1\]]rdul med dag pa'i ting 'dzin bsgom par bya/_/gang zhig sems can dag la phan phyir zhugs/_/thos mang rgya che bsam gyis mi khyab tshol/_/des ni rings shing rings par myur tshol du/_/rdul med dag pa'i ting 'dzin bsgom par bya/_/'di la 'dod chags med cing zhe sdang med/_/'di la gti 
[\[28b.2\]]mug med cing phrag dog med/_/'di la shes dang mi shes pa yang med/_/de bas ting 'dzin zhi ba 'di shes byos/_/bzang skyong gis zhus pa'i ting nge 'dzin gyi le'u ste brgyad pa'o//_//de skad ces bka' stsal pa dang /_byang chub sems dpa' sems dpa' chen po bzang skyong 
[\[28b.3\]]gis bcom ldan 'das la 'di skad ces gsol to/_/btsun pa bcom ldan 'das 'di ltar ting nge 'dzin zab mo 'di bcom ldan 'das kyis bshad pa ngo mtshar to/_/btsun pa bcom ldan 'das byang chub sems dpa' sems dpa' chen po khyim gyi gnas nas mngon par byung ba rnams ting nge 
[\[28b.4\]]'dzin 'di thos nas lung nod pa 'am bsgom par 'tshal na/_bcom ldan 'das byang chub sems dpa' des chos gang dag la gnas te/_ting nge 'dzin 'di lung mnod par bgyi/_bsgom par bgyi/_de skad ces gsol ba dang /_bcom ldan 'das kyis byang chub sems dpa' sems dpa' chen po 
[\[28b.5\]]bzang skyong la 'di skad ces bka' stsal to/_/bzang skyong byang chub sems dpa' khyim gyi gnas nas mngon par byung ba ting nge 'dzin 'di thos nas lung mnod pa'am/_bsgom par 'dod pa des tshul khrims yongs su dag par bya'o/_/tshul khrims la skyon med par bya'o/_/byang chub sems 
[\[28b.6\]]dpa' bzang skyong gis gsol pa/_btsun pa bcom ldan 'das ji ltar na byang chub sems dpa' khyim gyi gnas nas mngon par byung ba tshul khrims yongs su dag pa dang /_tshul khrims la skyon ma mchis pa lags/_bcom ldan 'das kyis bka' stsal pa/_bzang skyong byang chub sems 
[\[28b.7\]]dpa' khyim gyi gnas nas mngon par byung ba gang ting nge 'dzin 'di thos nas lung mnod pa'am/_bsgom par 'dod pa'i byang chub sems dpa' des so sor thar pa'i sdom pas bsdam par bya'o/_/cho ga dang spyod yul phun sum tshogs pa dang /_kha na ma tho ba chung rab la yang 'jigs par 
[\[29a\]]
[\[29a.1\]]lta ba dang /_spyod lam yongs su dag par bya'o/_/yang dag par blangs te bslab pa'i gzhi rnams la bslab par bya'o/_/zab mo la mos pa dang /_dmigs su med pa la bzod par bya'o/_/stong pa nyid dang /_mtshan ma med pa dang /_smon pa med pa'i chos thos nas 
[\[29a.2\]]mi skrag par bya'o/_/mi dngang bar bya'o/_/dngang bar mi 'gyur bar bya'o/_/bzang skyong de ltar na byang chub sems dpa' khyim gyi gnas nas mngon par byung ba tshul khrims yongs su dag pa dang /_tshul khrims la skyon med pa yin no/_/byang chub sems dpa' bzang skyong gis gsol pa/_
[\[29a.3\]]btsun pa bcom ldan 'das ji ltar na byang chub sems dpa' khyim gyi gnas nas mngon par byung ba tshul khrims yongs su ma dag pa dang /_tshul khrims la skyon mchis pa lags/_bcom ldan 'das kyis bka' stsal pa/_bzang skyong byang chub sems dpa' khyim gyi gnas nas mngon 
[\[29a.4\]]par byung ba gang la la gzugs la gnas te tshangs par spyad pa spyod pa dang /_tshor ba dang /_'du shes dang /_'du byed dang /_rnam par shes pa la gnas te tshangs par spyad pa spyod cing bdag gi tshul khrims dang /_dka' thub dang /_tshangs par spyod pa 'dis lha'am lha la la zhig tu gyur 
[\[29a.5\]]cig ces zer ba 'di ni bzang skyong byang chub sems dpa' khyim gyi gnas nas mngon par byung ba'i tshul khrims yongs su ma dag pa yin tshul khrims la skyon yod pa yin no/_/'di lta ste srid pa'i 'du shes mchog tu bzung nas de 'dod pa la bsten par 'dod cing srid par skye ba'i gnas gzung bar 
[\[29a.6\]]'dod pas tshul khrims yongs su ma dag pa yin no/_/bzang skyong de bas na byang chub sems dpa' khyim gyi gnas nas mngon par byung ba gang ting nge 'dzin 'di thos nas 'chad pa'am/_bsgom par 'dod pa des tshul khrims yongs su dag par bya'o/_/tshul khrims la skyon med par 
[\[29a.7\]]bya'o/_/tshul khrims 'dren ma ma yin par bya'o/_/tshul khrims ma nyams par bya'o/_/tshul khrims sra srer ma gyur par bya'o/_/rten pa med pa'i tshul khrims dang /_mchog tu 'dzin pa med pa'i tshul khrims dang /_dmigs pa med pa'i tshul khrims dang /_ma zhig pa'i tshul khrims dang /_mkhas pas bsngags pa'i tshul 
[\[29b\]]
[\[29b.1\]]khrims dang /_'phags pas bsngags pa'i tshul khrims rnams su bya'o/_/des sbyin pa 'byed pa la dga' bar bya'o/_/'di lta ste sbyin pa'i mchog sbyin pa bla na med pa/_chos kyi sbyin pa la brtson 'grus brtsam par bya'o/_/dran pa nye bar gnas par bya'o/_/dad pa dang ldan par bya'o/_/des pa 
[\[29b.2\]]dang ngo tsha shes pa dang ldan pa dang /_khrel yod pa phun sum tshogs par bya'o/_/rnyed pa dang bkur sti dang tshigs su bcad pa la lhag par ma zhen par bya'o/_/ser sna med cing phrag dog med pa dang sbyangs pa'i yon tan dang yo byad bsnyungs par bya'o/_/'jig rten pa'i gtam don du mi gnyer gyi 
[\[29b.3\]]gtam yongs su spang zhing /_'jig rten las 'das pa'i gtam don du gnyer bar bya'o/_/byas pa shes pa dang byas pa gzo bar bya'o/_/sgra chung ba dang smra ba nyung bar bya'o/_/gus pa dang bcas pa dang zhe sa dang bcas par bya'o/_/'di lta ste dge ba'i bshes gnyen ni rnyed par dka' bas slob 
[\[29b.4\]]dpon dang mkhan po la bsnyen bkur bya bar spro bar bya'o/_/des su las chos 'di lta bu 'di rnams thos par 'gyur ba dang blangs pa dang /_glegs bam du bris par 'gyur ba dang /_tshig gis ston pa'i rag las par 'gyur ba de dang /_gang las mdo sde 'di lta bu kun chub par byed pa'am/_kun chub 
[\[29b.5\]]par byed par 'gyur ba'am/_glegs bam du 'dri ba'am/_bris par 'gyur ba de la des phar 'du shes bskyed par bya'o/_/dge ba'i bshes gnyen du 'du shes bskyed par bya'o/_/ston par 'du shes bskyed par bya'o/_/de chos de lta bu 'di rnams kyi don dang byang chub yongs su smin par bya 
[\[29b.6\]]ba'i phyir des de la lhag par yang dga' ba dang dang ba dang gus pa bskyed par bya'o/_/bzang skyong gal te byang chub sems dpa'i theg pa pa'am/_nyan thos kyi theg pa pa'am/_rang sangs rgyas kyi theg pa pa'i rigs kyi bu'am/_rigs kyi bu mo dag chos 'di lta bu 'di rnams kyi chos 'chad pa'i 
[\[29b.7\]]dge slong la dga' ba dang /_dang ba dang /_gus pa mi skyed cing dge ba'i bshes gnyen gyi 'du shes dang /_ston pa'i 'du shes kyang mi skyed na/_bzang skyong byang chub sems dpa'i theg pa pa'am/_nyan thos kyi theg pa pa'am/_rang sangs rgyas kyi theg pa pa'i rigs kyi bu'am/_rigs kyi bu mo 
[\[30a\]]
[\[30a.1\]]de dag chos 'di lta bu kun chub par ma byas pa'i chos rnams kun chub par 'gyur ba dang /_kun chub par byas pa'i chos rnams gnas pa dang /_chud mi za ba dang med par mi 'gyur ba ni gnas ma yin te skabs med do/_/byang chub sems dpa'i theg pa pa'i rigs 
[\[30a.2\]]kyi bu des ting nge 'dzin 'di 'thob pa de yang gnas med do/_/bzang skyong de ci'i phyir zhe na/_'di ltar ma gus pas ni dam pa'i chos nub par 'gyur ba'i phyir ro/_/bzang skyong gal te byang chub sems dpa'i theg pa pa'i rigs kyi bu'am rigs kyi bu mo'am/_nyan thos dang /_rang sangs 
[\[30a.3\]]rgyas kyi theg pa pa'i rigs kyi bu'am/_rigs kyi bu mo de dag chos 'di lta bu 'di dag ston par byed pa'i dge slong dang /_gang la las chos kyi rnam grangs 'di lta bu 'di kun chub par byed par 'gyur ba dang /_kun chub par byas pa dang /_glegs bam du bris par gyur pa de dag la dga' ba dang /_
[\[30a.4\]]dang ba dang gus pa'ang skyed cing /_dge ba'i bshes gnyen gyi 'du shes dang /_ston pa'i 'du shes kyang nye bar gzhog na/_bzang skyong byang chub sems dpa'i theg pa pa'am/_nyan thos kyi theg pa pa'am/_rang sangs rgyas kyi theg pa pa'i rigs kyi bu'am/_rigs kyi bu mo de dag kun 
[\[30a.5\]]chub par ma byas pa'i chos rnams kun chub par 'gyur ba dang /_kun chub par byas pa'i chos rnams gnas pa dang /_chud mi za ba dang /_med par mi 'gyur ba'i gnas yin te/_de ni gnas yod do/_/bzang skyong de bas na khyod mos par bya'o/_/khyod kyi khong du chud par bya'o/_/'di ltar 
[\[30a.6\]]chos 'di lta bu ston pa'i dge slong rnams la dga' ba dang dang ba dang gus pa bskyed par bya'o/_/dge ba'i bshes gnyen du 'du shes pa dang /_ston par 'du shes bskyed par bya ste/_'di ni nga'i rjes su bstan pa yin no/_/bzang skyong gzhan yang byang chub sems dpa' khyim gyi gnas nas 
[\[30a.7\]]mngon par byung ba ting nge 'dzin 'di lung nod par 'dod pa dang /_bsgom par 'dod pa des 'gyod pa dang bral bar bya'o/_/dgon pa la dga' ba dang /_dgon pa la gzhol ba dang /_dgon pa la 'bab pa dang /_dgon pa la bab par bya'o/_/ljongs kyi phyogs la mngon par mi dga' bar bya'o/_/
[\[30b\]]
[\[30b.1\]]mdza' bo'i khyim dang zas sbyin pa'i khyim mi 'dod pas srog la mi lta bar bya'o/_/lus gtong bas lus la mi chags pa dang /_dgon pa'i 'du shes thob par bya'o/_/rnyed pa dang bkur sti dang tshigs su bcad pa la mi brten pa dang /_dam pa'i chos rab tu gzung bar bya'o/_/lhung bzed 
[\[30b.2\]]dang chos gos la mi chags pa dang mi [{]stsogs [,]sogs [}]par bya'o/_/mgron du gnyer mi dgos par bsod snyoms spyad par bya'o/_/'dzem zhing 'gyod pa dang ldan par bya'o/_/gser bdag gir mi byed par bya'o/_/kun nas ldang ba med pas 'gyod pa dang bral bar bya'o/_/khong khro ba spangs pas 
[\[30b.3\]]byams pa la gnas par bya'o/_/'tshe ba spangs pas snying rje la gnas par bya'o/_/mngon par mi dga' ba spangs pas dga' ba la gnas par bya'o/_/mtshan ma thams cad spangs pas btang snyoms la gnas par bya'o/_/brtson 'grus brtsams pas bslab pa 'dod par bya'o/_/rmugs 
[\[30b.4\]]pa dang gnyid kyis mi non par 'chag pa la zhugs par bya'o/_/bzang skyong de bas na byang chub sems dpa' khyim gyi gnas nas byung ba ting nge 'dzin 'di thos nas lung mnod pa dang /_bsgom par 'dod pa des chos de dag la gnas te/_ting nge 'dzin 'di lung mnod par bya'o/_/bsgom par 
[\[30b.5\]]bya'o/_/de skad ces bka' stsal pa dang /_byang chub sems dpa' sems dpa' chen po bzang skyong gis/_bcom ldan 'das la 'di skad ces gsol to/_/btsun pa bcom ldan 'das 'di ltar rgya che zhing bzang ba'i chos 'di dag de bzhin gshegs pas bstan cing gsungs pa ni ngo mtshar to/_/
[\[30b.6\]]btsun pa bcom ldan 'das byang chub sems dpa' le lo can gang dag 'byung ba de dag ni ting nge 'dzin 'di thos nas/_skrag par 'gyur/_dngang bar 'gyur/_dngang bar bgyid par 'gyur ro/_/chos de lta bur bzang ba de dag 'chad pa la yang dga' ba dang /_mgu ba dang /_dang ba rgya chen 
[\[30b.7\]]po mi 'thob cing de dag 'di snyam du bdag cag ni de bzhin gshegs pa dgra bcom pa yang dag par rdzogs pa'i sangs rgyas gzhan las ting nge 'dzin 'di bsgrub par bya'o/_/da ltar ni bdag cag lus skem zhing nad mang ngo snyam du sems par 'gyur te/_de dag da ltar gyi sangs rgyas mngon 
[\[31a\]]
[\[31a.1\]]sum du bzhugs pa'i ting nge 'dzin 'di thos nas zhum par 'gyur kun tu zhum par 'gyur zhing /_da ltar gyi sangs rgyas mngon sum du bzhugs pa'i ting nge 'dzin 'di bsgrub par brtson 'grus kyang mi rtsom par 'gyur ro/_/btsun pa bcom ldan 'das yang byang chub sems 
[\[31a.2\]]dpa' sems dpa' chen po brtson 'grus brtsams pa'i dran pa la gnas pa/_chos 'tshal ba/_chos la gus pa/_chos 'dzin pa/_chos ston pa/_chos smra ba/_chos yongs su len pa/_chos kyi rjes su 'thun pa'i chos la spyod pa/_lus dang srog yongs su gtong ba/_rnyed pa dang 
[\[31a.3\]]bkur sti dang tshigs su bcad pa la mi rten pa/_yon tan grags pa mi 'tshal ba/_lhung bzed dang chos gos la mi chags pa/_grong dang /_grong khyer dang /_grong rdal dang /_ljongs dang /_rgyal srid dang /_yul 'khor dang /_pho brang 'khor la mngon par mi dga' ba/_dben pa la gzhol 
[\[31a.4\]]ba/_dben pa la 'bab pa/_dben pa la bab pa gang dag 'byung ba de dag ni da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di thos nas zhum par mi 'gyur/_kun du zhum par mi 'gyur/_skrag par mi 'gyur/_dngang bar mi 'gyur/_dngang bar bgyid 
[\[31a.5\]]par mi 'gyur ba'i steng du dga' ba dang /_mgu ba dang /_dang ba rgya chen po yang 'thob bo/_/de dag ting nge 'dzin 'di gzung ba dang /_kun chub par bya ba dang /_bcang ba dang /_bklag pa dang /_yi ger bri ba dang /_bstan pa dang /_bsgom pa'i slad du brtson 'grus rgya chen po yang rtsom 
[\[31a.6\]]mo/_/btsun pa bcom ldan 'das rigs kyi bu'am/_rigs kyi bu mo 'di dag ni ma byon pa'i sangs rgyas las mang du thos pa 'tshal bar mi 'gyur ro/_/sngags dang yon tan dang chos kyi khyad par bsgrub pa'i slad du sbyor bar yang mi 'gyur ro/_/de lta lags kyis kyang btsun pa bcom 
[\[31a.7\]]ldan 'das ma 'ongs pa'i dus na rigs kyi bu'am rigs kyi bu mo sngon gyi rgyal ba la bgyi ba bgyis pa/_brtson 'grus brtsams pa gang dag 'byung ba de dag ni de bzhin gshegs pas gsungs pa'i ting nge 'dzin 'di lta bu 'di thos nas/_'di snyam du bdag cag ni 'di nyid du lus dang /_pags 
[\[31b\]]
[\[31b.1\]]pa dang /_sha dang /_khrag dang /_rus pa dang /_chu ba dang /_rkang rnams skams shing yongs su skams kyang bla'i/_'di ltar bdag cag le lo can du gyur te 'chi ba'i dus byed par ni mi bya'o/_/bdag cag gis chos rgya che zhing bzang ba 'di lta bu 'di dag kun chub pa dang /_bshad pa dang /_
[\[31b.2\]]bsgom pa ma byas par brtson 'grus gtang bar ni mi bya'o snyam ste/_de ltar brtson 'grus rtsom par 'gyur ro/_/skyes bu dam pa brtson 'grus rtag tu brtsams pa de lta bu de dag de bzhin gshegs pas gsungs pa'i mdo sde 'di lta bu 'di thos nas thos ma thag tu dga' ba dang /_mgu ba dang /_
[\[31b.3\]]dang ba shin tu rgya che ba'ang 'thob bo/_/de skad ces gsol pa dang /_bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/_/bzang skyong legs so legs so/_/yang bzang skyong khyod kyis rjes su 'thun pa'i chos bshad pa ni phyin ci ma 
[\[31b.4\]]log cing de ltar de bzhin yin te/_legs so/_/nga yang de la rjes su yi rang ste/_ngas gang la rjes su yi rang ba de la 'das pa dang /_ma 'ongs pa dang /_da ltar gyi sangs rgyas bcom ldan 'das rnams kyang rjes su yi rang bar mdzad do/_/de nas de'i tshe bcom ldan 'das kyis tshigs su 
[\[31b.5\]]bcad pa 'di dag gsungs so/_/so sor thar par bslab pa ngas bshad gang /_/de kun slob par byed cing dgon par sten/_/sbyangs pa'i yon tan dag la rtag spyod na/_/ting 'dzin 'di ni rnyed par dka' mi 'gyur/_/mgron du gnyer ba thams cad spang byas shing /_/ro la chags pa'ang 
[\[31b.6\]]yongs su spang byas te/_/gang las mnyan la ston par 'du shes shing /_/mnyam zhing mtshungs pa'i 'du shes nye bar gzhog_/phrag dog 'dod pa nga rgyal spang byas la/_/'dod chags zhe sdang gti mug spang byas te/_/bsam gtan sbyor sems yang dag bskyed byas te/_/ting nge 
[\[31b.7\]]'dzin 'di la ni 'jug par bya/_/phrag dog med cing 'dod chags spang byas la/_/rab tu bsdams shing khro ba spang byas te/_/rgyal ba'i sku la dmigs pa dag byas nas/_/ting nge 'dzin 'di la ni 'jug par bya/_/brtson 'grus mi gtong gnyid kyis mi non cing /_/gnyen dang mdza' dang lhan 
[\[32a\]]
[\[32a.1\]]cig mi 'grogs la/_/'chag dang ldan zhing mang dang grogs spongs te/_/ting 'dzin rdul med de ni bsgom par byos/_/bzang skyong gis zhus pa'i ting nge 'dzin gyi le'u ste dgu pa'o//_//bam po bzhi pa/_de skad ces bka' stsal pa dang /_byang chub 
[\[32a.2\]]sems dpa' sems dpa' chen po bzang skyong gis bcom ldan 'das la 'di skad ces gsol to/_/btsun pa bcom ldan 'das theg pa chen po la yang dag par zhugs pa'i dge slong ma gang la la da ltar gyi sangs rgyas mngon sum du bzhugs pa'i ting nge 'dzin 'di thos nas lung mnod pa'am/_
[\[32a.3\]]bsgom par 'tshal na/_btsun pa bcom ldan 'das des chos gang la gnas te/_ting nge 'dzin 'di lung mnod par bgyi/_bsgom par bgyi/_de skad ces gsol pa dang /_bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/_/
[\[32a.4\]]bzang skyong theg pa chen po la yang dag par zhugs pa'i dge slong ma gang la las ting nge 'dzin 'di thos nas lung mnod pa'am/_bsgom par 'dod pa des rtag tu gus pa dang bcas par bya'o/_/rtag tu phrag dog med pa dang mi khro bar bya'o/_/nga rgyal bcom pa dang /_khengs pa med pa dang /_
[\[32a.5\]]brtson 'grus brtsam par bya'o/_/le lo med pa dang rmugs pa dang gnyid spang bar bya'o/_/mi nyal bar sbyor ba la brtson pa dang /_rnyed pa dang /_bkur sti dang /_tshigs su bcad pa dang /_chos gos dang /_zas dang /_mal stan dang /_na ba'i gsos sman dang /_yo byad btsal ba 
[\[32a.6\]]thams cad spang bar bya'o/_/'tsho ba yongs su dag pa dang /_lus dang srog la'ang mi rten par bya'o/_/rtag tu chos 'dod pa dang /_mang du thos pa tshol ba la brtson par bya'o/_/ma chags pa dang zhe mi sdang ba dang /_rmugs pa med pa'i sems su bya'o/_/bdud kyi phyogs spang bar bya'o/_/
[\[32a.7\]]mnye ba dang /_brgyan pa dang /_lus la klubs pa rnams spang bar bya'o/_/lhung bzed dang chos gos la ma chags par bya'o/_/grags pa la mi chags pa dang /_phra ma med pa dang /_ngo mi rtag pa rnams spang bar bya'o/_/bzang skyong de bas na theg pa chen po la yang dag par zhugs 
[\[32b\]]
[\[32b.1\]]pa'i dge slong ma gang ting nge 'dzin 'di thos nas lung mnod pa'am/_bsgom par 'dod pa des slob dpon la ston pa'i 'du shes bzhag ste ting nge 'dzin 'di lung mnod par bya'o/_/chos de dag la gnas te ting nge 'dzin 'di bsgom par bya'o/_/de nas de'i tshe bcom ldan 'das kyis tshigs 
[\[32b.2\]]su bcad pa 'di dag gsungs so/_/dge slong ma gang ting 'dzin 'di 'dod pas/_/rtag tu gus byas phrag dog khro ba dang /_/nga rgyal de bzhin khengs pa spang byas na/_/ting 'dzin 'di ni rnyed par dka' mi 'gyur/_/ting nge 'dzin 'di tshol bar gyur na ni/_/brtson 'grus brtsams 
[\[32b.3\]]shing gnyid ni spang byas la/_/tshol ba thams cad rnam par spang byas te/_/srog la'ang mi rten par ni chos 'dod byos/_/gang zhig ting 'dzin 'di ni gzung 'dod pas/_/nyon mongs gzir bas 'dod chags zhe sdang dang /_/ldan pa'i sems dang gnas par mi bya zhing /_/nam 
[\[32b.4\]]yang bdud kyi zhags pas mi zin byos/_/gang zhig ting 'dzin 'di ni gzung 'dod pas/_/sgyu dang ldan par spyad par mi bya zhing /_/mnye ba dang ni rgyan dang phra ma dang /_/ngo mi rtag pa thams cad spang bar bya/_/lhung bzed phyir dang bsngags pa dag gi phyir/_/skad cig tsam yang rnam par 
[\[32b.5\]]mi rtog go/_/gang las nyan la ston par 'du shes shing /_/mnyam zhing mtshungs pa'i 'du shes nye bar zhog_/bzang skyong gis zhus pa'i ting nge 'dzin gyi le'u ste bcu pa'o//_//de skad ces bka' stsal pa dang /_byang chub sems dpa' sems dpa' chen po bzang skyong gis 
[\[32b.6\]]bcom ldan 'das la 'di skad ces gsol to/_/btsun pa bcom ldan 'das byang chub sems dpa' khyim par gyur pa gos dkar po 'tshal zhing khyim na gnas pa gang ting nge 'dzin 'di thos nas tha na zhag gcig gam zhag gnyis su lung mnod pa'am bsgom par 'tshal na/_btsun pa bcom 
[\[32b.7\]]ldan 'das des chos gang la gnas te ting nge 'dzin 'di lung mnod par bgyi/_bsgom par bgyi/_bcom ldan 'das kyis bka' stsal pa/_bzang skyong de bas na byang chub sems dpa' khyim par gyur pa gos dkar po gyon zhing khyim na gnas pa gang ting nge 'dzin 'di thos nas tha na zhag 
[\[33a\]]
[\[33a.1\]]gcig gam/_zhag gnyis sam/_tha na ba 'jos tsam yang lung mnod pa'am/_bsgom par 'dod na/_byang chub sems dpa' khyim par gyur pa gos dkar po gyon zhing khyim na gnas pa des dad pa dang ldan par bya'o/_/'jungs pa med pa dang /_lhug par gtong bar 
[\[33a.2\]]bya'o/_/sbyin pa bged pa la dga' ba dang /_rnam par smin pa la re ba med par bdog pa thams cad yongs su gtong bar bya'o/_/des sangs rgyas la skyabs su 'gro bar bya'o/_/chos la skyabs su 'gro bar bya'o/_/dge 'dun la skyabs su 'gro bar bya'o/_/tshul khrims yongs su 
[\[33a.3\]]dag par bya'o/_/bslab pa'i gzhi lnga yongs su gzung bar bya'o/_/lha gzhan med par bya zhing bsam pa sangs rgyas kyi rjes su song bar bya'o/_/tshul khrims la skyon med pa dang /_dge ba bcu'i las kyi lam yang dag par gzung zhing sgrub la/_gzhan la yang de yang dag par 'dzin 
[\[33a.4\]]du 'jug pa dang /_chang 'thung ba las phyir ldog par bya'o/_/ma 'phyar bar bya'o/_/gzhan dag la chang gi mi snyan pa brjod cing gzhan la yang chang mi sbyin pa dang /_gzhan dag la yang 'dod pa smad cing tshangs par spyad par bya'o/_/phrag dog med par bya'o/_/'tsho ba yongs su 
[\[33a.5\]]dag par bya'o/_/bu la sred par mi bya'o/_/bu mo la sred pa mi bskyed do/_/chung ma la sred pa ma skyed cig_/nor la sred par mi bya'o/_/khyim la sred par mi bya'o/_/des rab tu byung ba la mngon par dga' ba dang /_rab tu byung ba la sems gzhol bar bya'o/_/yan lag brgyad dang ldan pa'i nye bar gnas pa'i ting nge 'dzin 
[\[33a.6\]]'di la gzhol ba dang /_gtsug lag khang la gnas par bya'o/_/ngo tsha shes shing khrel yod pa dang ldan pa dang /_sems byang chub la gzhol zhing theg pa gzhan mi 'dod par bya'o/_/tshul khrims dang ldan pa'i dge slong rnams la 'phya bar mi bya'o/_/tshangs par spyod pa rnams la gus 
[\[33a.7\]]pa dang bcas pa dang zhe sa dang bcas par bya'o/_/slob dpon gang las ting nge 'dzin 'di lung mnos pa de la shin tu phangs par bsam pa dang /_dang ba dang /_gus par bya'o/_/dge ba'i bshes gnyen du'ang 'du shes nye bar gzhag par bya'o/_/ston par yang 'du shes nye bar gzhag par 
[\[33b\]]
[\[33b.1\]]bya'o/_/de la bde ba'i yo byad thams cad dbul bar bya'o/_/byas pa shes pa dang /_byas pa gzo ba dang /_gus pa dang bcas pas gnas par bya ste/_bzang skyong de ltar byang chub sems dpa' khyim par gyur pa khyim na gnas pas ting nge 'dzin 'di la sbyor bar bya'o/_/chos dag la yang gnas 
[\[33b.2\]]te ting nge 'dzin 'di bsgom par bya'o/_/de nas de'i tshe bcom ldan 'das kyis tshigs su bcad pa 'di dag gsungs so/_/byang chub sems dpa' khyim na gnas pa gang /_/ting 'dzin 'di ni gzung bar 'dod gyur pas/_/rtag tu tshul khrims yongs su dag gyur cing /_/mngon 'byung 
[\[33b.3\]]sems brtan yang dag bskyed byas te/_/bslab gzhi lnga ni yongs su gzung byas la/_/yan lag brgyad pa'i gso sbyong bsnyen byas shing /_/khyim ma spangs par gtsug lag khang gnas te/_/ting nge 'dzin 'di la ni 'jug par bya/_/su la'ang chang ni blud par mi bya zhing /_/sangs 
[\[33b.4\]]rgyas ma bsngags btung ba rnams spangs la/_/bslab pa 'di dag la ni gnas byas te/_/ting nge 'dzin 'di lung ni mnod par bya/_/bu la mi sred bu mo mi sred la/_/chung ma mi sred khyim la'ang mi sred cing /_/dge bsnyen ngo tsha shes dang ldan byas te/_/des ni ting 'dzin 'di la 'jug 
[\[33b.5\]]par bya/_/nad med bya zhing su dag la yang ni/_/mi bsnyen mi brjod mang po thams cad spang /_/skyon med bzod pa dag la gnas nas su/_/ting nge 'dzin 'di la ni 'jug par bya/_/ting 'dzin 'phags pa 'di la 'jug pa na/_sangs rgyas chos la rtag tu gus bcas shing /_/sems ni 
[\[33b.6\]]dang la g.yo med phrag dog med/_/dge 'dun bsnyen bkur bya bar spro bar byos/_/bzang skyong gis zhus pa'i ting nge 'dzin gyi le'u ste bcu gcig pa'o//_//de skad ces bka' stsal pa dang /_byang chub sems dpa' sems dpa' chen po bzang skyong gis bcom ldan 
[\[33b.7\]]'das la 'di skad ces gsol to/_/btsun pa bcom ldan 'das theg pa chen po la yang dag par zhugs pa'i dge bsnyen ma gang ting nge 'dzin 'di thos nas lung mnod pa'am/_bsgom par 'tshal na/_btsun pa bcom ldan 'das des chos gang la gnas te/_ting nge 'dzin 'di lung 
[\[34a\]]
[\[34a.1\]]mnod par bgyi/_bsgom par bgyi/_de skad ces gsol pa dang /_bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/_/bzang skyong de bas na theg pa chen po la yang dag par zhugs pa'i dge bsnyen ma 
[\[34a.2\]]gang ting nge 'dzin 'di thos nas lung mnod pa'am/_bsgom par 'dod pa des bslab pa'i gzhi lnga yongs su gzung bar bya'o/_/bzang skyong dge bsnyen mas gsum la skyabs su song zhing lha gzhan med par bya'o/_/bzang skyong dge bsnyen mas dge mtshan dang ltas yongs su 
[\[34a.3\]]spang ba dang sgyu med par bya'o/_/bzang skyong dge bsnyen mas spyod lam mi bcos pa dang /_'jungs pa med par bya'o/_/bzang skyong dge bsnyen mas sbyin pa bged pa la dga' ba dang /_chos 'dod par bya'o/_/bzang skyong dge bsnyen mas yongs su 'dri ba'i rang bzhin can dang /_gus 
[\[34a.4\]]pa dang bcas pa dang /_zhe sa dang bcas par bya'o/_/dge slong dang dge slong ma dag mthong na stan la bdar bar bya'o/_/bzang skyong de bas na theg pa chen po la yang dag par zhugs pa'i dge bsnyen ma gang ting nge 'dzin 'di thos nas lung mnod pa'am/_bsgom par 'dod na/_dge bsnyen ma 
[\[34a.5\]]des chos de lta bu de dag la gnas te ting nge 'dzin 'di lung nod par bya'o/_/bsgom par bya'o/_/de nas de'i tshe bcom ldan 'das kyis tshigs su bcad pa 'di dag gsungs so/_/sangs rgyas gnang zhing bde gshegs bsngags pa yi/_/dge bsnyen ma gang ting 'dzin 'di tshol ba/_/
[\[34a.6\]]bslab gzhi lnga po dag ni yongs bzung ste/_/ting nge 'dzin 'di la ni 'jug par bya/_/sangs rgyas chos dang de bzhin dge 'dun las/_/lha gzhan med cing gus dang bcas byas te/_/log pa'i lam ni thams cad spang byas la/_/ting nge 'dzin 'di la ni 'jug par bya/_/srog 
[\[34a.7\]]chags mi gsod ma byin mi len cing /_/[{]brdzun [,]rdzun [}]du smra ba rnams kyang mi zer la/_/nam yang 'dod la log par mi g.yem par/_/des ni ting nge 'dzin 'di lung mnod bya/_/'jungs pa med la rnam smin mi re zhing /_/spyod lam bcos ma dag kyang med byas la/_/phrag dog dang ni nga rgyal 
[\[34b\]]
[\[34b.1\]]khro spangs te/_/des ni ting nge 'dzin 'di lung nod bya/_/dge slong de bzhin dge slong ma mthong na/_/gus dang bcas pas langs shing stan 'bul ba/_/chos 'dod dge ba gang zhes tshol byed cing /_/des ni ting nge 'dzin 'di lung mnod bya/_/bzang skyong gis zhus pa'i ting nge 'dzin las 
[\[34b.2\]]dge bsnyen ma'i le'u ste bcu gnyis pa'o//_//de skad ces bka' stsal pa dang /_byang chub sems dpa' sems dpa' chen po bzang skyong gis bcom ldan 'das la 'di skad ces gsol to/_/btsun pa bcom ldan 'das 'di ltar de bzhin gshegs pa dgra bcom 
[\[34b.3\]]pa yang dag par rdzogs pa'i sangs rgyas kyis/_byang chub sems dpa' khyim gyi gnas nas mngon par byung ba rnams kyi ched dang /_byang chub sems dpa' 'dod chen pa rnams dang /_lhag pa'i bsam pa phun sum tshogs pa rnams dang /_brtson 'grus brtsams pa rnams dang /_brtson 
[\[34b.4\]]pa mi 'dor ba rnams dang /_bla na med pa yang dag par rdzogs pa'i byang chub tu yang dag par zhugs pa rnams kyi ched du chos gang la gnas na/_ting nge 'dzin 'di lung mnod par bgyi ba'am/_bsgom par bgyi ba'i chos rgya che zhing bzang ba gsungs pa ngo mtshar to/_/btsun pa bcom 
[\[34b.5\]]ldan 'das ma 'ongs pa'i dus na de bzhin gshegs pa mya ngan las 'das pa de'i tshe/_ci ting nge 'dzin 'di 'dzam bu'i gling 'dir spyod par 'gyur lags sam/_rgyas par bgyid par 'gyur lags sam/_bcom ldan 'das kyis bka' stsal pa/_bzang skyong nga yongs su mya ngan las 'das 
[\[34b.6\]]nas lo bzhi stong du ting nge 'dzin 'di 'dzam bu'i gling na spyod par 'gyur ro/_/rgyas par byed par 'gyur ro/_/de'i 'og tu sa'i khung du song bar 'gyur ro/_/yang de lo lnga brgya pa tha ma phyi ma'i dus phyi ma'i tshe lnga brgya pa tha mar gyur pa/_dam pa'i chos 'jig par gyur pa/_dge sbyong 'jig 
[\[34b.7\]]par gyur pa/_dam pa'i chos spong bar gyur pa/_sems can 'jig par gyur pa/_rgyal srid 'khrug par gyur pa/_tshul khrims dang ldan pa'i phyogs dmas pa'i dus la bab pa/_tshul khrims 'chal pa'i phyogs 'phel ba'i dus la bab pa/_dam pa'i chos kyi phyogs 
[\[35a\]]
[\[35a.1\]]dmas pa'i dus la bab pa/_dam pa ma yin pa'i phyogs kyi chos 'phel ba'i dus la bab pa/_zad pa'i dus la bab pa na/_sems can gang mdo sde 'di lta bu thob par 'gyur ba'i phyir dge ba'i rtsa ba 'bar ba/_sngon gyi rgyal ba la bya ba byas pa/_dge ba'i rtsa ba 
[\[35a.2\]]skyed pa/_dge ba'i rtsa ba smin pa/_sa bon btab pa'i sems can rnams ni nyung zad cig 'byung ste/_sems can de lta bu de dag gi don du 'di lta ste sangs rgyas kyi mthus ting nge 'dzin 'di 'dzam bu'i gling du spyod par 'gyur ro/_/rgyas par byed par 'gyur ro/_/de dag gis kyang ting nge 
[\[35a.3\]]'dzin 'di thos nas dga' ba dang /_mgu ba dang /_dang ba rgya chen po 'thob bo/_/thos nas kyang 'dzin par 'gyur/_'chang bar 'gyur/_klog par 'gyur/_kun chub par byed par 'gyur/_yi ger 'dri bar 'gyur/_'chad par 'gyur/_rgyas par byed par 'gyur/_bsgom 
[\[35a.4\]]pa'i sbyor ba la brtson par 'gyur/_tha na glegs bam du bris shing 'chang bar 'gyur ro/_/de nas byang chub sems dpa' sems dpa' chen po bzang skyong dang /_byang chub sems dpa' sems dpa' chen po rin chen 'byung gnas dang /_lid tsa bI gzhon nus bcom ldan 'das la 
[\[35a.5\]]phyi ma'i dus na dam pa'i chos 'di 'gyur ba dang /_rnam par 'jig pa thos nas chos kyi shugs kyis ngu zhing mchi ma klog par byed de/_de nas byang chub sems dpa' sems dpa' chen po bzang skyong dang /_byang chub sems dpa' sems dpa' chen po rin chen 'byung gnas dang /_
[\[35a.6\]]lid tsa bI gzhon nu mchi ma phyis te/_stan las langs nas gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa 
[\[35a.7\]]bcom ldan 'das bdag cag gis de bzhin gshegs pa mya ngan las 'das nas lo brgya ba'i tha mar gyur pa/_phyi ma'i dus phyi ma'i tshe lnga brgya ba tha mar gyur pa/_dam pa'i chos spong bar gyur pa na yang /_mdo sde 'di lta bu 'di dag gzung bar bgyi'o/_/kun chub par bgyi'o/_/
[\[35b\]]
[\[35b.1\]]yi ger bri bar bgyi'o/_/bcang bar bgyi'o/_/bklag par bgyi'o/_/rgyas par bgyi'o/_/bsgom pa'i sbyor ba la brtson par bgyi'o/_/de ci'i slad du zhe na/_btsun pa bcom ldan 'das bdag cag ni de bzhin gshegs pas gsungs pa'i mdo sde zab mo 'di lta bu 'di 
[\[35b.2\]]nyan pa dang /_'dri ba dang /_'dzin pa dang /_kun chub par bgyid pa dang /_'chang ba dang /_klog pa dang /_'chad pa dang /_rgyas par bgyid pa dang /_bsgom pas chog ma 'tshal to/_/de nas byang chub sems dpa' sems dpa' chen po khyim bdag ded dpon che bzang dang /_byang 
[\[35b.3\]]chub sems dpa' sems dpa' chen po tshong dpon gyi bu phug sbas dang /_byang chub sems dpa' sems dpa' chen po khye'u 'dam bus byin dang /_byang chub sems dpa' sems dpa' chen po mtshams [{]bzangs [,]bzang [}]dang /_byang chub sems dpa' sems dpa' chen po dbang pos byin dang /_
[\[35b.4\]]byang chub sems dpa' sems dpa' chen po chu lha rnams bcom ldan 'das las lo lnga brgya pa tha mar gyur pa phyi ma'i dus phyi ma'i tshe lnga brgya pa tha ma la dam pa'i chos 'di 'gyur ba dang /_rnam par 'jig pa thos nas chos kyi shugs kyis ngu zhing mchi ma klog par byed do/_/de nas byang 
[\[35b.5\]]chub sems dpa' sems dpa' chen po khyim bdag ded dpon che bzang dang /_tshong dpon gyi bu phug sbas dang /_khye'u 'dam bus byin dang /_rigs kyi bu mtshams [{]bzangs [,]bzang [}]dang /_dbang pos byin dang /_byang chub sems dpa' sems dpa' chen po chu lha rnams mchi ma phyis nas stan 
[\[35b.6\]]las langs te/_gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa bcom ldan 'das bdag cag kyang ma 'ongs 
[\[35b.7\]]pa'i dus na/_de bzhin gshegs pa mya ngan las 'das nas lo lnga brgya pa tha mar gyur pa phyi ma'i dus phyi ma'i tshe lnga brgya pa tha mar gyur pa/_dam pa'i chos spong bar gyur pa na yang /_mdo sde 'di lta bu 'di dag gzung bar bgyi'o/_/kun chub par bgyi'o/_/yi ger bri bar bgyi'o/_/
[\[36a\]]
[\[36a.1\]]bcang bar bgyi'o/_/bklag par bgyi'o/_/gzhan dag la yang rgya cher bshad par bgyi'o/_/bsgom par bgyi'o/_/btsun pa bcom ldan 'das bdag cag gis de bzhin gshegs pa dgra bcom pa yang dag par rdzogs pa'i sangs rgyas rnams kyis bskal pa bye 
[\[36a.2\]]ba khrag khrig brgya stong du yang dag par bsgrubs pa'i bla na med pa yang dag par rdzogs pa'i byang chub 'di ring du gnas par bgyi'o/_/rgya che ba dang rgyas par bgyi'o/_/de ci'i slad du zhe na/_btsun pa bcom ldan 'das bdag cag ni sngon ma thos pa'i chos rnams yang dag par len par 
[\[36a.3\]]bgyid pa dang /_yang dag par sgrogs par bgyid do/_/btsun pa bcom ldan 'das bdag cag ni chos zab mo 'jig rten pa thams cad yid ches par mi 'gyur ba bsgom par bgyi'o/_/bstan par bgyi'o/_/de nas 'khor de dag nas dge slong dang /_dge slong ma dang /_dge 
[\[36a.4\]]bsnyen dang /_dge bsnyen ma srog chags lnga brgya tsam stan las langs te/_gus pa dang bcas/_zhe sa dang bcas pas/_bcom ldan 'das las lo lnga brgya pa tha mar gyur pa phyi ma'i dus phyi ma'i tshe lnga brgya pa tha mar gyur pa na dam pa'i chos rnam par 'jig pa dang /_dam pa'i chos 
[\[36a.5\]]mi len pa'i dus thos nas dam pa'i chos 'gyur ba'i shugs kyis ngu zhing mchi ma klog par gyur to/_/de nas srog chags lnga brgya tsam po de dag gis mchi ma phyis nas gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das ga la ba de 
[\[36a.6\]]logs su thal mo sbyar ba btud de/_bcom ldan 'das la 'di skad ces gsol to/_/btsun pa bcom ldan 'das bdag cag kyang de bzhin gshegs pa yongs su mya ngan las 'das nas/_lo lnga brgya pa tha mar gyur pa phyi ma'i dus phyi ma'i tshe lnga brgya pa tha mar gyur pa na mdo sde 'di lta 
[\[36a.7\]]bu 'di dag gzung bar bgyi'o/_/bsgom par bgyi'o/_/gzhan dag la yang rgya cher bsgrag par bgyi'o/_/skyes bu dam pa 'di dag la yang lus kyis zhal tar bgyi ba bgyi'o/_/de bzhin gshegs pas gsungs pa'i mdo sde 'di lta bu 'di yang de'i tshe mnyan par bgyi'o/_/der 
[\[36b\]]
[\[36b.1\]]yang dam pa'i chos yongs su gzung bar bgyi'o/_/dam pa'i chos kyi snod du gyur pa gzhan dag kyang dam pa'i chos dkon mchog 'dis phan gdags par bgyi'o/_/bcom ldan 'das ting nge 'dzin 'di skyes bu dam pa 'di dag la gtad par gsol/_bcom ldan 'das ting nge 
[\[36b.2\]]'dzin 'di skyes bu dam pa 'di dag la gdams par gsol/_de nas de'i tshe bcom ldan 'das kyis gser gyi kha dog lta bu'i 'dzum pa mdzad de/_des 'jig rten gyi khams mtha' thug pa med pa rnams 'od kyis khyab par byas te/_tshangs pa'i 'jig rten gyi bar du 
[\[36b.3\]]mngon par byung nas nyi ma dang zla ba'i 'od kyang zil gyis mnan te slar lhags nas/_bcom ldan 'das la g.yas phyogs nas lan gsum du bskor ba byas te/_bcom ldan 'das kyi dbu'i gtsug gi mtshams su nub par gyur to/_/de nas tshe dang ldan pa kun dga' bo stan las 
[\[36b.4\]]langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'thun pa'i tshigs su bcad pa 'di lta bu dag gis mngon par bstod do/_/tshul khrims 
[\[36b.5\]]rnam dag spyod yul yongs su dag_/mthu che ba yi nang na'ang rdzu 'phrul che/_/skye dgu kun las mchog tu 'phags gyur pa/_/dri ma bral ba'i nyi ma bzhin du mdzes/_/ma chags mkhyen ldan shin tu rnam grol thugs/_/ka la ping ka'i gsungs ldan lha yi lha/_/phas kyi rgol 
[\[36b.6\]]ba kun gyis mi bskyod pa/_/'dzum pa 'di mdzad rgyu rkyen ci zhig lags/_/phan phyir thugs brtse rkang gnyis nang na gtso/_/don dam gsal bas lung ni bstan par gsol/_/khyod kyi gsung sgra yid du 'ong thos na/_/'phags pa'i dga' ba zang zing med pa 'thob/_/rgyal 
[\[36b.7\]]mchog rnam par 'dren pa rgyu med par/_/gang zag mchog ni 'dzum pa mi mdzad na/_/'dzum pa 'di mdzad rgyu rkyen ci zhig lags/_/'jig rten phan phyir thugs brtse khyod la zhu'o/_/'jig rten mgon po 'dzum pa mdzad pa las/_/de ring su yi dgos pa rgya cher 'byung /_/su zhig 
[\[37a\]]
[\[37a.1\]]sangs rgyas ye shes brtan par gnas/_/su zhig de ring rgyal srid mchog thob 'gyur/_/su zhig de ring bsod nams brtan par gnas/_/su zhig chos mdzod 'di ni 'dzin par 'gyur/_/su zhig de ring cod pan che thogs te/_/rang gi lag gis rang 
[\[37a.2\]]gi mgo la 'dogs/_/de nas bcom ldan 'das kyis tshe dang ldan pa kun dga' bo la slar tshigs su bcad de gsungs pa/_kun dga' grogs po lnga brgya tshogs pa dag_/dga' ba'i sems kyis mdun du 'khod gyur cing /_/bdag cag chos 'di thob par shog shig ces/_/
[\[37a.3\]]tshig tu rjod par byed pa 'di dag ltos/_/nam zhig bdag cag 'di 'drar 'gyur zhes te/_/de dag nga la yang ni lta bar byed/_/bdag cag byang chub mchog 'di 'dzin to zhes/_/nga yi mdun du 'dug nas tshig tu brjod/_/ma 'ongs phyi dus de 'drar gyur pa'i tshe/_/mdo sde 'di dag 
[\[37a.4\]]bsgrags par bya ba'i phyir/_/mkhas pa brgyad po 'di dag la sogs pa/_/lnga brgya 'di dag rnams kyang langs par gyur/_/mos par bya zhing khong du chud par bya/_/'dir ni nga yi ye shes chags pa med/_/'di dag gis ni rgyal ba gcig pu la/_/thal mo sbyar ba byas nas 
[\[37a.5\]]langs pa min/_/sngon dag dran te skye ba snga ma la/_/sangs rgyas stong phrag brgyad cu tshang bar byung /_/chos 'di dag ni bsgrags par bya ba'i phyir/_/de la'ang 'di dag brgyad la sogs pa'ang langs/_/de bas kyang ni shin tu snga ba na/_/tshul khrims rnam dag grags pa chen 
[\[37a.6\]]po pa/_/bye ba khrag khrig stong phrag brgyad cu byung /_/de dag las kyang rgya che chos 'di blangs/_/nga yi gsung rab rgya che ba dag kyang /_/don du gnyer cing yongs su 'dzin par byed/_/sems ni dga' zhing mgu ba dpe med pas/_/mang po byang chub sems la skul bar byed/_/
[\[37a.7\]]de ni phyi dus mya ngan nga 'das tshe/_/sku gdung thams cad rgyas par byas gyur nas/_/sangs rgyas byang chub 'di dag legs bzung ste/_/yi ge bris nas sgrom du bcug nas kyang /_/mchod rten sa dang brag dang ri dag dang /_/lha dang de bzhin klu yi lag dag tu/_/mdo sde bzhag pa 
[\[37b\]]
[\[37b.1\]]byas nas de dag rnams/_/lha yi brtul zhugs 'dra bar bya phyir 'gro/_/de dag phyi ma'i dus tshe so so'i rigs/_/thams cad bor ste slad du babs gyur nas/_/sangs rgyas byang chub 'di dag legs bzung ste/_/bsam pa ji bzhin du ni byed par 'gyur/_/de dag chos 'di 'dod 
[\[37b.2\]]pas yul yul du/_/dong zhing mdo sde bzang po 'di rnyed 'gyur/_/rnyed nas yid ni mchog tu dga' gyur pas/_/rten pa med par skye bo mang la gtong /_/lus dang de bzhin srog kyang spang byas te/_/mkhas pa de dag chos 'dod chog mi shes/_/phas kyi rgol ba kun dang mi 
[\[37b.3\]]'thun zhing /_/gya nom rgya che chos ni sbyin par byed/_/gang dag nga yi mdun na langs gyur pa/_/lnga brgya 'di dag thams cad ma gtogs par/_/mdo sde 'di la 'dzin par byed pa dang /_/'chang dang klog par byed pa su yang med/_/dge slong brgyad dang de bzhin byang phyogs 
[\[37b.4\]]su/_/yongs su len cing chos 'dzin dga' ba dag_/chos 'dod 'jig rten phan zhing brtse ba dag_/len pa'i phyir ni mang po 'byung bar 'gyur/_/gang dag der ni shin tu rgyas 'dzin cing /_/snyan tshig rnyed la ma rten 'byung ba ni/_/brgyad la sogs pa dge slong lnga brgya po/_/
[\[37b.5\]]'di dag thams cad rnams ni tshang ba'o/_/dge slong dge slong ma dang dge bsnyen dang /_/dge bsnyen ma ni mkhas shing 'jungs bral 'di/_/gang dag langs shing phyi dus chos 'dzin pa/_/de dag thams cad mi mchog rgyal bar 'gyur/_/yon tan bsam gyis mi khyab kun dang 
[\[37b.6\]]ldan/_/gser gyi kha dog bsod nams brgya yi mtshan/_/phan phyir thugs brtse sems can mang po 'grol/_/bde ba sbyin zhing nyon mongs thams cad sel/_/de dag 'di nas 'chi 'phos phyi nas yang /_/log ltung sar ni nams kyang 'gro mi 'gyur/_/skye ba thams cad du ni 'dus 
[\[37b.7\]]gyur cing /_/mi mchog rnams ni mnyes pa byed par 'gyur/_/de dag gis ni mi khom brgyad kyang spangs/_/des ni ngan song thams cad spangs pa'o/_/des ni bsod nams tshad med ji snyed bzung /_/yon tan mtha' ni bshad par mi nus so/_/sangs rgyas zhing 'dir mnyes par 
[\[38a\]]
[\[38a.1\]]byed par 'gyur/_/'dus par gyur nas sangs rgyas gang 'gyur ba/_/de dag phan pa'i phyir ni snying brtse la/_/bla med zhi lam tshol zhing gus par byed/_/de dag bskal pa gcig la 'dus gyur te/_/rkang gnyis gtso la mchod pa dag byas nas/_/bla na med pa'i rdul 
[\[38a.2\]]med byang chub phyir/_/'phags pa zang zing med pa'i bzod 'thob 'gyur/_/de dag na yang de bzhin chos 'dzin pa/_/phyi ma'i dus dang de bzhin bar ma'i dus/_/de na tshangs par spyod pa 'di spyad nas/_/tshe dpag med pa'i sangs rgyas mnyes par byed/_/bskal pa bzang po 
[\[38a.3\]]'di la ji snyed kyi/_'jig rten don mdzad 'od mdzad 'byung ba dag_/de dag gi yang chos kyi tshul 'dzin pa/_/dus gsum la ni gnas pa'i dpa' bo'o/_/ma 'ongs sangs rgyas bye ba phrag mang po/_/bsam gyis mi khyab gang dag tshad med pa/_/de la des ni rgya che mchod byas 
[\[38a.4\]]nas/_/sangs rgyas byang chub la ni mnyes byed 'gyur/_/byang chub zhi la de dag reg par 'gyur/_/de la 'dus nas gus par byed par 'gyur/_/bskal pa khrag khrig mang po 'das gyur pa/_/de srid na ni sa bon dngos por 'gyur/_/khyim gyi bdag po bzang skyong 'di dang ni/_/
[\[38a.5\]]rin chen 'byung ba'i rin chen 'byung gnas dang /_/ded dpon bzang dang phug sbas bram ze'i khye'u/_/sangs rgyas gang gA'i bye snyed mthong bar 'gyur/_/de dag de rnams dang ni de bas kyang /_/sangs rgyas bye ba mang po'i chos 'dzin pa/_/bskal pa bye ba mang po de yi tshad/_/brjod 
[\[38a.6\]]par bya zhing mtha' rtogs mi nus so/_/sems can chen po gang gis rmi lam na'ang /_/dpa' bo 'di dag gi ni ming dang thabs/_/thos pa de dag rgyal ba chen por 'gyur/_/gang dag mthong ngam yang na thos nas kyang /_'dod par byed dam yang na dang byed na/_/thams cad byang chub 
[\[38a.7\]]'gyur bar the tshom med/_/de la bsnyen bkur byed pa smos ci dgos/_/bsam gyis mi khyab chos 'di yongs su 'dzin/_/ming dang de bzhin tshe yang bsam mi khyab/_/snang ba bsam med yon tan bsam mi khyab/_/shes rab ye shes de bzhin bsam mi khyab/_/bla na med pa'i byang chub 
[\[38b\]]
[\[38b.1\]]tshol byed cing /_/sngon gyi sangs rgyas tshul khrims rnam dag pa/_/gang gA'i bye snyed bsam mi khyab byung ba/_/de la'ang sbyin pa rgya chen dag ni phul/_/sangs rgyas bye ba mang po bshad gyur kyang /_/de yi bsod nams tshad ni cung zad med/_/'dra ba'i sras dang grogs po de dag 
[\[38b.2\]]kyang /_/byang chub 'gyur bar the tshom 'ga' yang med/_/kun dga' la la gang zhig mdo sde 'di/_/len tam 'dzin tam klog par byed pa dang /_/lnga brgya tshang ba po ni de dag la/_/the tsom med par de la dga' ba skyed/_/kun dga' la la gang zhig mdo sde 'di/_btsal ba'i 
[\[38b.3\]]phyir ni 'dun pa brtan byed cing /_/gnyid ni spangs la brtson 'grus rtsom byed na/_/de dag ting nge 'dzin 'di rnyed mi dka'/_/mdo sde 'di 'dra ba dag gzung byas nas/_/rnyed pa rab rnyed ngan 'gro dag kyang spangs/_/bde gshegs bstan pa la ni don yod dang /_/mi khom thams 
[\[38b.4\]]cad rnam par spangs par 'gyur/_/bzang skyong gis zhus pa'i ting nge 'dzin las spro ba skyed pa'i le'u ste bcu gsum pa'o//_//de nas byang chub sems dpa' sems dpa' chen po bzang skyong dang byang chub sems dpa' sems dpa' chen po lid tsa bi gzhon nu 
[\[38b.5\]]rin chen 'byung gnas dang /_byang chub sems dpa' sems dpa' chen po tshong dpon gyi bu phug sbas dang /_byang chub sems dpa' sems dpa' chen po bram ze'i khye'u 'dam bus byin dang /_byang chub sems dpa' sems dpa' chen po rigs kyi bu mtshams [{]bzangs [,]bzang [}]dang /_
[\[38b.6\]]byang chub sems dpa' sems dpa' chen po khyim bdag ded dpon bzang po dang /_byang chub sems dpa' sems dpa' chen po dbang pos byin dang /_byang chub sems dpa' sems dpa' chen po chu lha rnams byang chub sems dpa' lnga brgya tsam po de dag dang lhan cig tu 
[\[38b.7\]]legs par gsungs pa'i phyir ras bcos bu zung lnga brgya bcom ldan 'das kyi sku la gsol to/_/bcom ldan 'das la rin po che 'grems par yang byed do/_/bcom ldan 'das la bsnyen bkur yongs su spyod par byed par gsol ba'ang 'debs so/_/de nas bcom ldan 'das 
[\[39a\]]
[\[39a.1\]]kyis bzang skyong la sogs pa byang chub sems dpa' sems dpa' chen po lnga brgya tsam po de dag la chos kyi gtam gyis yang dag par rab tu dga' bar mdzad/_yang dag par 'dzin du bcug_/yang dag par gzengs bstod/_yang dag par mgu bar mdzad 
[\[39a.2\]]do/_/de dag dga' ba'i sems dang /_skyon med pa'i sems dang /_'jam pa'i sems dang /_'dod par bya ba'i sems dang /_dang ba'i sems dang /_sgrib pa dang bral ba'i sems kyis bcom ldan 'das kyi spyan sngar thal mo sbyar te 'khod do/_/de nas byang chub sems dpa' sems 
[\[39a.3\]]dpa' chen po bzang skyong gis bcom ldan 'das la 'di skad ces gsol to/_/bcom ldan 'das chos du dang ldan na byang chub sems dpa' sems dpa' chen po ting nge 'dzin 'di 'thob par 'gyur/_de skad ces gsol pa dang /_bcom ldan 'das kyis byang chub sems dpa' sems 
[\[39a.4\]]dpa' chen po bzang skyong la 'di skad ces bka' stsal to/_/bzang skyong chos bzhi dang ldan na byang chub sems dpa' sems dpa' chen po ting nge 'dzin 'di 'thob po/_/bzhi gang zhe na/_'di lta ste/_gzhan mu stegs can gyi gsang tshig la mi rten pa dang /_'dod pa'i yon tan la mi chags 
[\[39a.5\]]pa dang /_sbyangs pa'i yon tan dang yo byad bsnyungs pa rnams kyis ma pham pa dang /_srid pa'i 'gro ba'i skye ba'i gnas rnams la smod pa ste/_bzang skyong chos bzhi po de dag dang ldan na byang chub sems dpa' sems dpa' chen po ting nge 'dzin 'di 'thob po/_/bzang skyong byang chub 
[\[39a.6\]]sems dpa' gang la la zhig ting nge 'dzin 'di 'chang bar byed/_klog par byed/_yi ger 'dri bar byed/_'dzin par byed/_kun chub par byed/_gzhan dag la yang rgya cher yang dag par ston par byed na/_bzang skyong byang chub sems dpa' de'i yon tan gang tshe 'di nyid la 'thob par 
[\[39a.7\]]'gyur ba lnga brgya yod par rig par bya'o/_/lnga brgya gang zhe na/_bzang skyong 'di lta ste dper na/_byams pa la gnas pa'i lus la dug gis mi tshugs/_mtshon gyis mi tshugs/_chur mi 'chi/_mes mi 'tshig_/rgyal po glags lta ba dag gis glags mi rnyed pa de bzhin du 
[\[39b\]]
[\[39b.1\]]bzang skyong ting nge 'dzin 'di 'dzin pa'i byang chub sems dpa' de'ang dug gis mi tshugs/_mtshon gyis mi tshugs/_chus 'chi bar mi byed/_mes mi 'tshig_/rgyal po glags lta ba dag gis glags mi rnyed do/_/bzang skyong gzhan yang gal te bskal pas sreg pa byung 
[\[39b.2\]]bar gyur te/_ting nge 'dzin 'di 'dzin pa'i byang chub sems dpa' de yang me'i phung po de'i nang du mchongs na/_me'i phung po de zhi bar 'gyur ro/_/'di lta ste dper na chu'i bum pa chen pos ni me'i phung po zhi bar byed do/_/bzang skyong ting nge 'dzin 'di 'dzin pa'i byang chub sems dpa' 
[\[39b.3\]]de ni sngon gyi las kyi rnam par smin pa ma gtogs par rgyal po'am/_chom rkun nam/_me'am/_chu'am/_skye bo'am/_klu'am/_ro langs sam/_gnod sbyin nam/_srin po'am/_seng ge'am/_stag gam/_khyi'am/_wa'am/_spyang ki'am/_mi'am/_mi 
[\[39b.4\]]ma yin pa'am/[ {]yi dgas [,]yi dwags [}]sam/_grul bum gyis bar chad byed na lus sam/_srog gam/_lhung bzed dam/_gos sam/_tshangs par spyod pa'am/_'chad pa'am/_kha ton byed pa'am/_bsam gtan nam tshul bzhin yid la byed pa'i bar chad byed pa de ni gnas ma yin skabs ma yin te de ni 
[\[39b.5\]]gnas med do/_/bzang skyong ting nge 'dzin 'di 'dzin pa'i dge slong de sngon gyi las kyi rnam par smin pa ma gtogs par mig nad kyis 'debs pa'am/_rna nad kyis 'debs pa'am/_sna nad kyis 'debs pa'am/_lce nad kyis 'debs pa'am/_lus nad kyis 'debs pa'am/_
[\[39b.6\]]sems nad kyis 'debs pa'am/_de dag las gzhan pa'i nad kyi rnam pas byang chub sems dpa' de'i 'tsho ba 'gog par byed pa ni gnas ma yin skabs ma yin te de ni gnas med do/_/bzang skyong gzhan yang ting nge 'dzin 'di 'dzin pa'i byang chub sems dpa' de la lha rnams kyang srung 
[\[39b.7\]]ngo /_/klu rnams kyang srung ngo /_/gnod sbyin rnams kyang srung ngo /_/dri za rnams kyang srung ngo /_/mi rnams kyang srung ngo /_/mi ma yin pa rnams kyang srung ngo /_/lha ma yin rnams kyang srung ngo /_/nam mkha' lding rnams kyang srung ngo /_/mi 'am ci rnams kyang srung ngo /_/lto 'phye chen po rnams kyang 
[\[40a\]]
[\[40a.1\]]srung ngo /_/rgyal po chen po bzhi dang /_lha rnams kyi dbang po brgya byin dang /_mi mjed kyi bdag po tshangs pa dang /_lha'i bu mtshams [{]bzangs [,]bzang [}]rnams kyang srung ngo /_/de dag las gzhan pa lha'i bu gzi brjid che ba gzi brjid che ba dag kyang srung ngo /_/byang chub sems 
[\[40a.2\]]dpa' sems dpa' chen po rnams kyang srung ngo /_/sangs rgyas bcom ldan 'das rnams kyang ting nge 'dzin 'di 'dzin pa'i byang chub sems dpa' de la srung ngo /_/bzang skyong gzhan yang byang chub sems dpa' sems dpa' chen po de ni lha rnams dang /_klu rnams dang /_gnod sbyin 
[\[40a.3\]]rnams dang /_lha ma yin rnams dang /_nam mkha' lding rnams dang /_mi'am ci rnams dang /_lto 'phye chen po rnams dang /_brgya byin dang /_tshangs pa rnams dang /_rgyal po chen po rnams dang /_byang chub sems dpa' rnams dang /_sangs rgyas bcom ldan 'das rnams la sdug 
[\[40a.4\]]par 'gyur ro/_/bzang skyong gzhan yang byang chub sems dpa' sems dpa' chen po de la lha rnams kyang snyan par sgrogs so/_/klu rnams kyang snyan par sgrogs so/_/gnod sbyin rnams kyang snyan par sgrogs so/_/mi rnams kyang snyan par sgrogs so/_/mi ma yin pa rnams kyang 
[\[40a.5\]]snyan par sgrogs so/_/lha ma yin dang /_nam mkha' lding dang /_mi'am ci dang /_lto 'phye chen po rnams kyang snyan par sgrogs so/_/brgya byin dang /_tshangs pa dang /_rgyal po chen po rnams kyang snyan par sgrogs so/_/byang chub sems dpa' rnams dang /_sangs rgyas bcom 
[\[40a.6\]]ldan 'das kyang byang chub sems dpa' sems dpa' chen po de la snyan par sgrogs so/_/bzang skyong gzhan yang ting nge 'dzin 'di 'dzin pa'i byang chub sems dpa' de la lha rnams kyang lta bar 'dod do/_/klu rnams kyang lta bar 'dod do/_/gnod sbyin rnams kyang lta bar 'dod do/_/dri 
[\[40a.7\]]za rnams kyang lta bar 'dod do/_/mi 'am ci rnams kyang lta bar 'dod do/_/mi rnams kyang lta bar 'dod do/_/mi ma yin pa rnams kyang lta bar 'dod do/_/lha ma yin dang /_nam mkha' lding dang /_lto 'phye chen po rnams kyang lta bar 'dod do/_/byang chub sems dpa' rnams dang /_
[\[40b\]]
[\[40b.1\]]sangs rgyas bcom ldan 'das dag kyang ting nge 'dzin 'di 'dzin pa'i byang chub sems dpa' de la tha na rmi lam du'ang zhal ston par mdzad do/_/ming nas brjod par yang mdzad do/_/bzang skyong gzhan yang ting nge 'dzin 'di 'dzin pa'i byang chub sems dpa' de la/_byang chub sems dpa' 
[\[40b.2\]]rnams kyang lta bar 'dod do/_/sangs rgyas bcom ldan 'das rnams kyang gzigs par bzhed do/_/bzang skyong gzhan yang ting nge 'dzin 'di 'dzin pa'i byang chub sems dpa' de la lha rnams kyang ltar 'ong ngo /_/klu rnams kyang ltar 'ong ngo /_/gnod sbyin dang /_lha ma yin dang /_nam 
[\[40b.3\]]mkha' lding dang /_mi'am ci dang /_lto 'phye chen po dang /_mi rnams kyang ltar 'ong ngo /_/lha'i dbang po brgya byin dang /_mi mjed kyi bdag po tshangs pa dang /_lha'i bu mtshams [{]bzangs kyang [,]bzang yang [}]ltar 'ong ngo /_/bzang skyong gzhan yang ting nge 'dzin 'di 'dzin pa'i byang chub sems dpa' de la 
[\[40b.4\]]ma bshad cing ma thos pa'i mdo sde dag kyang tha na rmi lam du yang sgra grag cing dbyangs thos par 'gyur ro/_/bzang skyong ting nge 'dzin 'di 'dzin pa'i byang chub sems dpa' gang ting nge 'dzin 'di 'dzin tam/_kun chub par byed dam/_'chang ngam/_klog gam/_yi ger 'dri 'am/_'chad par 
[\[40b.5\]]byed pa de la bskal pa'am/_bskal pa las lhag par yang nga snyan pa brjod cing yon tan sgrogs par byed na/_gang sgrub par byed pa lta la smos kyang ci dgos/_de nas de'i tshe bcom ldan 'das kyis tshigs su bcad pa 'di dag gsungs so/_/byang chub sems dpa' gang zhig ting nge 
[\[40b.6\]]'dzin/_/bde bar gshegs pas gsungs pa 'di 'chad pa'i/_/yon tan yongs su bshad par bya ba ni/_/gang gA'i bye ma snyed las gcig blangs bzhin/_/gang zhig ting nge 'dzin 'di 'chang byed pa/_/de la me dang mtshon gyis mi tshugs shing /_/de la rkun pos gnod pa byed mi 
[\[40b.7\]]'gyur/_/de la rgyal po mi byams mi byed do/_/gdug pa'i sbrul dag 'khrugs shing 'jigs byed pas/_/gdug pa'i yid kyis mi la 'tshe byed na/_/gang zhig ting 'dzin 'di la 'jug byed pa/_/de yi byin gyis de dag dug med 'gyur/_/mi dang klu dang gnod sbyin srin po dag_/phas kyi 
[\[41a\]]
[\[41a.1\]]rgol ba 'khrugs shing 'jigs byed pas/_/gang dag ting 'dzin 'di la 'jug byed pa/_/de yi byin la nams kyang mi bzod do/_/dgon pa'i gcan gzan mi srun gang 'khod pa/_/spyang ki wa dang de bzhin seng ge stag_/de dag dgon pa'i gnas su gnas pa de'i/_/
[\[41a.2\]]grogs byed pa dang g.yog byed par yang 'gyur/_/gnod sbyin sha za mdangs 'phrogs 'jigs byed pa/_/gdug pa'i yid kyis mi la 'tshe byed na/_/gang zhig ting 'dzin 'di la 'jug byed pa/_/de yi byin gyis de dag spa yang 'gong /_/gang zhig ting 'dzin 'di ni 'chad byed pa/_/
[\[41a.3\]]de ni rna nad med cing lus nad med/_/mig gi dbang po rnams kyang nyams mi 'gyur/_/tshig kyang gsal zhing spobs pas smra bar 'gyur/_/gang zhig ting 'dzin 'di la 'jug pa ste/_/de la nams kyang sems dmyal ngan 'gro med/_/de yi lus la nad kyis mi 'debs shing /_/
[\[41a.4\]]de la nams kyang log ltung 'jigs pa med/_/kha ton byas te gzhan la ston byed na/_/de la lha dang klu dang grul bum dang /_/lha ma yin dang lto 'phye che rnams srung /_/de la gdug par sems pa'ang dang bar 'gyur/_/kha ton byas te gzhan la ston byed na/_/de la lha mi klu dang lha ma 
[\[41a.5\]]yin/_/gnod sbyin mi'am ci dag cher snyan sgrogs/_/sangs rgyas rnams kyang bu gcig bzhin du stod/_/kha ton byas te gzhan la ston byed na/_/de ni chos la the tsom 'byung mi 'gyur/_/de ni byang chub the tsom yong mi 'byung /_/de yi gzugs dang mnyam pa'ang mi 'byung ngo /_/ting 
[\[41a.6\]]'dzin 'di ni kha ton byed pa de/_/rgyal po 'khrugs dang de bzhin sems can 'khrugs/_/mu ge'i dgon pa byung bar gyur na yang /_/de la gnod dang bkres par mi 'gyur ro/_/ting 'dzin 'di ni kha ton byed pa de/_/sems can dag la bdud ni nyer gnas kyang /_/de ni mi skrag ba spu mi g.yo 
[\[41a.7\]]ste/_/de yi yon tan bsam gyis mi khyab 'gyur/_/'tshe ba dang ni nyes dang nyon mongs pa/_/ji snyed gang dag ngas ni bshad gyur pa/_/sngon gyi las kyi rnam smin ma gtogs par/_/de dag de yi lus la mi tshugs so/_/zad pa phyi ma'i dus na gang lag tu/_/mdo sde rgya che 'di dag 'ongs 
[\[41b\]]
[\[41b.1\]]pa ni/_/sras kyi thu bo bzhin du mdun bzhag ste/_/bstod cing bslang la snyan pa dag kyang gsung /_/bag yod par yang brtson 'grus brtsams par byos/_/'thun par byas te chos kyang spyad par byos/_/gang zhig 'dzin cing klog la ston byed pa/_khyed kyi don du 'di dag 'chad par 
[\[41b.2\]]byed/_bzang skyong gis zhus pa'i ting nge 'dzin las chos smra ba bsngags pa'i le'u ste bcu bzhi pa'o//_//bam po lnga pa/_yang bcom ldan 'das kyis byang chub sems dpa' sems dpa' chen po bzang skyong la bka' stsal pa/_bzang skyong ngas mngon par shes te/_
[\[41b.3\]]'das pa'i dus bskal ba grangs med pa/_rgyas pa/_tshad med pa/_bsam gyis mi khyab pa/_gzhal du med par gyur pa/_de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po zhes bya ba/_rigs pa dang zhabs su ldan pa/_bde 
[\[41b.4\]]bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ngo /_/bzang skyong de'i tshe tshong dpon gyi bu bzang byin zhes bya ba zhig yod par gyur te/_de srog chags nyi khris yongs 
[\[41b.5\]]su bskor cing mdun du bdar nas lhan cig tu de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de ga la ba der dong ste lhags nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de'i 
[\[41b.6\]]zhabs la mgo bos phyag 'tshal nas lan gsum bskor ba byas te phyogs gcig tu 'khod do/_/phyogs gcig tu 'khod nas kyang /_tshong dpon gyi bu bzang sbyin gyis de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de la ting nge 'dzin 'di yongs 
[\[41b.7\]]su zhus so/_/bzang skyong de nas de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po des kyang tshong dpon gyi bu bzang sbyin de'i lhag pa'i bsam pa mkhyen nas ting nge 'dzin 'di rgya cher bstan to/_/yang dag par bshad do/_/bzang skyong de nas tshong 
[\[42a\]]
[\[42a.1\]]dpon gyi bu bzang sbyin des ting nge 'dzin 'di thos nas 'dzin par byed do/_/bzung nas sgom par byed do/_/bsgoms nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de las skra dang kha spu bregs te gos tshon 
[\[42a.2\]]can gyon nas khyim nas khyim med par rab tu byung ste/_tshangs par spyad do/_/lo brgyad khrir ting nge 'dzin 'di bsgom zhing gnas par gyur to/_/des bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de las thos pa thams cad 
[\[42a.3\]]bzung zhing /_'das pa'i de bzhin gshegs pa dgra bcom pa yang dag par rdzogs pa'i sangs rgyas rnams las kyang thos pa thams cad bzung ste/_de mang du thos pa bsam gyis mi khyab pa dang ldan par gyur to/_/de dus gzhan zhig na tshe brjes nas lus zhig ste shi ba dang /_bde 'gro 
[\[42a.4\]]mtho ris kyi 'jig rten du sum cu rtsa gsum pa'i lha rnams dang skal ba mnyam par skyes so/_/skyes nas kyang des 'jig rten gyis khams de nyid du de bzhin gshegs pa gnyis pa glog gi lha zhes bya ba mnyes par byas so/_/bskal pa de nyid la rgyal rigs shing sA la chen po lta 
[\[42a.5\]]bur skyes te/_rgyal rigs shing sA la chen po lta bu de las mngon par byung nas de bzhin gshegs pa dgra bcom pa yang dag par rdzogs pa'i sangs rgyas glog gi lha de las rab tu byung ste/_lo brgyad khrir ting nge 'dzin 'di sgom zhing tshangs par spyod pa spyad do/_/des de bzhin gshegs 
[\[42a.6\]]pa dgra bcom pa yang dag par rdzogs pa'i sangs rgyas gsum pa 'od zer gyi rgyal po zhes bya ba mnyes par byas so/_/bskal pa de nyid la bram ze'i rigs shing sA la chen po lta bur skyes te/_bram ze'i rigs sA la chen po lta bu de las mngon par byung nas/_de bzhin gshegs pa 
[\[42a.7\]]dgra bcom pa yang dag par rdzogs pa'i sangs rgyas 'od zer gyi rgyal po de las rab tu byung ste/_lo brgyad khri bzhi stong du ting nge 'dzin 'di bsgom zhing tshangs par spyod pa spyad do/_/tshong dpon gyi bu bzang sbyin de yang de nas phyis bskal pa brgyad kyis bla na med pa yang dag par rdzogs 
[\[42b\]]
[\[42b.1\]]pa'i byang chub mngon par rdzogs par sangs rgyas so/_/bzang skyong de'i tshe de'i dus na tshong dpon gyi bu bzang sbyin zhes bya ba byung ba de gzhan zhig yin snyam du de ltar the tsom mam/_yid gnyis sam/_som nyi za bar gyur na bzang skyong khyod kyis de ltar mi blta'o/_/de ci'i phyir zhe na/_
[\[42b.2\]]de bzhin gshegs pa dgra bcom pa yang dag par rdzogs pa'i sangs rgyas mar me mdzad de/_de'i tshe de'i dus na tshong dpon gyi bu bzang sbyin zhes bya bar gyur to/_/bzang skyong tshong dpon gyi bu bzang sbyin de chos don du gnyer zhing chos 'dod la chos la 'dun pa dang ldan te/_de'i phyir 
[\[42b.3\]]myur du bla na med pa yang dag par rdzogs pa'i byang chub mngon par rdzogs par sangs rgyas pa la ltos/_bzang skyong da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di byang chub sems dpa' sems dpa' chen po rnams sangs rgyas kyi ye shes skyed 
[\[42b.4\]]pa dang /_/thos pa rgya mtsho lta bur 'gyur la/_ji tsam du phan pa mang por gyur pa la ltos/_bzang skyong de bas na khyod kyis ting nge 'dzin 'di gzung bar bya'o/_/kun chub par bya'o/_/yi ger bri bar bya'o/_/bcang bar bya'o/_/bklag par bya'o/_/bzung zhing kun chub par byas nas gzhan 
[\[42b.5\]]dag la yang rgya cher yang dag par bshad par bya'o/_/bstan par bya'o/_/brjod par bya'o/_/bsgom pa'i sbyor ba la'ang brtson par bya'o/_/de ci'i phyir zhe na/_bzang skyong de ni 'di ltar ting nge 'dzin 'di phyi phyir bsten cing bsgoms la mang du byas na sangs rgyas kyi ye shes 'thob par 'gyur 
[\[42b.6\]]ba dang /_de bzhin gshegs pa'i ye shes dang /_rang byung gi ye shes dang /_thams cad mkhyen pa'i ye shes dang /_bsam gyis mi khyab pa'i ye shes dang /_mi mnyam pa dang mnyam pa'i ye shes dang /_bla na med pa'i ye shes dang /_ltag na med pa'i ye shes 'thob par 'gyur ba ma gtogs 
[\[42b.7\]]par chos gzhan 'thob par mi 'gyur ro/_/yang bzang skyong yang dag par smra bas gang la mig tu gyur pa byang chub sems dpa' rnams skyed pa/_sangs rgyas kyi chos rnams skyed par byed pa zhes smra ba de dag ni bzang skyong ting nge 'dzin 'di la yang dag par smra bas smra ba yin no/_/yang bzang skyong yang dag 
[\[43a\]]
[\[43a.1\]]par smra bas gang la sangs rgyas kyi rigs so/_/chos kyi rigs so/_/dge 'dun gyi rigs so/_/sangs rgyas kyi sa'o/_/thos pa'i rigs so/_/thos pa rgya mtsho lta bu'o/_/thos pa bsags pa'o/_/thos pa'i gzhi'o/_/yon tan bsags pa'o/_/bzod pa skyed pa'o/_/
[\[43a.2\]]byams pa skyed pa'o/_/snying rje thob pa'o/_/byang chub skyed pa'i chos so zhes smra ba de dag ni bzang skyong ting nge 'dzin 'di la yang dag par smra bas smra ba yin no/_/yang bzang skyong yang dag par smra bas gang la lha dang mi dang lha ma yin du bcas pa'i 'jig rten gyi mun pa sel bar byed pa'i chos 
[\[43a.3\]]so/_/snang ba chen po byed pa'i chos so zhes smra ba de dag ni bzang skyong ting nge 'dzin 'di la yang dag par smra bas smra ba yin no/_/yang bzang skyong yang dag par smra bas gang la de bzhin gshegs pa'i stobs bcu dang /_de bzhin gshegs pa'i mi 'jigs pa bzhi dang /_so so yang dag 
[\[43a.4\]]par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad skyed par byed pa'i chos so zhes smra ba de dag ni bzang skyong ting nge 'dzin 'di la yang dag par smra bas smra ba yin no/_/bzang skyong 'di ltar byang chub sems dpa' sems dpa' chen po dag 'di nyid na 'dug bzhin du/_'jig rten 
[\[43a.5\]]gyi khams gzhan dag gi sangs rgyas kyang lta/_chos kyang nyan/_dge 'dun yang lta bar byed pa'i da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di ji tsam du rgya che ba la ltos/_bzang skyong de bas na byang chub sems dpa' sems dpa' chen po ting nge 
[\[43a.6\]]'dzin rin po che 'di sgrub par 'dod pas/_dran pa nye bar gzhag pa bzhi la brtul ba brtan par bya'o/_/bzang skyong byang chub sems dpa' sems dpa' chen po ji ltar dran pa nye bar gzhag pa bzhi la brtul ba brtan par bya zhe na/_bzang skyong 'di la byang chub sems dpa' sems dpa' chen 
[\[43a.7\]]pos lus la lus kyi rjes su blta bar bya ste/_lus dang ldan pa'i rnam par rtog pa rnam par brtag par ni mi bya'o/_/tshor ba la tshor ba'i rjes su blta bar bya ste/_tshor ba dang ldan pa'i rnam par rtog pa rnam par brtag par ni mi bya'o/_/sems la sems kyis rjes su blta bar bya ste/_
[\[43b\]]
[\[43b.1\]]sems dang ldan pa'i rnam par rtog pa rnam par brtag par ni mi bya'o/_/chos la chos kyi rjes su blta bar bya ste/_chos dang ldan pa'i rnam par rtog pa rnam par brtag par ni mi bya'o/_/bzang skyong de bzhin gshegs pa dgra bcom pa yang dag par rdzogs pa'i sangs rgyas rnams dang /_byang 
[\[43b.2\]]chub sems dpa' sems dpa' chen po phyir mi ldog pa rnams dang /_nyan thos lus mngon sum du byed pa rnams ma gtogs par ting nge 'dzin 'di la su zhig mngon par dad par 'gyur/_bzang skyong de ci'i phyir zhe na/_da ltar gyi sangs rgyas mngon sum du bzhugs pa'i byang chub sems 
[\[43b.3\]]dpa'i ting nge 'dzin 'di la byis pa so so'i skye bo thams cad kyis ni 'khrul to/_/bzang skyong de ci'i phyir zhe na/_chos de dag nyid yid la bya/_chos de dag nyid la blta bar bya/_sangs rgyas bcom ldan 'das dag kyang yid la bya/_de bzhin gshegs pa rnams kyang blta bar bya/_chos kyang 
[\[43b.4\]]mnyan par bya ste mngon par zhen par ni mi bya'o/_/bzang skyong de ci'i phyir zhe na/_chos 'di dag thams cad ni rang bzhin gyis stong pa/_rang bzhin gyis yongs su dag pa ste/_thog ma nyid nas nye bar zhi ba'o/_/bzang skyong chos 'di dag thams cad ni dmigs pa'i dbang du gyur pas 
[\[43b.5\]]dmigs su med pa'o/_/chos 'di dag thams cad ni yid la bya ba de nyid kyis dben pa'o/_/chos 'di dag thams cad ni rang bzhin gyis dmigs su med pas gzung du med pa'o/_/chos 'di dag thams cad ni nam mkha' dang 'dra bas mi chags pa'o/_/chos 'di dag thams cad ni bdag 
[\[43b.6\]]dang sems can gyi 'du shes dang bral ba'i phyir shin tu rnam par dag pa'o/_/chos 'di dag thams cad ni rgyu'i dbang las gyur pas nyon mongs pa med pa'o/_/chos 'di dag thams cad ni srog dang gang zag mi dmigs pa'i phyir bgrang du med pa'o/_/chos 'di dag thams cad ni rang bzhin gyis 
[\[43b.7\]]'od gsal bas mya ngan las 'das pa dang mnyam pa'o/_/chos 'di dag thams cad ni dngos po mi dmigs pa'i phyir nye bar gyur pa'o/_/bzang skyong rigs kyi bu'am/_rigs kyi bu mo gang la la ting nge 'dzin 'di bsgom par 'dod par gyur na/_des ci nas kyang sangs rgyas bcom ldan 'das 
[\[44a\]]
[\[44a.1\]]rnams kyang mthong zhing sangs rgyas rjes su dran pa dang ldan pa'i dran pa yang dag byang chub kyi yan lag kyang sgom par byed/_chos kyang nyan cing chos la chos 'byed pa yang dag byang chub kyi yan lag kyang sgom par byed la/_bdag kyang mi dmigs shing chos kyang mi snyems pa de ltar mtshan 
[\[44a.2\]]ma'i rnam pa'i 'jug pas mtshan ma med pa'i 'jug pa la 'jug par bya'o/_/bzang skyong de ci'i phyir zhe na/_'di ltar dngos po'i 'du shes can gyis ni sangs rgyas mthong bar mi 'gyur ro/_/chos kyi 'du shes can gyis chos mthong bar mi 'gyur ro/_/rnam par smin pa la re bas ni gtong ba phun sum tshogs par mi 
[\[44a.3\]]'gyur ro/_/bsgom pa la mngon par dga' bas ni tshul khrims rnam par dag par mi 'gyur ro/_/chos la ser sna byed pas ni mang du thos par mi 'gyur ro/_/gang zag la rten pas ni yongs su mya ngan las 'da' bar mi 'gyur ro/_/bre mo gtam la mngon par dga' bas ni dben pa mthong 
[\[44a.4\]]bar mi 'gyur ro/_/gnas la dga' bas ni 'bras bu thob par mi 'gyur ro/_/rjes su chags pas ni skyon mthong bar mi 'gyur ro/_/gnod sems la mngon par dga' bas ni bzod pa dang nges par mi 'gyur ro/_/sdang zhing zhe 'gras pas ni phan yon mthong bar mi 'gyur ro/_/nyan 
[\[44a.5\]]thos kyi theg pa pa'i rigs kyi bu'am/_rigs kyi bu mos gang gi phyir bzod pa thob par 'gyur ba'i da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di mngon sum du mi 'gyur ro/_/byang chub sems dpa' la ni ser sna mi 'byung ngo /_/dmigs pa 
[\[44a.6\]]can gyi stong pa nyid sgom par mi 'gyur ro/_/le lo can ni mngon par rtogs pa thob par mi 'gyur ro/_/'dod pa la sten pa ni zhi gnas su mi 'gyur ro/_/rten pa ni bsgom pa 'grub par mi 'gyur ro/_/bzang skyong de bas na ting nge 'dzin 'di ci nas kyang nub par mi 'gyur bar/_lha dang bcas 
[\[44a.7\]]pa'i 'jig rten la gtad do/_/bcom ldan 'das kyis chos kyi rnam grangs 'di bshad pa'i tshe 'dod pa na spyod pa dang /_gzugs na spyod pa'i lha'i bu khrag khrig phrag [{]bcwa [,]bco [}]brgyad bla na med pa yang dag par rdzogs pa'i byang chub tu sems skyes so/_/srog chags lha dang mi dang lha ma yin du bcas 
[\[44b\]]
[\[44b.1\]]pa'i skye dgu brgyad stong yang bla na med pa yang dag par rdzogs pa'i byang chub tu sems skyes so/_/de dag thams cad kyang de bzhin gshegs pa gang gA'i klung gi bye ma snyed la sems rnam par grol bar gyur nas/_gang bla na med pa'i byang chub tu sems dang po bskyed pa de dag ming tha dad kyis 
[\[44b.2\]]kyang tshe'i tshad gcig par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur na/_bzang skyong yang gang gis nga sngon byang chub sems dpa'i spyad pa spyod pa na nga la mnyes par byas pa lta ci smos/_gang gis nga sngon byang chub sems dpa'i spyad pa spyod pa na grogs 
[\[44b.3\]]por gyur pa lta smos kyang ci dgos te/_de dag ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/bzang skyong chos 'di bshad pa'i tshe sems can tshad med pa rnams kyang ye shes mthong ba skyes so/_/dge slong brgyad brgya yang len pa med 
[\[44b.4\]]par zag pa las sems rnam par grol lo/_/de nas de'i tshe bcom ldan 'das kyis tshigs su bcad pa 'di dag gsungs so/_/gang dag ting 'dzin 'di ni 'dzin gyur pa/_/de dag shes rab tshad ni [{]chung zad [,]cung zad [}]med/_/tshul khrims tshad dang rdul dang dri ma med/_/tshul khrims rnam dag sems 
[\[44b.5\]]kyang yongs su dag_/gang dag ting 'dzin 'di ni 'dzin gyur pa/_/de dag shes rab nams kyang nyams pa med/_/ting 'dzin thos nas nams kyang nyams pa med/_/zla ba bzhin du yon tan thams cad ston/_/gang dag ting 'dzin 'di ni 'dzin gyur pa/_/des ni sangs rgyas bsam mi khyab pa bstod/_/
[\[44b.6\]]des ni chos kyang bsam mi khyab pa mthong /_/de la bsam mi khyab pa'i lha rnams bsrung /_/sngon gyi sangs rgyas bsam gyis mi khyab byung /_/des ni bsam gyis mi khyab chos bshad pa/_/gang zhig ting 'dzin 'di ni 'dzin gyur pa/_/des ni thams cad mthong zhing bsnyen bkur byas/_/gang zhig ting 
[\[44b.7\]]'dzin 'di ni 'dzin gyur pa/_/rgyal ba gang dag sdug bsngal kun sgrol ba/_/'jig rten don du byung ste bzhugs pa yi/_/rgyal ba de dag de yis gus byas 'gyur/_/ma byon sangs rgyas mang po bsam mi khyab/_/dang ba'i sems kyis bsnyen bkur bya ba'i phyir/_/byang chub sems dpa' gang 
[\[45a\]]
[\[45a.1\]]zhig lta 'dod pas/_/ting nge 'dzin mchog 'di ni gzung bar byos/_/gang zhig ting 'dzin 'di ni 'dzin 'gyur ba/_/mi de dag ni rnyed pa bsam mi khyab/_/de dag mi yi 'jig rten legs par 'ongs/_/rab byung legs spyad bsod snyoms legs par zos/_/phyi ma'i dus na ting 
[\[45a.2\]]'dzin mchog 'di ni/_/gang gi lag tu gnas par gyur pa de/_/rnyed pa dam pa shin tu legs par rnyed/_/des ni bsam gyis mi khyab chos kyang bzung /_/bzang skyong gis zhus pa'i ting nge 'dzin gyi le'u ste bco lnga pa'o//_//de nas byang chub sems dpa' sems dpa' chen 
[\[45a.3\]]po bzang skyong stan las langs te bla gos phrag pa gcig tu bgos nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/btsun pa bcom ldan 'das thugs brtse ba'i slad du sang 
[\[45a.4\]]dge slong gi dge 'dun dang thabs cig tu bdag gi bshos gsol bar ci gnang /_bcom ldan 'das kyis thugs brtse ba'i phyir byang chub sems dpa' sems dpa' chen po bzang skyong la cang mi gsung bas gnang ngo /_/de nas byang chub sems dpa' sems dpa' chen po bzang skyong gis bcom 
[\[45a.5\]]ldan 'das kyis cang mi gsung bas gnang bar shes nas/_bcom ldan 'das kyis zhabs la mgo bos phyag 'tshal te/_lan gsum bskor ba byas nas/_bcom ldan 'das kyi drung nas song ste/_dge slong ma skye dgu'i bdag mo chen mo ga la ba der song nas phyin pa dang /_dge slong ma skye dgu'i 
[\[45a.6\]]bdag mo chen mo go ta mI'i rkang pa la mgo bos phyag 'tshal nas/_phyogs gcig tu 'dug go/_/phyogs gcig tu 'dug nas kyang /_byang chub sems dpa' sems dpa' chen po bzang skyong gis dge slong ma skye dgu'i bdag mo chen mo gau ta mI la 'di skad ces smras so/_/'phags ma 
[\[45a.7\]]thugs brtse ba'i slad du sang dge slong ma'i dge 'dun dang /_thabs gcig bdag gi bshos gsol bar ci gnang /_dge slong ma skye dgu'i bdag mo chen mo gau ta mIs snying brtse ba'i phyir/_byang chub sems dpa' sems dpa' chen po bzang skyong la cang mi smra bas gnang ngo /_/de nas byang chub 
[\[45b\]]
[\[45b.1\]]sems dpa' sems dpa' chen po bzang skyong gis dge slong ma skye dgu'i bdag mo chen mo gau'u ta mIs cang mi smra bas gnang bar rig nas/_dge slong ma skye dgu'i bdag mo chen mo gau ta mI'i rkang pa la mgo bos phyag 'tshal te/_lan gsum bskor ba byas nas song ngo /_/song nas kyang ling 
[\[45b.2\]]tsa bI gzhon nu rin chen 'byung gnas ga la ba der song ste phyin pa dang /_ling tsa bI gzhon nu rin chen 'byung gnas la 'di skad ces smras so/_/nye du bo rgyal po'i khab 'od ma'i tshal bya ka lan da ka gnas pa 'dir rgyal po'i khab 'di'am/_ljongs kyi phyogs gzhan dag nas dge bsnyen ji snyed cig 
[\[45b.3\]]'dus la thams cad 'khor dang bcas te/_kho bo'i tshig gis sang gi gdugs tshod la mgron du bos shig_/de nas ling tsa bI gzhon nu rin chen 'byung gnas kyi 'khor der dge bsnyen ji snyed cig 'dus pa de dag thams cad la/_byang chub sems dpa' sems dpa' chen po bzang skyong gis khyed 
[\[45b.4\]]cag 'khor dang bcas par sang mgron du bos so zhes bsgo'o/_/de nas byang chub sems dpa' sems dpa' chen po bzang skyong dang /_ling tsa bI gzhon nu rin chen 'byung gnas dang /_khyim bdag ded dpon che bzang dang /_tshong dpon gyi bu phug sbas dang /_bram ze 'dam bus byin dang /_khyim 
[\[45b.5\]]bdag chu lha dang /_khyim bdag dbang pos byin dang /_khyim bdag gzhan dag kyang rang rang gi stan las langs te/_bcom ldan 'das kyi zhabs la mgo bos phyag 'tshal nas/_bcom ldan 'das la lan gsum bskor ba byas nas/_dge slong gi dge 'dun gyi zhabs la yang mgo bos 
[\[45b.6\]]phyag 'tshal te/_'od ma'i tshal nas byung nas/_rgyal po'i khab kyi grong khyer chen po ga la ba dang /_bzang skyong gi khyim ga la ba der dong ste lhags pa dang /_de nyid kyi nub mo de dag thams cad dang tha na slong ba rnams kyi phyir yang bca' bar bya ba dang /_bza' bar bya ba dang /_myang bar bya ba dang /_bldag 
[\[45b.7\]]par bya ba bsod pa mang du sbyar ro/_/zas ro brgya pa yang bshams shing g.yos so/_/de ci'i phyir zhe na/_byang chub sems dpa' sems dpa' chen po rnams bsam pa rlabs po che dang /_brnyas pa med pa la gnas shing /_sems can thams cad la sems mnyam par zhugs pa yin no/_/de 
[\[46a\]]
[\[46a.1\]]nas lha rnams kyi dbang po brgya byin dang /_mi mjed kyi bdag po tshangs pa dang /_lha'i bu mtshams [{]bzangs [,]bzang [}]dang /_rgyal po chen po bzhi rnams kyis mi mang po yang sprul te/_skyo ba skye ba'i tshul du khyim bdag de rnams la byang chub kyi phan gdags pa dang /_yongs su smin par bya 
[\[46a.2\]]ba'i phyir brtson par byed par gyur to/_/de nas byang chub sems dpa' bzang skyong dang /_ling tsa bI gzhon nu rin chen 'byung gnas de dag dang /_khyim bdag gzhan dag kyang rang rang gi gnyen rnams dang lhan cig tu rgyal po'i khab kyi grong khyer chen po thams cad dang ldan par phyag dar bya ba rnams kyang 
[\[46a.3\]]phyag dar legs par byas/_dar gyi lda ldi ni bres/_spos kyi snod kyis ni bdugs/_me tog gi sil mas ni 'thor du btsud do/_/de nas byang chub sems dpa' sems dpa' chen po bzang skyong rang gi gnyen dang bcas pas rgyal po'i khab kyi grong khyer chen po'ang brgyan/_ro brgya dang ldan pa'i 
[\[46a.4\]]bshos kyang sbyar te/_de'i mtshan mo 'das nas gnyen rnams kyis bskor cing mdun du bdar te lhan cig tu/_bcom ldan 'das ga la ba der dong ste lhags pa dang /_bcom ldan 'das kyi zhabs la mgo bos phyag 'tshal nas/_bcom ldan 'das la lan gsum bskor ba byas te/_
[\[46a.5\]]btsun pa bcom ldan 'das bshos kyi dus la bab po/_/btsun pa bcom ldan 'das bshos kyi tshod la bab po/_/bshos ni sbyar lags te da de'i dus la bab par mkhyen par mdzad du gsol/_zhes gdugs tshod la bab par gsol to/_/de nas bcom ldan 'das snga dro'i dus kyi tshe 
[\[46a.6\]]chos gos dang sham thabs banabs/_lhung bzed bsnams nas/_dge slong gi dge 'dun dang thabs cig_/dge slong ma'i dge 'dun dang thabs cig_/dge bsnyen dang /_dge bsnyen ma'i 'khor rnams dang yang thabs cig bskor cing mdun du bdar te/_byang chub sems dpa' 
[\[46a.7\]]sems dpa' chen po bzang skyong gi khyim ga la ba der gshegs so/_/de nas byang chub sems dpa' sems dpa' chen po bzang skyong 'di snyam du sems te/_bcom ldan 'das kyis ji lta bu'i rdzu 'phrul mngon par mdzad pa mngon par mdzad pas/_bdag gi khyim 'di yangs shing rgya che 
[\[46b\]]
[\[46b.1\]]la bai dUr+ya sngon po lta bur gyur te/_grong khyer gyi skye bo thams cad kyis kyang mthong zhing 'khor mang po 'di dag kyang /_bag yangs su 'khod pa de lta bu'i rdzu 'phrul mngon par mdzad pa mngon par mdzad na legs so snyam du bsams so/_/de nas bcom ldan 'das kyi thugs kyis byang chub sems 
[\[46b.2\]]dpa' sems dpa' chen po de'i sems kyi rtog pa mkhyen nas/_ji lta bu'i rdzu 'phrul mngon par mdzad pa mngon par mdzad pas byang chub sems dpa' sems dpa' chen po bzang skyong gi khyim de yangs shing rgya che la bai dUr+ya sngon po lta bur gyur te/_grong khyer gyi skye bo thams cad kyis kyang ci nas 
[\[46b.3\]]kyang mthong zhing 'khor de dag thams cad kyang /_bag yangs su 'khod pa de lta bu'i rdzu 'phrul mngon par du mdzad pa mngon par mdzad do/_/de nas bcom ldan 'das byang chub sems dpa' sems dpa' chen po bzang skyong gi khyim du gshegs so/_/gshegs nas kyang dge slong dang /_dge 
[\[46b.4\]]slong ma'i dge 'dun dang /_dge bsnyen dang /_dge bsnyen ma'i 'khor rnams dang /_thabs cig tu gdan bshams pa la bzhugs so/_/de nas byang chub sems dpa' sems dpa' chen po bzang skyong dang /_ling tsa bI gzhon nu rin chen 'byung gnas dang /_khyim bdag ded dpon che [{]bzangs [,]bzang [}]dang 
[\[46b.5\]]tshong dpon gyi bu phug sbas dang /_bram ze 'dam bus byin dang /_khyim bdag dbang pos byin dang /_khyim bdag chu lha rnams kyis bcom ldan 'das bzhugs par rig_/dge slong gi dge 'dun dang /_dge slong ma'i dge 'dun dang /_dge bsnyen dang /_dge bsnyen ma'i 'khor rnams 
[\[46b.6\]]kyang 'khod par rig nas/_sangs rgyas la sogs pa dge slong gi dge 'dun dang /_dge slong ma'i dge 'dun dang /_dge bsnyen dang /_dge bsnyen ma'i 'khor rnams la rang gi lag gis bca' bar bya ba dang /_bza' bar bya ba dang /_myang bar bya ba dang /_ro sna brgya dang ldan pa'i zas bsod 
[\[46b.7\]]pa mang pos tshim par byas so/_/bstabs so/_/rang gi lag gis bza' bar bya ba dang /_bca' bar bya ba dang /_myang bar bya ba dang /_ro sna brgya dang ldan pa'i zas bsod pa mang pos tshim par byas shing bstabs nas/_bcom ldan 'das bshos gsol phyag bcabs/_lhung bzed gyur 
[\[47a\]]
[\[47a.1\]]par rig pa dang /_ci rigs pa'i stan zhig blangs nas/_bcom ldan 'das la mdun gyis bltas te/_bcom ldan 'das kyi spyan sngar 'dug go/_/de nas bcom ldan 'das kyis byang chub sems dpa' sems dpa' chen po bzang skyong dang /_lid tsa bI gzhon nu rin chen 'byung 
[\[47a.2\]]gnas dang /_khyim bdag ded dpon che bzang dang /_tshong dpon gyi bu phug sbas dang /_bram ze 'dam bus byin dang /_khyim bdag dbang pos byin dang /_khyim bdag chu lha rnams dang 'khor bzhi po de dag la chos kyi gtam gyis yang dag par dga' bar mdzad do/_/yang dag par 'dzin 
[\[47a.3\]]du bcug go/_/yang dag par gzengs bstod do/_/yang dag par mgu bar mdzad do/_/chos kyi gtam gyis yang dag par dga' bar mdzad/_yang dag par 'dzin tu bcug_/yang dag par gzengs bstod/_yang dag par mgu bar mdzad nas bzhengs te/_dge slong gi dge 'dun 
[\[47a.4\]]dang thabs cig tu slar gshegs so/_/de nas byang chub sems dpa' sems dpa' chen po bzang skyong zas kyi bya ba byas nas rang gi mdza' bo dang /_gnyen dang /_snag gi gnyen mtshams rnams dang /_lhan cig tu srog chags 'bum du tshang bas bskor cing mdun du bdar te/_lhan 
[\[47a.5\]]cig tu bcom ldan 'das ga la ba de logs su dong ste lhags pa dang /_bcom ldan 'das kyi zhabs la mgo bos phyag 'tshal nas/_lan gsum bskor ba byas te/_phyogs gcig tu 'khod do/_/byang chub sems dpa' sems dpa' chen po rin chen 'byung gnas dang /_ded dpon che 
[\[47a.6\]]bzang dang /_phug sbas dang /_'dam bus byin dang /_mtshams [{]bzangs [,]bzang [}]dang /_dbang pos byin dang /_byang chub sems dpa' sems dpa' chen po chu lha rnams lhan cig tu bcom ldan 'das kyi zhabs la mgo bos phyag 'tshal nas/_lan gsum bskor ba byas te/_phyogs gcig 
[\[47a.7\]]tu 'khod do/_/de nas byang chub sems dpa' sems dpa' chen po bzang skyong gis 'khor thams cad 'khod par rig nas/_bcom ldan 'das la 'di skad ces gsol to/_/btsun pa bcom ldan 'das chos du dang ldan na/_byang chub sems dpa' sems dpa' chen po da ltar gyi sangs 
[\[47b\]]
[\[47b.1\]]rgyas mngon sum du bzhugs pa'i byang chub sems dpa'i ting nge 'dzin 'di 'thob par 'gyur/_rna blags te nyan pa dang /_sems mi g.yeng ba'i slad du kun tu 'dzin pa dang mi bskyud par 'gyur/_kun tu bzung nas kyang 'thob par 'gyur/_de skad ces gsol pa dang /_bcom ldan 'das kyis byang 
[\[47b.2\]]chub sems dpa' sems dpa' chen po bzang skyong la 'di skad ces bka' stsal to/_/bzang skyong chos lnga dang ldan na/_byang chub sems dpa' sems dpa' chen po da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di 'thob par 'gyur ro/_/rna blags te 
[\[47b.3\]]nyan pa dang /_sems mi g.yeng ba'i phyir kun tu 'dzin pa dang /_mi brjed par 'gyur ba/_kun tu bzung nas kyang 'thob par 'gyur ro/_/bzang skyong lnga gang zhe na/_'di la byang chub sems dpa' sems dpa' chen po chos zab mo la bzod pa dang ldan pa yin te/_zad mi shes pa zad 
[\[47b.4\]]pa dang bral ba/_mi zad pa rnam par mi zad pa/_rnyog pa med pa rnyog pa las yang dag par 'das pa/_dri ma med pa/_dri ma dang bral ba/_rdul med pa rdul dang bral ba/_rdul las 'das pa/_rdul thams cad dang bral ba mi skye ba'i chos la bzod pa dang ldan pa ste/_bzang skyong chos dang po 
[\[47b.5\]]'di dang ldan na/_/byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po 'du byed thams cad la smod cing /_byang chub la rten pa ma gtogs par 
[\[47b.6\]]skye ba'i gnas thams cad mi 'dod pa dang /_sangs rgyas bcom ldan 'das la blta bar 'dod cing /_mu stegs can gyi skye mched thams cad dang /_mu stegs can gyi sngags thams cad la mi rten pa dang /_'dod pa'i longs spyod mi 'dod pa dang /_tshangs par spyod pa la mngon par dga' 
[\[47b.7\]]ba ste 'khrig pa'i chos spangs nas de rtog pa tsam gyis kyang 'dod pa la mi rten na dbang po gnyis sprod pa lta ci smos te/_bzang skyong chos gnyis pa 'di dang ldan na byang chub sems dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' 
[\[48a\]]
[\[48a.1\]]chen po sems tshad med pa rnams bsgoms shing /_sems shin tu legs par bsdus la gnod pa med pa'i sems su gyur pa dang /_sems can thams cad la sems mnyam par gyur cing sems can thams cad la bsdu ba'i dngos po bzhis sdud pa ste/_bzhi gang zhe na/_
[\[48a.2\]]sbyin pa dang /_snyan par smra ba dang /_don spyod pa dang /_don 'thun pa ste de bzhi'o/_/bzang skyong chos gsum po de dang ldan na byang chub sems dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po byams pa chen po dang 
[\[48a.3\]]ldan par gyur pa dang /_snying rje chen po dang /_dga' ba chen po dang /_btang snyoms chen po la spyod pa yin te/_de dge slong ngam/_dge slong ma ltung ba byung ba mi gleng zhing dang du len pa'i rang bzhin can yin pas bzod pa yin/_de mkhan po dang slob dpon la gus pa dang bcas/_zhe sa dang 
[\[48a.4\]]bcas shing ston par 'du shes pa yin/_bdag kyang bdag tu smra ba ma yin/_sems can du smra ba ma yin/_srog tu smra ba ma yin/_gang zag tu smra ba ma yin/_gso bar smra ba ma yin/_skyes bur smra ba ma yin/_shed can las skyes su smra ba ma yin/_shed bur smra ba ma yin zhing gzhan dag 
[\[48a.5\]]kyang chos 'di la skul ba ste/_bzang skyong chos bzhi po 'di dag dang ldan na byang chub sems dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po chos kyi rjes su 'thun pa'i chos la nan tan byed pa yin/_lus kyi spyod 
[\[48a.6\]]pa yongs su dag pa dang /_ngag gi spyod pa yongs su dag pa dang /_yid kyi spyod pa yongs su dag pa dang /_lta ba yongs su dag pa dang /_'tsho ba yongs su dag cing mang du thos pa yin/_sangs rgyas bcom ldan 'das rnams dang thabs cig tu dgongs pa'i tshig la mkhas pa yin te/_bzang skyong 
[\[48a.7\]]chos lnga po 'di dang ldan na/_byang chub sems dpa' sems dpa' chen po de ni ting nge 'dzin 'di 'thob bo/_/bzang skyong chos lnga po de dang ldan na/_byang chub sems dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po chos 
[\[48b\]]
[\[48b.1\]]gzhan lnga dang ldan na ting nge 'dzin 'di 'thob ste/_lnga gang zhe na/_bzang skyong 'di la byang chub sems dpa' sems dpa' chen po sbyin pa'i bdag po sbyin pa byed pa yin te/_sems la bsri ba med pa/_'jungs pa med pa/_lhug par gtong ba/_lag pa brkyang ba/_sbyin pa bgeng bar dga' 
[\[48b.2\]]ba/_rnam par smin pa la re ba med par bdog pa thams cad yongs su gtong ba/_sems can rnams la snying brtse ba/_'gyod pa dang bral ba/_sbyin pa byin nas 'gyod par mi byed pa yin te/_bzang skyong chos dang po 'di dang ldan na byang chub sems dpa' sems dpa' chen po da ltar gyi sangs 
[\[48b.3\]]rgyas mngon sum du bzhugs pa'i ting nge 'dzin 'di tha na thos pa tsam yang 'thob bo/_/bzang skyong gzhan yang byang chub sems dpa' sems dpa' chen po sbyin pa'i bdag po sbyin pa byed pa yin te/_'di ltar bla na med pa'i chos sbyin par byed pa/_shin tu nges par gsungs pa'i tshig dang /_
[\[48b.4\]]yi ge dang /_thogs pa med pa'i tshig dang /_yi ge dang /_'chab pa med pa'i nges pa'i tshig dang /_zab mo don dam pa'i tshul bstan pa de bzhin gshegs pas gsungs pa'i bla na med pa'i chos kyi sbyin pa gtong zhing de la gnas par gyur pa bzod pa phun sum tshogs pa dang /_des pa phun 
[\[48b.5\]]sum tshogs par gyur pa dang /_de gzhan gyis kha byas shing spyos kyang mi khro/_mi gshe/_gnod par mi byed/_rmongs par mi byed/_yi chad par mi 'gyur/_khro ba mang bar mi 'gyur zhing /_'jigs pa med pa yin te/_bzang skyong chos gnyis pa 'di dang ldan na byang chub sems 
[\[48b.6\]]dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po ting nge 'dzin 'di thos nas dam pa'i chos yun ring du gnas par bya ba dang /_rgyas par byed par bya ba'i phyir gzung bar bya/_kun chub par bya/_bcang bar bya/_bklag 
[\[48b.7\]]par bya/_gzhan dag la yang rgya cher yang dag par bshad par bya/_glegs bam du'ang bris te bcang bar bya zhing chos la 'jungs pa med par bya ste/_bzang skyong chos gsum po de dag dang ldan na byang chub sems dpa' sems dpa' chen po ting nge 'dzin 'di 'thob bo/_/bzang skyong gzhan yang byang chub 
[\[49a\]]
[\[49a.1\]]sems dpa' sems dpa' chen po phrag dog med pa/_gdung ba med pa/_rmugs pa dang gnyid dang bral ba/_sgrib pa rnams dang bral ba/_bdag la mi stod pa/_gzhan la mi smod pa yin te/_bzang skyong chos bzhi po de dag dang ldan na/_byang chub sems dpa' sems 
[\[49a.2\]]dpa' chen po ting nge 'dzin 'di 'thob bo/_/bzang skyong gzhan yang byang chub sems dpa' sems dpa' chen po dad pa dang ldan pa dang /_dang ba mang ba yin/_rgan pa dang /_bar ma dang /_gzhon pa rnams la gus pa dang bcas/_rdzes dang bcas pa yin/_byas pa shes pa dang byas pa 
[\[49a.3\]]gzo ba yin/_de byas pa [{]chung zad [,]cung zad [}]la'ang drin du gzon mang po lta la ci smos/_bden pa'i tshig la gnas shing gzhan du mi smra ba yin te/_bzang skyong chos de lnga dang ldan na byang chub sems dpa' sems dpa' chen po ting nge 'dzin 'di 'thob bo/_/de nas de'i tshe bcom ldan 'das kyis tshigs 
[\[49a.4\]]su bcad pa 'di dag gsungs so/_/zab mo'i chos la bzod pa skyed byed cing /_/'gro ba thams cad la ni smod byed pa/_/'gro ba drug po kun kyang mi 'dod pa/_/de 'dra des ni ting 'dzin myur du 'thob/_/phas kyi rgol ba kun la mi rten cing /_/gsang tshig nyan par mi byed ga la 'dzin/_/
[\[49a.5\]]'dod pa'i yon tan lngas ni skyo bar gyur/_/de 'dra des ni ting 'dzin myur du thob/_/tshul khrims rnam dag tshangs par spyod gnas te/_/bud med la ni nams kyang rtog mi skyed/_/'dod chags spangs shing bde gshegs sras gyur pa/_/de 'dra des ni ting 'dzin myur du thob/_/rnam smin mi 
[\[49a.6\]]re bar ni sbyin pa sbyin/_/rten pa med par byin nas mi gdung zhing /_/sangs rgyas ye shes reg bya ma gtogs par/_/sbyin pa sbyin nas smon pa [{]chung zad [,]cung zad [}]med/_/sems can snying brtse'i phyir ni sbyin byin nas/_/mya ngan byed pa med cing 'gyod pa med/_/sbyin dang dul dang bsdams la 
[\[49a.7\]]rtag tu gnas/_/de 'dra des ni ting 'dzin 'di rnyed 'gyur/_/gang zhig 'jungs med sbyin bdag sbyin byed pa/_/gya nom pa dang yid 'ong sbyin pa byin/_/byin nas de ni yid kyang dga' bar 'gyur/_/de 'dra des ni ting 'dzin 'di rnyed 'gyur/_/bde gshegs gsungs pa zab cing zhi ba 
[\[49b\]]
[\[49b.1\]]yi/_/gya nom mdo sde dag ni 'chang byed cing /_/gang dag chos kyi sbyin bdag gyur pa ni/_/de 'dra des ni ting 'dzin 'di rnyed 'gyur/_/chos la rtag tu gnas par gyur byas nas/_/bzod dang des la gnas shing phrag dog med/_/gzhan dag 'khros na khro bar mi byed pa/_/de 'dra des ni 
[\[49b.2\]]ting 'dzin 'di rnyed 'gyur/_/gang dag la la ting 'dzin 'di 'dod cing /_/chos 'di ring du gnas par bya ba'i phyir/_/gzhan la'ang ston cing bris nas 'jog byed pa/_/de 'dra des ni ting 'dzin 'di rnyed 'gyur/_/nams kyang chos la 'jungs par mi 'gyur zhing /_/bde gshegs 
[\[49b.3\]]sras 'gyur phyir ni ma gtogs par/_/rnyed dang bkur sti'i phyir ni mi 'chad pa/_/de 'dra des ni chos 'di rnyed par 'gyur/_/phrag dog med cing sgrib pa rnam par spangs/_/gnyid dang bral la kun tu gdung ba med/_/bdag la mi stod gzhan la mi smod pa/_/des ni bdag med 'du 
[\[49b.4\]]shes rnyed mi dka'/_/dad dang ldan la sgyu med g.yo med cing /_/sangs rgyas chos dang dge 'dun rnams la dad/_/des ni byas pa shes shing byas pa srung /_/des ni cung zad tsam yang rnyed mi dka'/_/rtag tu bden pa'i tshig ni smra byed cing /_/chung ngam nyung ngam mang ngam bzang yang 
[\[49b.5\]]rung /_/nams kyang legs spyad chud mi gson pa yi/_/chos 'dod de ni rnyed par dka' mi 'gyur/_/tshul khrims rnam dag byas pa bsrung ba yi/_/mi gang la la chos 'di 'chang byed pa/_/des ni byang chub rnyed par mi dka' na/_/ting 'dzin zhi ba 'di lta smos ci dgos/_/bzang 
[\[49b.6\]]skyong gis zhus pa'i ting nge 'dzin gyi le'u ste bcu drug pa'o//_//bzang skyong ngas mngon par shes te 'das pa'i dus na de bzhin gshegs pa mar mar me mdzad mthong ma thag tu/_de las ngas ting nge 'dzin 'di 'thob po/_/ngas ting nge 'dzin 'di thob ma thag tu/_de'i mod la ngas 
[\[49b.7\]]tshad med grangs med pa'i sangs rgyas bcom ldan 'das/_nga'i mig lam du snang bar gyur/_dam pa'i chos 'chad pa yang thos shing de thams cad kyang ji skad du thos pa bzhin du 'dzin par gyur to/_/sangs rgyas bcom ldan 'das de dag kyang nga la bram ze'i khye'u khyod ma 'ongs pa'i dus na/_
[\[50a\]]
[\[50a.1\]]de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo bsgyur ba bla na med pa/_lha dang mi rnams kyi ston pa/_sangs 
[\[50a.2\]]rgyas bcom ldan 'das su 'gyur ro zhes lung bstan to/_/bzang skyong de bas na khyed kyis 'phags pa byis pa rnams spangs pa mtshan ma thams cad dang bral ba'i chos 'di la bslab par bya'o/_/des na khyed ting nge 'dzin 'di la gnas pa rnams bla na med pa yang dag par rdzogs pa'i 
[\[50a.3\]]byang chub mi dka' bar rnyed par 'gyur ro/_/de nas de'i tshe bcom ldan 'das kyis tshigs su bcad pa 'di dag gsungs so/_/sangs rgyas mar me mdzad mthong nas/_/ngas ni ting nge 'dzin kyang bsgom/_/sangs rgyas mang po mthong nas kyang /_/mchog gi chos kyang thob par gyur/_/
[\[50a.4\]]ji ltar bsod nams byas pa dag_/bsam pa bzang po 'grub pa bzhin/_/khyed kyang chos la spyod cig dang /_/byang chub mchog ni thob par 'gyur/_/sangs rgyas bye ba bsam mi khyab/_/mtha' med cing ni mu med pa/_/byang chub zhi ba tshol byed cing /_/gang dag ngas ni sngon bkur 
[\[50a.5\]]ba/_/byang chub de ni ngas rnyed de/_/chos kyi 'khor lo rab tu bskor/_/gang dag byang chub bzhag pa ni/_/sems can bye ba du ma'o/_/lha dang klu dang gnod sbyin dang /_/dri za mi'am ci yi rnams/_/e ma'o sangs rgyas bsam yas zhes/_/mchod pas nga la mchod pa byed/_/
[\[50a.6\]]mkhas pa'i mi ni gang dag kyang /_/sangs rgyas chos la sten 'dod pas/_/mang du thos par bya ba'i phyir/_/'dun pa nyid ni bstan par bya/_/sangs rgyas bye ba phrag sum cu/_/shAkya seng ge mi yi mchog_/byang chub zhi ba tshol byed cing /_/gang dag ngas ni sngon bkur ba/_/sangs 
[\[50a.7\]]rgyas bsam yas de dag gis/_/der ni nga la lung ma bstan/_/dmigs su med pa'i ye shes la/_/nga ni gnas par ma gyur to/_/sangs rgyas gtso bo skyob pa'i rnams/_/de bzhin bsdus par shes par bya/_/bye ba khrag khrig du ma'i rnams/_/gang dag ngas ni sngon bkur ba/_/
[\[50b\]]
[\[50b.1\]]des ni nga yi bsam mkhyen nas/_/de bzhin gshegs pas lung bstan kyang /_/sangs rgyas ye shes bsam yas la/_/nga ni gnas par ma gyur to/_/de yi phyir ni don dam la/_/brtson pa bzang po dag kyang byos/_/sangs rgyas bsam gyis mi khyab pa'i/_/ye shes 
[\[50b.2\]]mchog la'ang bslab par byos/_/mdo sde 'di la bslab byas nas/_/'jig rten mgon po'i spyod yul la/_/bla na med pa'i ye shes mchog_/bsam gyis mi khyab rtogs par 'gyur/_/e ma'o bla med ye shes dang /_/sangs rgyas ye shes bsam yas shes/_/bzang skyong 
[\[50b.3\]]sems ni dga' mgu zhing /_/gus pa dang yang bcas par 'gyur/_/ma 'ongs dus na bdag cag kyang /_/chos 'dzin phyi mar 'gyur zhes te/_/lnga brgyar tshang ba de dag kyang /_/sems dga' gus dang bcas par 'gyur/_/bzang skyong gis zhus pa'i ting nge 'dzin gyi le'u ste 
[\[50b.4\]]bcu bdun pa'o//_//bam po drug pa/_de skad ces bka' stsal pa dang /_byang chub sems dpa' sems dpa' chen po bzang skyong gis bcom ldan 'das la 'di skad ces gsol to/_/btsun pa bcom ldan 'das byang chub sems dpas ting nge 'dzin 'di ji ltar bsgom par 
[\[50b.5\]]bgyi/_bcom ldan 'das kyis bka' stsal pa/_bzang skyong rigs kyi bu'am/_rigs kyi bu mo gang la la ting nge 'dzin 'di bsgom 'dod par gyur na/_des gzugs la gnas par mi bya'o/_/tshor ba dang /_sems dang /_chos la gnas par mi bya'o/_/skye ba la gnas par 
[\[50b.6\]]mi bya'o/_/chos thams cad la gnas par mi bya'o/_/stong pa nyid dang /_mtshan ma med pa dang /_smon pa med pa la gnas par mi bya'o/_/byams pa la gnas par mi bya'o/_/bzang skyong de la ting nge 'dzin gang zhe na/_gang chos de dag la nan tan du byed kyi log pa'i nan tan du byed pa ma 
[\[50b.7\]]yin pa'o/_/bzang skyong gzhan yang byang chub sems dpa' gang lus la lus kyi rjes su lta zhing gnas kyi lus dang ldan pa'i rnam par rtog pa ni rnam par mi rtog pa dang /_tshor ba dang /_sems dang /_chos la chos kyi rjes su lta zhing gnas kyi chos dang ldan pa'i rnam par rtog pa ni rnam par mi 
[\[51a\]]
[\[51a.1\]]rtog pa'i byang chub sems dpa' de ni ting nge 'dzin 'di 'thob bo/_/de ci'i phyir zhe na/_bzang skyong de ni 'di ltar byang chub sems dpa' sems dpa' chen po lus la lus kyi rjes su lta zhing gnas te/_lus dang ldan pa'i rnam par rtog pa ni rnam par mi rtog_/tshor ba dang /_sems 
[\[51a.2\]]dang /_chos la chos kyi rjes su lta zhing gnas te/_chos dang ldan pa'i rnam par rtog pa ni rnam par mi rtog na/_chos thams cad mi dmigs par 'gyur ro/_/chos thams cad mi dmigs pas de mi rtog rnam par mi rtog go_/bzang skyong gang mi rtog rnam par mi rtog pa de ni/_chos gang 
[\[51a.3\]]yang mi mthong ngo /_/bzang skyong gang la chos gang yang mi mthong ba de ni sgrib pa med pa'i ye shes shes bya'o/_/bzang skyong gang sgrib pa med pa'i ye shes de ni bzang skyong ting nge 'dzin ces bya'o/_/bzang skyong byang chub sems dpa' gang ting nge 'dzin 'di dang ldan pa de ni/_sangs rgyas tshad 
[\[51a.4\]]med grangs med pa rnams mthong ngo /_/dam pa'i chos kyang thos so/_/thos nas kyang kun chub par byed do/_/de bzhin gshegs pa dgra bcom pa yang dag par rdzogs pa'i sangs rgyas de dag gi gang sgrib pa med pa'i rnam par grol ba'i ye shes mthong ba dang /_thogs pa med pa'i ye shes 
[\[51a.5\]]kyang 'thob bo/_/bzang skyong gzhan yang byang chub sems dpa' lus la lus kyi rjes su lta zhing gnas te/_gnas nas kyang chos gang yang mi mthong ngo /_/ma mthong nas kyang mi rtog rnam par mi rtog cing /_dmus long yang ma yin/_'on pa yang ma yin no/_/de bzhin du tshor ba dang /_
[\[51a.6\]]sems dang /_chos la chos kyi rjes su lta zhing gnas te gnas nas kyang /_chos gang yang mi mthong ngo /_/ma mthong nas kyang mi rten par 'gyur/_mi rten nas kyang lam sgom par byed/_lam rnam par bsgoms pa'i phyir/_de chos rnams la the tsom du mi 'gyur/_the tsom med pas sangs 
[\[51a.7\]]rgyas mthong bar 'gyur ro/_/sangs rgyas mthong nas kyang chos thams cad 'byung ba med pa'i phyir rnam par grol ba 'byung ngo /_/de ci'i phyir zhe na/_bzang skyong gal te byang chub sems dpa' chos kyi 'du shes 'jug na/_de nyid de'i dmigs par lta bar 'gyur ro/_/de nyid yod par lta ba 
[\[51b\]]
[\[51b.1\]]dang /_bdag tu lta ba dang /_sems can du lta ba dang /_srog tu lta ba dang /_gang zag tu lta bar 'gyur ro/_/de nyid phung por lta ba dang /_khams su lta ba dang /_skye mched du lta ba dang /_mtshan mar lta ba dang /_dngos por lta ba dang /_rgyur lta ba dang /_rkyen du lta ba dang /_dmigs pa 
[\[51b.2\]]'dzin par 'gyur ro/_/de ci'i phyir zhe na/_bzang skyong chos thams cad ni rang bzhin gyis stong pa/_chos thams cad ni mtshan ma med pa/_mi gzung ba/_gzung ba med par byang chub sems dpas mthong ste/_de dag chos thams cad mi dmigs so/_/rlom sems su mi byed do/_/mi 
[\[51b.3\]]mthong ngo /_/ji ltar mi dmigs shing rlom sems su mi byed la mi mthong zhe na/_bzang skyong 'di lta ste/_dper na gzhan mu stegs can nam/_gzhan mu stegs can gyi nyan thos bdag tu 'du shes pa la gnas pa/_sems can dang /_srog dang /_gang zag tu 'du shes pa la gnas pa 
[\[51b.4\]]chos thams cad du 'du shes pa la gnas pa/_chos rnams la dmigs shing /_rlom sems su byed pa/_mthong bar byed pa de ltar bzang skyong byang chub sems dpas mi mthong ngo /_/bzang skyong yang byang chub sems dpas ji ltar mthong zhe na/_bzang skyong 'di lta ste dper na/_de bzhin 
[\[51b.5\]]gshegs pa dang /_phyir mi ldog pa'i byang chub sems dpa' rnams dang /_rang sangs rgyas rnams dang /_nyan thos dgra bcom pa rnams kyis chos thams cad mthong ba de bzhin du/_bzang skyong byang chub sems dpa' sems dpa' chen pos chos thams cad blta bar bya'o/_/de mthong 
[\[51b.6\]]nas mngon par dga' bar mi bya'o/_/mngon par dga' ba med pas dga' ba can du mi 'gyur zhing dga' ba dang bral te dga' ba yang dag par bcom pa'i byang chub sems dpa' ni ting nge 'dzin 'di sgom mo/_/bzang skyong 'di lta ste dper na/_nam mkha' gzugs med pa/_bstan du med 
[\[51b.7\]]pa/_gnas pa med pa/_shin tu rnam par dag pa/_nyon mongs pa med pa de bzhin du/_byang chub sems dpas chos thams cad la blta ste/_'dus byas dang /_'dus ma byas kyi chos rnams la de'i mig thogs pa med par 'gyur ro/_/byang chub sems dpa' mig thogs pa med 
[\[52a\]]
[\[52a.1\]]pa de la chos rnams mngon sum du 'gyur te/_de yid la byas na de bzhin gshegs pa dgra bcom pa yang dag par rdzogs pa'i sangs rgyas gser gyi ka ba brgyan pa lta bu/_'od zer gyi rgyal po mngon par 'phags pa lta bu/_zla ba nya ba skar mas bskor ba lta bu/_'khor 
[\[52a.2\]]los sgyur ba'i rgyal po stobs kyi tshogs kyis bskor ba lta bu/_tshangs pa tshangs pa'i 'jig rten na tshangs pa'i stan la 'dug pa lta bu/_lha'i rgyal po brgya byin sum cu rtsa gsum pa'i lhas bskor ba lta bu/_ri yi rtse mo la me 'bar ba lta bu/_sman pa'i rgyal po sman gtong ba lta bu/[ {]ri dgas [,]ri dwags [}]
[\[52a.3\]]kyi rgyal po seng ge ral pa can 'jigs pa med par wa thams cad skrag par byed pa lta bu/_ngang pa'i mchog bar snang la 'phur ba lta bu/_ri'i rgyal po ri rab rgya mtsho'i nang nas mngon par 'phags pa lta bu/_ri'i rgyal po gangs ri me tog dang sman thams cad yongs su rgyas pa lta bu/_ri khor 
[\[52a.4\]]yug rlung gi bu las skyes pas 'dzin cing 'greng ba lta bu/_rlung gi phung po sa chu'i phung po 'dzin pa lta bu/_chu'i phung pos sa'i phung po 'dzin pa lta bur mthong ngo /_/de nas de'i tshe bcom ldan 'das kyis tshigs su bcad pa 'di dag gsungs so/_/ri rab kyi ni rtse mdzes pa/_/dri med dri 
[\[52a.5\]]ma bral zhing dag_/nam mkha' dang ni mnyam zhing 'dra/_/lha rnams kyis ni rab tu brgyan/_/bzang skyong de bzhin du byang chub sems dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs rgyas de dag gzi brjid dang /_dpal gyis stong 
[\[52a.6\]]gsum gyi stong chen po'i 'jig rten gyi khams thams cad du/_lham me lhan ne lhang nger dmigs par byas te/_mthong zhing chos 'chad pa'ang thos par 'gyur ro/_/thos nas kyang 'dzin par byed/_kun chub par byed/_/'chang bar byed de/_/byang chub sems dpa' de ting nge 'dzin 'di 
[\[52a.7\]]las langs nas kyang /_chos ji skad du thos pa dang /_ji ltar bzung ba dang /_ji ltar kun chub par byas pa bzhin du gzhan dag la'ang rgya cher ston par 'gyur/_'chad par 'gyur ro/_/bzang skyong de ltar ting nge 'dzin 'di ni/_byang chub sems dpa' rnams la phan 'dogs pa mang du byed 
[\[52b\]]
[\[52b.1\]]pa'o/_/'di lta ste 'jig rten dang /_'jig rten las 'das pa'i chos rnams kyi yon tan mang po skyed par byed pa'o/_/bzang skyong de bas na byang chub 'dod pa'i rigs kyi bu'am rigs kyi bu mos ting nge 'dzin 'di gzung bar bya'o/_/kun chub par bya'o/_/bcang bar bya'o/_/bklag 
[\[52b.2\]]par bya'o/_/bri bar bya'o/_/gzhan dag la yang rgya cher bshad par bya'o/_/bstan par bya'o/_/bsgrags par bya'o/_/bsgom pa'i sbyor ba la'ang brtson par bya'o/_/de nas de'i tshe bcom ldan 'das kyis tshigs su bcad pa 'di dag gsungs so/_/dri bral rdul bral dri med sangs 
[\[52b.3\]]rgyas te/_/chags pa med cing skye bo mang pos mchod/_/rnga rdung 'khar rnga lha yi rol mo'i sgra/_/rol mo phrag brgyas phan mdzad phyag bya ba/_/me tog sil ma dag gis gtor byas shing /_/skye bo mang pos ring bsrel mchod rten mchod/_/lha yi phreng ba dri dang gdugs sna tshogs/_/ting 'dzin 
[\[52b.4\]]'di ni tshol zhing 'dogs par byed/_/gang zhig kun rdzob la ni gnas byas nas/_/shin tu rgyas chos blta dka' gya nom 'byed/_/ma chags ye shes rgyal ba dran byed cing /_/stong pa nyid las nams kyang nyams mi 'gyur/_/zla ba dri med nyi ma shar ba 'am/_/tshangs pa'i 'jig rten tshangs 
[\[52b.5\]]pa 'dug pa bzhin/_/rnam dag sems kyis rgyal ba dran byed cing /_/stong pa nyid ni nams kyang mi 'dor ro/_/ji ltar sum cu rtsa gsum lha yi rgyal/_/sum cu rtsa gsum lta bas zil gyis gnon/_/de ltar rgyal bas 'jig rten zil mnan te/_/dpal gyi lham me lhan ne lhang nge'o/_/
[\[52b.6\]]tshal gyi mchog la me dag mched gyur te/_/mar gyi me bsregs me lce rab 'bar ba/_/'od zer brgya stong dag ni 'byung ba ltar/_/de bzhin rgyal ba mtshan gyis rgyas par ltos/_/ji ltar sman pa zug rngu 'byin byed pa/_/nad pa rnams la nad dpyad byed pa ltar/_/rgyal ba mi yi seng ge 
[\[52b.7\]]sman pa mchog_/ji ltar 'thun pa bde gshegs gtam yang gsung /_/'khor la seng ge'i sgra ni sgrogs mdzad cing /_/khyu mchog sangs rgyas 'jig rten kun mi bsnyengs/_/nags gnas seng ge wa la bzhin du/_/phas kyi rgol ba thams cad zil gyis gnon/_/ji ltar ngang pa'i 
[\[53a\]]
[\[53a.1\]]rgyal po mchog dag ni/_/mkha' la 'phur na dkar zhing rnam dag mdzes/_/de ltar bde bar gshegs pa gser gyi mdog_/bde gshegs sras kyi thu bo rnams kyang dran/_/ji ltar ri rgyal gangs can lham me zhing /_/lhag ge ba dang rgyal rigs rgyal po 'am/_/
[\[53a.2\]]ji ltar ka ba rin chen sna tshogs brgyan/_/de ltar rgyal ba mtshan gyis brgyan par blta/_/mi g.yo ma ral ji ltar rdo rje 'dra/_/khor yug ri ni rlung gi bu skyes 'dzin/_/de ltar bde gshegs bskal pa phyogs 'dzin cing /_/phan dang ldan zhing byams ldan chos kyang che/_/ji ltar chu la sa dag 
[\[53a.3\]]rten pa dang /_/ji ltar rlung la chu yang rten pa dang /_/ji ltar nam mkha' la ni rlung rten pa/_/de ltar rgyal ba yon tan kun la bzhugs/_/ji ltar sum cu rtsa gsum ri rab rgyal/_/lhan ne lhag ge thams cad yongs su rgyas/_/de ltar bde gshegs ri rab lta bu yang /_/rin chen 
[\[53a.4\]]tshogs kyi nang na bzhugs pa mdzes/_/ma chags sems ldan rgyal ba dran byed na/_/mun dang bral zhing mi snang med pa yi/_/ting 'dzin rdul bral rnam dag de mig 'gyur/_/de ni dngos po'i 'du shes kun dang bral/_/rgyal ba rnam dag sems ni dran byed na/_/rdul dang dri ma bral 
[\[53a.5\]]zhing khro ba spangs/_/ma rig bral zhing de yi ye shes dag_/de yi ye shes rdul bral 'byung bar 'gyur/_/rgyal ba tshul khrims rnam dag dran byed na/_/de yi ye shes rab rib bral zhing dag_/nga dang bdag lta de la phyis kyang med/_/dngos po'i 'du shes nams kyang 'byung mi 
[\[53a.6\]]'gyur/_/de ni srid pa'i rgyud la lta dang bral/_/the tshom lam bral ye shes rnam par dag_/nams kyang gzugs kyi 'du shes mi 'gyur zhing /_/zhi lam bsil ba'i dngos po'i chos kyang nyan/_/sa dang chu dang me dang rlung dag ni/_/rang gi dngos po med cing thams cad stong /_/rgyal 
[\[53a.7\]]ba mchog rab bstan pa thos nas kyang /_/de ni dngos po'i 'du shes mi 'byung ngo /_/dngos su shes pa thams cad tshar bcad cing /_/'gro ba thams cad stong par rig nas kyang /_/ji ltar 'dab chags nam mkhar mi chags bzhin/_/nams kyang yid ni chags par mi 'gyur ro/_/mchog 
[\[53b\]]
[\[53b.1\]]rab rgyal la ri mo byas pas ni/_/rdzu 'phrul stobs la gnas shing yid rno bas/_/'jig rten kun na phyogs bcur rnam par snang /_/yon tan tshad med pa ni kun dang ldan/_/lag pa rkang pa de bzhin mgo bo mig_/rgyal srid rta dang ba glang thams cad dang /_/'jig rten pa yi rin chen 
[\[53b.2\]]kun gtong yang /_/tshul khrims phung po yongs su gtong mi byed/_/snying rje bskyed nas 'jig rten kun phan phyir/_/chos kyi gtso bo rin chen ston par byed/_/'dus byas ma lus thams cad spong byed kyang /_/byang chub sems ni yongs su gtong mi byed/_/dge slong dang ni rgyal sras 
[\[53b.3\]]legs zhugs dang /_/de bzhin dge slong ma dang dge bsnyen dang /_/dad ldan chags dang bral ba'i dge bsnyen mas/_/rjes su dran par byas na gnas 'di 'thob/_/ting 'dzin zhi ba 'di ni su 'chang ba'i/_/bde gshegs sras po ting nge 'dzin mkhas pa/_/de la yon tan mang po de dag 
[\[53b.4\]]'byung /_/bla med rnam pa mang po'i gnas 'byung ngo /_/bzang skyong gis zhus pa'i ting nge 'dzin gyi le'u ste [{]bcwa [,]bco [}]brgyad pa'o//_//bzang skyong de lta bas na/_byang chub sems dpa' gang ting nge 'dzin 'di 'chad pa'am 'thob par 'dod pa des dang po nyid nas mtshan ma'i 'du 
[\[53b.5\]]shes rnams bsal bar bya'o/_/mtshan ma'i 'du shes rnams bsal nas lhag pa'i nga rgyal du mi bya ste/_byang chub sems dpa' lhag pa'i nga rgyal spangs shing /_yid la mtshan ma dang bral bas/_ting nge 'dzin 'di lung mnod par bya ste/_brtsad par mi bya'o/_/de la ji ltar na rtsod 
[\[53b.6\]]pa med par 'gyur zhe na/_gang stong pa nyid mi spong ba ste/_'di ni rtsod pa med pa'o/_/bzang skyong rtsod pa med pa gtso bor byed pa'i byang chub sems dpas ting nge 'dzin 'di lung mnod par bya'o/_/bzang skyong rigs kyi bu'am rigs kyi bu mo gang la la zhig_/ting nge 'dzin 'di lung nod 
[\[53b.7\]]par 'dod par gyur na/_des chos bcu dang ldan par bya ste/_ting nge 'dzin 'di lung mnod par bya'o/_/bcu gang zhe na/_'di lta ste/_bzang skyong nga rgyal bcom pa'i rigs kyi bu dang rigs kyi bu mo gzhan gyi rnyed pa dang bkur sti dang /_tshigs su bcad pa la phrag dog med pa dang /_gus pa dang bcas shing 
[\[54a\]]
[\[54a.1\]]rje sa dang bcas pa dang /_byas pa shes shing byas pa gzo ba dang /_'jungs pa med cing 'gyod pa dang bral ba dang /_dad pa dang ldan zhing brtag pa mang ba dang /_brtson 'grus brtsams shing 'chag pa la zhugs pa dang /_mgron du gnyer ba la mi ltos par bsod snyoms 
[\[54a.2\]]byed pa dang /_zab mo la mos pas ting nge 'dzin 'di lung mnod par bya'o/_/rigs kyi bu'am rigs kyi bu mo gang la las ting nge 'dzin 'di lung mnod par 'dod pa de la ston pa'i 'du shes nye bar gzhag ste/_ting nge 'dzin 'di lung mnod par bya/_gdon par bya/_bcang bar bya ste/_
[\[54a.3\]]bzang skyong chos bcu po de dag dang ldan na rigs kyi bu'am rigs kyi bu mo des ting nge 'dzin 'di mnod par bya'o/_/de ltar zhugs pa de ni chos brgyad 'dzin to/_/brgyad gang zhe na 'di lta ste/_shin tu byang phyir tshul khrims rnam par dag pa dang /_shes rab dang ldan pas lta ba rnam par 
[\[54a.4\]]dag pa dang /_yang 'byung ba med pas/_shes rab rnam par dag pa dang /_'khor thams cad la don du mi gnyer bas gtong ba yongs su dag pa dang /_shin tu brjed pa med pas thos pa rnam par dag pa dang /_byang chub 'thob pas brtson 'grus rnam par dag pa dang /_rten med pas 
[\[54a.5\]]bkur sti thob pa dang /_bla na med pa yang dag par rdzogs pa'i byang chub las sems can thams cad kyis mi bskyod pa ste/_bzang skyong byang chub sems dpa' ni chos brgyad po 'di dag rab tu 'dzin to/_/de nas de'i tshe bcom ldan 'das kyis tshigs su bcad pa 'di dag gsungs so/_/
[\[54a.6\]]mkhas pas mtshan ma'i 'du shes mi bskyed cing /_/nga rgyal nga'o snyam pa'i nga rgyal spang /_/bzod pa rdul bral 'dus ma byas bskyed nas/_/des ni ting 'dzin 'di yang lung mnod bya/_/mkhas pas stong pa nyid dang mtshan med dang /_/zhi ba mya ngan 'das la brtsad mi bya/_/mi bskyod chos 
[\[54a.7\]]can ston pa dang yang 'thun/_/de 'dra des ni ting 'dzin 'di lung mnos/_/mkhas pa nga rgyal phrag dog mi byed cing /_/byas gzo sangs rgyas chos dang dge 'dun la/_/dang ba skyes par gyur cing mi bskyod pa/_/des ni ting 'dzin 'di yang myur lung nos/_/'jungs pa med cing mun bral 
[\[54b\]]
[\[54b.1\]]mi rtsub la/_/brtag dang ldan la shin tu dad pa can/_/'chag sar zhugs shing brtson 'grus rtsom byed pas/_/ting 'dzin 'di ni rab tu 'dod par bya/_/dge slong rtag tu bsod snyoms spyad bya ste/_/mgron du bos pa'ang spang na sogs ci smos/_/don dam dmigs su med la rab tu 
[\[54b.2\]]mkhas/_/de 'dra des ni ting 'dzin 'di zung shig_/gang las ting 'dzin 'phags pa 'di bris sam/_/bcangs sam gzhan dag la yang bstan byas na/_/de las des ni dang por 'di thob nas/_/mkhas pas de la ston par 'du shes bskyed/_/yon tan phun sum tshogs par 
[\[54b.3\]]'dir gnas te/_/gang zhig ting 'dzin 'di lung nod byed pa/_/de ni rgyal bas gnang zhing rdul bral la/_/rnam par dag pa'i chos brgyad myur du 'dzin/_/mkhas pa gang la yon tan 'di snang ba/_/tshul khrims kyang ni rnam par dag par 'gyur/_/ting 'dzin dag cing de 
[\[54b.4\]]bzhin lta ba dag_/des ni srid par sred pa dag kyang sbyangs/_/mkhas pa gang la yon tan 'di snang ba/_/yang srid med pas shes rab rnam par dag_/rten pa dag kyang med cing gtong ba dag_/mang du thos shing nyams par mi 'gyur ro/_/mkhas pa gang la yon tan 'di snang ba/_/brtson 'grus 
[\[54b.5\]]brtsams shing byang chub las mi nyams/_/rnyed dang bkur sti cung zad mi rten te/_/de ni bla na med pa'i byang chub 'gyur/_/bzang skyong gis zhus pa'i ting nge 'dzin gyi le'u ste bcu dgu pa'o//_//bzang skyong chos brgyad po 'di dag dang ldan na byang chub sems dpa' de bzhin 
[\[54b.6\]]gshegs pa'i stobs bcu 'thob bo/_/bcu gang zhe na/_bzang skyong 'di la de bzhin gshegs pa gnas la gnas su yang dag pa ji lta ba bzhin rab tu mkhyen/_gnas ma yin pa la gnas ma yin par yang dag pa ji lta ba bzhin rab tu mkhyen te/_bzang skyong gang yang de 
[\[54b.7\]]bzhin gshegs pas gnas la gnas dang /_gnas ma yin pa la yang gnas ma yin par yang dag pa ji lta ba bzhin rab tu mkhyen pa 'di ni bzang skyong /_de bzhin gshegs pa rnams kyi de bzhin gshegs pa'i stobs dang po ste/_stobs de la brten nas/_de bzhin 
[\[55a\]]
[\[55a.1\]]gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing 'jig rten 'di na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i 
[\[55a.2\]]tshangs pa'i 'khor lo bskor ro/_/bzang skyong gzhan yang de bzhin gshegs pas 'das pa dang /_ma 'ongs pa dang /_da ltar byung ba'i las rnams dang /_las yang dag par 'dzin pa rnams kyi gnas dang /_rgyu dang /_rnam par smin pa mkhyen pa yang dag pa ji lta ba bzhin du rab tu 
[\[55a.3\]]mkhyen pa 'di ni bzang skyong /_de bzhin gshegs pa rnams kyi de bzhin gshegs pa'i stobs gnyis pa ste/_stobs de la brten nas/_de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing /_'jig 
[\[55a.4\]]rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas thams cad du 'gro ba'i lam mkhyen pa yang dag pa ji lta ba bzhin du 
[\[55a.5\]]rab tu mkhyen te/_bzang skyong gang de bzhin gshegs pas thams cad du 'gro ba'i lam mkhyen pa yang dag pa ji lta ba bzhin du rab tu mkhyen pa 'di ni bzang skyong de bzhin gshegs pa rnams kyi de bzhin gshegs pa'i stobs gsum pa ste/_stobs de la brten nas/_de bzhin gshegs 
[\[55a.6\]]pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang 
[\[55a.7\]]skyong gzhan yang de bzhin gshegs pas khams du ma dang /_khams sna tshogs pa'i 'jig rten mkhyen pa yang dag pa ji lta ba bzhin rab tu mkhyen te/_bzang skyong gang de bzhin gshegs pas khams du ma dang /_khams sna tshogs pa'i 'jig rten mkhyen pa/_yang dag pa ji lta ba bzhin 
[\[55b\]]
[\[55b.1\]]rab tu mkhyen pa 'di ni bzang skyong de bzhin gshegs pa rnams kyi de bzhin gshegs pa'i stobs bzhi pa ste/_stobs de la brten nas/_de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing 'jig rten na 
[\[55b.2\]]dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas sems can gzhan dag dang /_gang zag gzhan rnams kyi mos pa du ma 
[\[55b.3\]]mkhyen pa/_yang dag pa ji lta ba bzhin rab tu mkhyen te/_bzang skyong gang yang de bzhin gshegs pas sems can gzhan dang /_gang zag gzhan mos pa du ma dang /_mos pa sna tshogs rnams kyi mos pa mkhyen pa yang dag pa ji lta ba bzhin rab tu mkhyen pa 'di ni bzang skyong de bzhin 
[\[55b.4\]]gshegs pa rnams kyi de bzhin gshegs pa'i stobs lnga pa ste/_stobs de la brten nas de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing /_'jig rten na dge sbyong ngam/_bram ze'am/_lha'am/_
[\[55b.5\]]bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas sems can gzhan dag dang /_gang zag gzhan rnams kyi dbang po mchog dang /_/mchog ma yin pa mkhyen pa 
[\[55b.6\]]yang dag pa ji lta ba bzhin rab tu mkhyen te/_bzang skyong gang yang de bzhin gshegs pas sems can gzhan dag dang /_gang zag gzhan rnams kyi dbang po mchog dang /_mchog ma yin pa mkhyen pa yang dag pa ji lta ba bzhin rab tu mkhyen pa 'di ni bzang skyong /_de bzhin gshegs 
[\[55b.7\]]pa rnams kyi de bzhin gshegs pa'i stobs drug pa ste/_stobs de la brten nas/_de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing 'jig rten na dge sbyong ngam/_bram ze'am/_lha'am/_bdud dam/_
[\[56a\]]
[\[56a.1\]]tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa 
[\[56a.2\]]dang /_rnam par byang ba dang /_rnam par gzhag pa yang dag pa ji lta ba bzhin rab tu mkhyen te/_bzang skyong gang yang de bzhin gshegs pas/_bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_
[\[56a.3\]]rnam par gzhag pa yang dag pa ji lta ba bzhin rab tu mkhyen pa 'di ni bzang skyong /_de bzhin gshegs pa rnams kyi de bzhin gshegs pa'i stobs bdun pa ste/_stobs de la brten nas/_de bzhin gshegs pas khyu mchog gi gnas rab tu mkhyen la/_'khor gyi nang du gshegs 
[\[56a.4\]]te/_seng ge'i sgra yang dag par sgrogs shing /_'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas sngon gyi 
[\[56a.5\]]gnas rjes su dran pa mkhyen pa/_yang dag pa ji lta ba bzhin rab tu mkhyen te/_bzang skyong gang yang de bzhin gshegs pas sngon gyi gnas rjes su dran pa mkhyen pa/_yang dag pa ji lta ba bzhin rab tu mkhyen pa 'di ni bzang skyong de bzhin gshegs pa rnams kyi/_de bzhin gshegs 
[\[56a.6\]]pa'i stobs brgyad pa ste/_stobs de la brten nas/_de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing /_'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus 
[\[56a.7\]]kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas lha'i mig mkhyen pa yang dag pa ji lta ba bzhin rab tu mkhyen te/_bzang skyong gang yang de bzhin gshegs pas/_lha'i mig mkhyen pa yang dag pa ji lta 
[\[56b\]]
[\[56b.1\]]ba bzhin rab tu mkhyen pa 'di ni/_de bzhin gshegs pa rnams kyi de bzhin gshegs pa'i stobs dgu pa ste/_stobs de la brten nas/_de bzhin gshegs pas khyu mchog gi gnas rab tu mkhyen la 'khor gyi nang du gshegs te/_seng ge'i sgra yang dag par sgrogs shing 'jig 
[\[56b.2\]]rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo bskor ro/_/bzang skyong gzhan yang de bzhin gshegs pas zag pa zad pa mkhyen pa yang dag pa ji lta ba bzhin rab tu 
[\[56b.3\]]mkhyen te/_bzang skyong gang yang de bzhin gshegs pas zag pa zad pa mkhyen pa yang dag pa ji lta ba bzhin rab tu mkhyen pa 'di ni/_de bzhin gshegs pa rnams kyi/_de bzhin gshegs pa'i stobs bcu pa ste/_stobs de la brten nas/_de bzhin gshegs pas khyu 
[\[56b.4\]]mchog gi gnas rab tu mkhyen la/_'khor gyi nang du gshegs te/_seng ge'i sgra yang dag par sgrogs shing /_'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun pas bskor bar mi nus pa'i tshangs pa'i 'khor lo 
[\[56b.5\]]bskor ro/_/bzang skyong de bzhin gshegs pa'i stobs bcu po 'di dag byang chub sems dpas yongs su 'dzin par 'gyur ro/_/de nas de'i tshe bcom ldan 'das kyis tshigs su bcad pa 'di dag gsungs so/_/'jig rten mgon po skyob pa yis/_/stobs rnams kyi ni sa bshad 
[\[56b.6\]]pa/_/ting 'dzin 'di la gnas na ni/_/byang chub sems dpas thob par 'gyur/_/gnas dang de bzhin gnas ma yin/_/yang dag ji bzhin mkhyen pa ni/_/'jig rten mgon po skyob mdzad pa/_/sangs rgyas rnams kyi stobs dang po/_/'jig rten mgon po skyobs mdzad pa/_
[\[56b.7\]]rang byung rnams kyi stobs dang po/_/de la gnas nas rdzogs sangs rgyas/_/srog chags rnams la chos ston to/_/'das dang ma 'ongs da ltar gyi/_/las rnams rab tu mkhyen pa ni/_/'jig rten mgon po skyob mdzad pa/_/sangs rgyas rnams kyi stobs gnyis pa'o/_/mos 
[\[57a\]]
[\[57a.1\]]pa chung dang mchog rnams dang /_/'bring dag rab tu mkhyen pa ni/_/dpal ldan rdzogs par sangs rgyas pa'i/_/stobs gsum pa ni de yin no/_/dbang po rno dang bar ma dang /_/tha ma'i khyad par mkhas pa ni/_/drang srong chen po rdzogs sangs rgyas/_/sangs 
[\[57a.2\]]rgyas rnams kyi stobs bzhi pa'o/_/khams rnams sna tshogs rab mkhyen cing /_/khams rnams kyi ni pha rol phyin/_/gnas 'di dag ni rang byung gi/_/stobs ni lnga pa nyid yin no/_/thams cad du ni 'gro ba'i lam/_/de dang der ni bgrod pa ste/_/de dag thams cad rab mkhyen 
[\[57a.3\]]pa/_/bsam gyis mi khyab stobs drug pa'o/_/bsam gtan rnam thar snyoms par 'jug_/kun nas nyon mongs rab mkhyen cing /_/gnas dang gnas min mkhyen pa ni/_/stobs bdun pa zhes bya ba'o/_/sngon gyi bye ba tshun chad kyi/_/bdag ni sngon na gar gnas pa'i/_/sngon 
[\[57a.4\]]gyi gnas rnams rab mkhyen pa/_/de ni stobs kyang brgyad pa'o/_/'chi 'pho dang ni skye ba mkhyen/_/mtho ris dang ni ngan song gzigs/_/mig gi pha rol phyin thob pa/_/'di ni stobs kyang dgu pa'o/_/gang dag lha 'am gang dag mi/_/zag pa thams cad nga la zad/_/nga la yang 
[\[57a.5\]]srid med pa ni/_/bsam gyis mi khyab stobs bcu pa'o/_/'jig rten mgon po skyob mdzad pa/_/rang byung rnams kyi stobs 'di dag_/ting 'dzin 'di la gnas na ni/_/de dag thams cad rnyed mi dka'/_/bzang skyong gis zhus pa'i ting nge 'dzin gyi le'u ste nyi shu pa'o//_//
[\[57a.6\]]bzang skyong byang chub sems dpas ting nge 'dzin 'di la zhugs na/_de bzhin gshegs pa'i mi 'jigs pa gang dag thob par 'gyur ba de gang zhe na/_bzang skyong byang chub sems dpas ting nge 'dzin 'di la zhugs na thob par 'gyur ba'i de bzhin gshegs pa'i mi 'jigs pa ni 'di bzhi'o/_/bzhi 
[\[57a.7\]]gang zhe na/_'di lta ste/_nga yang dag par rdzogs par sangs rgyas pa la 'di la chos 'di mngon par sangs ma rgyas so zhes nga la 'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par tshig tu brjod cing rgol bar 'gyur ba'i 
[\[57b\]]
[\[57b.1\]]rgyu yang dag par rjes su mi mthong ste/_rgyu yang dag par rjes su ma mthong bas/_dbugs 'byin pa thob par gnas so/_/bag tsha ba med pa thob par gnas so/_/bde ba thob par gnas so/_/mi 'jigs pa thob par gnas so/_/'khor gyi nang du gshegs te/_seng ge'i sgra yang dag 
[\[57b.2\]]par bsgrag par bya'o/_/'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par ma bskor ba'i tshangs pa'i 'khor lo bskor bar bya'o zhes bya ba 'di ni/_bzang skyong gang byang chub sems dpas ting nge 'dzin 'di la zhugs na 
[\[57b.3\]]'thob par 'gyur ba'i de bzhin gshegs pa rnams kyi de bzhin gshegs pa'i mi 'jigs pa dang po'o/_/bzang skyong gzhan yang nga zag pa zad pa la de la zag pa 'di rnams yongs su zad par ma gyur to/_/zhes 'jig rten na/_dge sbyong ngam/_bram ze'am/_lha'am/_bdud dam/_
[\[57b.4\]]tshangs pa'am/_sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/_rgyu yang dag par rjes su ma mthong bas/_dbugs 'byin pa thob par gnas so/_/bag tsha ba med pa thob par gnas so/_/bde ba thob par gnas so/_/mi 
[\[57b.5\]]'jigs pa thob par gnas so/_/'khor gyi nang du gshegs te/_seng ge'i sgra yang dag par bsgrag par bya'o/_/'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par ma bskor ba'i tshangs pa'i 'khor lo bskor bar bya'o/_/
[\[57b.6\]]zhes bya ba 'di ni bzang skyong /_gang byang chub sems dpas ting nge 'dzin 'di la zhugs na thob par 'gyur ba'i de bzhin gshegs pa rnams kyi de bzhin gshegs pa'i mi 'jigs pa gnyis pa'o/_/bzang skyong gzhan yang gang ngas bar du gcod pa'i chos su bstan pa de de dag la bsten na bar 
[\[57b.7\]]du gcod pa'i chos su mi 'gyur ro/_/zhes nga la 'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/_rgyu yang dag par rjes su ma mthong bas 
[\[58a\]]
[\[58a.1\]]dbugs 'byin pa thob par gnas so/_/bag tsha ba med pa thob par gnas so/_/bde ba thob par gnas so/_/mi 'jigs pa thob par gnas so/_/'khor gyi nang du gshegs te/_seng ge'i sgra yang dag par bsgrag par bya'o/_/'jig rten na dge sbyong ngam/_bram ze 
[\[58a.2\]]'am/_lha'am/_bdud dam/_tshangs pa'am/_sus kyang chos dang 'thun par ma bskor ba'i tshangs pa'i 'khor lo bskor bar bya'o zhes bya ba 'di ni bzang skyong gang byang chub sems dpas ting nge 'dzin 'di la zhugs na 'thob par 'gyur ba'i de bzhin gshegs pa rnams kyi de bzhin 
[\[58a.3\]]gshegs pa'i mi 'jigs pa gsum pa'o/_/bzang skyong gzhan yang gang ngas 'phags pa'i nges par 'byung bar 'gyur ba de byed pa'i sdug bsngal yang dag par zad par 'gyur ba'i chos bshad pa de la 'jig rten na dge sbyong ngam/_bram ze'am/_lha'am/_bdud dam/_tshangs pa'am/_
[\[58a.4\]]sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/_rgyu yang dag par rjes su ma mthong bas dbugs 'byin pa thob par gnas so/_/bag tsha ba med pa thob par gnas so/_/bde ba thob par gnas so/_/mi 'jigs pa thob par 
[\[58a.5\]]gnas so/_/'khor gyi nang du gshegs te seng ge'i sgra yang dag par bsgrag par bya'o/_/'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par ma bskor ba'i tshangs pa'i 'khor lo bskor bar bya'o/_/zhes bya ba 'di ni bzang 
[\[58a.6\]]skyong byang chub sems dpas ting nge 'dzin 'di la zhugs na thob par 'gyur ba'i de bzhin gshegs pa rnams kyi de bzhin gshegs pa'i mi 'jigs pa bzhi pa'o/_/de nas de'i tshe bcom ldan 'das kyis tshigs su bcad pa 'di dag gsungs so/_/sangs rgyas mi 'jigs gang yin pa/_/
[\[58a.7\]]mi 'jigs rnams ni bshad par bya/_/seng ge'i sgra ni bsgrag byas te/_/'khor rnams la ni chos kyang ston/_/yang dag rdzogs sangs rgyas smra la/_/chos 'di sangs rgyas ma gyur ces/_/rgol ba de ni ma mthong ste/_/de phyir sangs rgyas mi 'jigs pa'o/_/zag 
[\[58b\]]
[\[58b.1\]]pa zad par smras pa la/_/zag pa 'di dag ma zad ces/_/lha dang bcas pa'i 'jig rten na/_/rgol ba de ni ma mthong ngo /_/gang dag bar du gcod pa'i chos/_/de dag gang gis bsten byas kyang /_/bar du gcod par mi 'gyur zhes/_/nga la rgol ba de ma mthong /_/mya 
[\[58b.2\]]ngan 'das pa thob pa'i phyir/_/ngas ni chos mchog gang bshad pa/_/mya ngan 'da' ba'i tshig gi mchog_/des ni nga la rgol ba med/_/'jig rten mgon po skyob mdzad pas/_/mi 'jigs gsungs pa 'di dag ni/_/ting 'dzin 'di la gnas pa yi/_/byang chub sems 
[\[58b.3\]]dpas 'thob par 'gyur/_/bzang skyong gis zhus pa'i ting nge 'dzin gyi le'u ste nyi shu rtsa gcig pa'o//_//bzang skyong gang byang chub sems dpas ting nge 'dzin 'di la zhugs na 'thob par 'gyur ba'i de bzhin gshegs pa rnams kyi sangs rgyas kyi chos ma 'dres pa 
[\[58b.4\]{]bcwa [,]bco [}]brgyad po de dag gang zhe na/_bzang skyong 'di lta ste/_nam gyi nub mo de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas pa nas/_nam gyi nub mo phung po'i lhag ma ma lus pa'i mya ngan las 'das pa'i dbyings su yongs su mya ngan 
[\[58b.5\]]las 'das pa de'i bar du de bzhin gshegs pa la 'khrul pa mi mnga'o/_/ca co mi mnga'o/_/bsnyel ba mi mnga'o/_/sems mnyam par ma bzhag pa mi mnga'o/_/tha dad pa'i 'du shes mi mnga'o/_/so sor ma brtags pa'i btang snyoms mi 
[\[58b.6\]]mnga'o/_/'dun pa nyams pa mi mnga'o/_/brtson 'grus nyams pa mi mnga'o/_/dran pa nyams pa mi mnga'o/_/ting nge 'dzin nyams pa mi mnga'o/_/shes rab nyams pa mi mnga'o/_/rnam par grol ba nyams pa mi mnga'o/_/rnam par grol ba'i ye shes gzigs pa nyams pa mi mnga'o/_/
[\[58b.7\]]'das pa'i dus la ma chags ma thogs pa'i ye shes mthong ba 'jug go/_/ma 'ongs pa'i dus la ma chags ma thogs pa'i ye shes mthong ba 'jug go/_/da ltar gyi dus la ma chags ma thogs pa'i ye shes mthong ba 'jug go/_/de bzhin gshegs pa'i sku'i phrin las thams cad ye shes sngon du 
[\[59a\]]
[\[59a.1\]]'gro zhing ye shes kyi rjes su 'brang ngo /_/de bzhin gshegs pa'i gsung gi phrin las thams cad ye shes sngon du 'gro zhing ye shes kyi rjes su 'brang ngo /_/de bzhin gshegs pa'i thugs kyi phrin las thams cad ye shes sngon du 'gro zhing ye shes kyi rjes su 'brang ngo /_/bzang 
[\[59a.2\]]skyong 'di dag ni gang byang chub sems dpas ting nge 'dzin 'di la gnas na 'thob par 'gyur ba'i de bzhin gshegs pa rnams kyi sangs rgyas kyi chos ma 'dres pa [{]bcwa [,]bco [}]brgyad yin no/_/de nas de'i tshe bcom ldan 'das kyis tshigs su bcad pa 'di dag gsungs so/_/gang la gnas nas de bzhin 
[\[59a.3\]]gshegs/_/chos kyi 'khor lo bskor mdzad pa'i/_/sangs rgyas kyi ni ma 'dres chos/_/bshad kyis nga la mnyan par byos/_/nam gyi nub mo rdzogs sangs rgyas/_/de bzhin gshegs pas byang chub brnyes/_/nam gyi nub mo len med par/_/mya ngan las ni 'das par gyur/_/
[\[59a.4\]]de yi bar du gang gsungs dang /_/gsung dang gsung bar 'gyur ba'i rnams/_/de kun yang dag ji bzhin te/_/de ni ma 'dres dang po'o/_/nga la 'khrul pa cung zad med/_/ca co nga la mi mnga'o/_/gsung la nyams pa mi mnga' ste/_/nga la zhum pa mi mnga'o/_/nga la bsnyel ba yod ma 
[\[59a.5\]]yin/_/nga la ma brtags btang snyoms med/_/chos la sna tshogs byed pa med/_/rtag tu mnyam par bzhag pa nyid/_/nga yi 'dun pa ma nyams shing /_/brtson 'grus kyang ni ma nyams so/_/ting 'dzin las ni mi g.yeng zhing /_/nga la nyams pa mi mnga'o/_/nga yi shes rab 
[\[59a.6\]]nyams pa med/_/rnam par grol ba'ang nyams pa med/_/nga yi rnam grol ye shes mthong /_/nga la'ang nyams pa mi mnga'o/_/nga ni 'das pa'i dus la yang /_/ye shes thogs pa mi mnga'o/_/ma 'ongs pa yi dus la yang /_/nga la sgrib pa mi mnga'o/_/da ltar byung ba'i dus la yang /_/
[\[59a.7\]]nga la chags pa mi mnga'o/_/skyob pa nga ni chos kun la/_/ye shes bsgribs pa med pa'o/_/nga yi sku yi phrin las kun/_/ye shes kyi ni rjes su 'breng /_/nga yi gsung thugs phrin las kun/_/ye shes sngon du 'gro ba yin/_/gang la gnas nas de bzhin gshegs/_/chos kyi 
[\[59b\]]
[\[59b.1\]]'khor lo bskor mdzad pa'i/_/rdzogs sangs rgyas kyi ma 'dres chos/_/[{]bcwa [,]bco [}]brgyad po ni de dag go/_/ting 'dzin 'di la bsgom byas na/_/sangs rgyas[(]chas [,]chos [)]ni [{]bcwa [,]bco [}]brgyad dang /_/ston pa yi ni stobs bcu dang /_/mi 'jigs rnams ni rnyed mi dka'/_/bzang skyong gis zhus pa'i ting 
[\[59b.2\]]nge 'dzin gyi le'u ste nyi shu rtsa gnyis pa'o//_//bzang skyong gzhan yang byang chub sems dpas ting nge 'dzin 'di la rjes su yi rang ba bzhis rjes su yi rang bar bya'o/_/bzhi gang zhe na 'di lta ste/_ji ltar sngon gyi de bzhin gshegs pa dgra bcom pa yang dag par rdzogs 
[\[59b.3\]]pa'i sangs rgyas de dag sngon byang chub sems dpa'i spyad pa spyod pa na ting nge 'dzin 'di gsan nas lung mnos te/_bla na med pa yang dag par rdzogs pa'i byang chub kyi ched du mang du thos pa yongs su rdzogs par bya ba'i phyir rjes su yi rang ba de bzhin du bdag kyang ting nge 'dzin 'di thos nas/_bla na 
[\[59b.4\]]med pa yang dag par rdzogs pa'i byang chub kyi ched du mang du thos pa yongs su rdzogs par bya ba'i phyir rjes su yi rang ngo /_/bzang skyong 'di ni byang chub sems dpa'i rjes su yi rang ba dang po'o/_/bzang skyong gzhan yang ji ltar ma byon pa'i de bzhin gshegs pa dgra bcom pa yang dag par 
[\[59b.5\]]rdzogs pa'i sangs rgyas de dag byang chub sems dpa'i spyad pa spyod par 'gyur ba na/_ting nge 'dzin 'di gsan nas lung mnos te/_bla na med pa yang dag par rdzogs pa'i byang chub kyi ched du mang du thos pa thob par bya ba dang /_mang du thos pa yongs su rdzogs par bya ba'i phyir rjes su yi rang bar 'gyur 
[\[59b.6\]]ba de bzhin du bdag kyang rjes su yi rang ngo /_/bzang skyong 'di ni byang chub sems dpa'i rjes su yi rang ba gnyis pa'o/_/bzang skyong gzhan yang byang chub sems dpas 'di skad du/_ji ltar da ltar byung ba'i dus na da ltar gyi de bzhin gshegs pa dgra bcom pa yang dag par rdzogs pa'i sangs 
[\[59b.7\]]rgyas de dag sngon byang chub sems dpa'i spyad pa spyod pa na/_ting nge 'dzin 'di gsan nas lung mnos te/_rjes su yi rang nas/_mang du thos pa yongs su rdzogs par mdzad de/_bla na med pa yang dag par rdzogs pa'i byang chub mngon par rdzogs par sangs rgyas pa dang /_da ltar byang chub sems 
[\[60a\]]
[\[60a.1\]]dpa' rnams ting nge 'dzin 'di la ji ltar rjes su yi rang ba de bzhin du bdag kyang /_da ltar gyi ting nge 'dzin 'di thos nas/_bla na med pa yang dag par rdzogs pa'i byang chub kyi ched du mang du thos pa yongs su rdzogs par bya ba'i phyir rjes su yi rang ngo /_/zhes brjod par bya ste/_bzang 
[\[60a.2\]]skyong 'di ni byang chub sems dpa'i rjes su yi rang ba gsum pa'o/_/bzang skyong gzhan yang byang chub sems dpas 'di skad du bdag gis rjes su yi rang ba dang ldan pa'i bsod nams 'di thams cad sems can thams cad dang lhan cig tu thun mong du byas te/_bla na med pa yang dag par rdzogs 
[\[60a.3\]]pa'i byang chub tu gyur cig_/ting nge 'dzin 'di yang thob par gyur cig_/mang du thos pa yongs su rdzogs par gyur cig ces brjod par bya ste/_bzang skyong 'di ni byang chub sems dpa'i rjes su yi rang ba dang ldan pa'i bsod nams bzhi pa'o/_/bzang skyong rjes su yi rang ba dang ldan pa'i bsod 
[\[60a.4\]]nams 'di dang /_ting nge 'dzin 'di thob pa'i byang chub sems dpa' dag ni byang chub kyi phyogs kyi chos rnams yongs su rdzogs nas myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/bzang skyong byang chub sems dpas ting nge 'dzin 'di la rjes su yi 
[\[60a.5\]]rang ba de dag gis rjes su yi rang zhing bsngos na/_bsod nams kyi phung po ji snyed cig 'dzin par 'gyur ba'i dpe tsam zhig bstan to/_/bzang skyong 'di lta ste dper na/_skyes bu la la zhig tshe lo brgya phrag du ma thub pa/_lo brgya phrag du mar 'tsho ba/_mgyogs pa'i mthu rlung dang 'dra ba zhig 
[\[60a.6\]]yod la de mi 'dug par lo brgya tshang bar shar phyogs su yang song /_de bzhin du lho dang /_nub dang /_byang dang /_'og dang /_steng gi phyogs su yang song na/_bzang skyong de ci snyam du sems/_tshe lo brgya thub cing lo brgyar 'tsho ba/_mgyogs pa'i mthu rlung dang 'dra ba'i skyes bu des 
[\[60a.7\]]mi 'dug par phyogs drug tu phyogs gcig cing yang lo brgya brgyar song ba'i skyes bu des dpag tshad du zhig tu song bar gyur pa bgrang ba'am/_gzhal ba'am/_bsam pa'am/_dpag par skyes bu la la spro'am/_byang chub sems dpa' bzang skyong gis gsol pa/_btsun pa 
[\[60b\]]
[\[60b.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dang /_gnas brtan sha ra dwa ti'i bu dang /_phyir mi ldog pa'i byang chub sems dpa' rnams ma gtogs par de ni mi nus so/_/bcom ldan 'das kyis bka' stsal pa/_bzang skyong bud 
[\[60b.2\]]med dam skyes pa gang la la zhig gis/_skyes bu lo brgyar gnas pa rlung gi mgyogs pa bzhin du mgyogs par 'gro ba de'i spyod yul rnams gser dang dngul gyis gang bar byas te/_de bzhin gshegs pa dgra bcom pa yang dag par rdzogs pa'i sangs rgyas rnams la phul la ting nge 
[\[60b.3\]]'dzin 'di mi nyan pa dang /_byang chub sems dpa' gang yang ting nge 'dzin 'di thos nas rjes su yi rang ba bzhi po de dag gis rjes su yi rang zhing rjes su yi rang nas kyang /_bla na med pa yang dag par rdzogs pa'i byang chub kyi ched du mang du thos pa 'dod pas sngo bar yang byed na bzang skyong bsod 
[\[60b.4\]]nams kyi phung po 'di la bsod nams kyi phung po snga ma des brgya'i char yang nye bar mi 'gro'o/_/stong dang stong phrag brgya dang bye ba phrag brgya dang /_bye ba khrag khrig phrag brgya stong dang /_grangs dang /_cha dang /_bgrang ba dang /_dpe dang rgyur yang nye bar mi 'gro'o//_//bam po bdun pa ste tha 
[\[60b.5\]]ma/_bzang skyong ting nge 'dzin 'di la rjes su yi rang ba dang ldan pa'i bsod nams kyi phung po byang chub sems dpa' rnams la ji tsam du don che ba la ltos/_bzang skyong de bas na rnam grangs 'dis kyang /_ting nge 'dzin 'di la rjes su yi rang ba dang ldan pa'i bsod nams kyi phung po byang chub sems 
[\[60b.6\]]dpa' rnams kyi don chen po yin par rig par bya'o/_/bzang skyong sngon byung ba 'das pa'i dus na bskal pa grangs med pa bas kyang ches grangs med pa shin tu rgyas pa/_tshad med pa/_bsam gyis mi khyab pa byung ba de'i tshe de'i dus na/_de bzhin gshegs pa dgra bcom pa yang dag par rdzogs 
[\[60b.7\]]pa'i sangs rgyas seng ge'i blo gros zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ngo /_/bzang skyong de'i tshe 'dzam 
[\[61a\]]
[\[61a.1\]]bu'i gling 'di yang 'byor pa dang /_rgyas pa dang /_bde ba dang /_lo legs pa dang /_nyams dga' ba dang /_skye bo mang po dang /_mis gang bar gyur to/_/bzang skyong de'i tshe 'dzam bu'i gling 'di na grong khyer chen po thams cad kyang rin po che sna bdun las grub pa khyim bye ba 
[\[61a.2\]]phrag dgu yod pa dpag tshad bcu gnyis pa stong phrag drug cu rtsa brgyad yod par gyur to/_/bzang skyong de'i tshe 'dzam bu'i gling 'di yang 'di lta ste/_dpag tshad stong phrag drug cu rtsa brgyad yod de/_yangs shing rgya che bar gyur to/_/bzang skyong de'i tshe 'dzam bu'i gling 'di na gang du de bzhin 
[\[61a.3\]]gshegs pa de skye ba'i sar gyur pa 'di lta ste/_bzang po byung ba zhes bya ba'i grong khyer chen po gcig cig yod de/_grong khyer chen po de na srog chags bye ba phrag drug cu gnas so/_/bzang skyong yang de'i tshe de bzhin gshegs pa dgra bcom pa yang dag par rdzogs pa'i sangs rgyas seng ge'i 
[\[61a.4\]]blo gros de'i nyan thos 'dus pa dang po ni dgra bcom pa bye ba phrag dgu bcu 'dus par gyur to/_/zhag bdun 'das nas nyan thos 'dus pa gnyis pa ni nyan thos bye ba phrag dgu bcu 'dus par gyur to/_/zhag bdun pa gnyis 'das nas nyan thos 'dus pa gsum pa ni bye ba phrag dgu bcu 'dus 
[\[61a.5\]]par gyur to/_/dag pa'i byang chub sems dpa' bye ba phrag dgu bcu yang 'dus par gyur to/_/de nas phyis ni/_bcom ldan 'das de'i nyan thos grangs kyis mi chod pa zhig byung ngo /_/bzang skyong de'i tshe de'i dus na mi de dag dge ba bcu'i las kyi lam yang dag par len par gyur te/_'di lta 
[\[61a.6\]]ste/_dper na/_de bzhin gshegs pa dgra bcom pa yang dag par rdzogs pa'i sangs rgyas byams pa'i gsung rab la sems can rnams dge ba bcu'i las kyi lam dang ldan par 'gyur ba bzhin no/_/bzang skyong de'i tshe sems can rnams kyi tshe'i tshad ni lo brgyad khri bzhi stong thub par gyur to/_/
[\[61a.7\]]bzang skyong de'i tshe grong khyer chen po de na/_'khor los sgyur ba'i rgyal po khyad par du 'gro ba zhes bya ba rin po che sna bdun dang ldan pa bu stong du tshang ba zhig yod de/_de bcom ldan 'das de bzhin gshegs pa seng ge'i blo gros de'i drung du song zhing bsnyen bkur byed do/_/bzang skyong de nas de bzhin 
[\[61b\]]
[\[61b.1\]]gshegs pa dgra bcom pa yang dag par rdzogs pa'i sangs rgyas seng ge'i blo gros des rgyal po khyad par du 'gro ba de'i bsam pa thugs su chud nas ting nge 'dzin 'di bstan to/_/yang dag par bshad do/_/bzang skyong de nas rgyal po khyad par du 'gro ba des ting nge 'dzin 'di thos nas rjes su yi rang ngo /_/
[\[61b.2\]]rjes su yi rang nas kyang /_bcom ldan 'das de la rin po che spar gang gis gtor to/_/de de nas shi 'phos pa dang /_dge ba'i rtsa ba des de bzhin gshegs pa de mya ngan las 'das pa'i 'og tu yang /_'dzam bu'i gling 'dir rgyal po'i khyim de nyid du skyes so/_/bzang skyong de'i tshe de bzhin 
[\[61b.3\]]gshegs pa de'i gsung rab la dge slong chos smra ba rin chen mchog ces bya ba zhig byung ste/_des 'khor bzhi la ting nge 'dzin 'di rgya cher ston to/_/yang dag par sgrogs so/_/bzang skyong de'i tshe rgyal po khyad par du 'gro ba zhes bya ba de rgyal po'i bu tshangs pas byin zhes bya bar gyur te/_des dge slong de ting 
[\[61b.4\]]nge 'dzin 'di 'chad pa thos so/_/thos nas kyang thos ma thag tu dang ba rnyed par gyur te/_dang ba'i sems kyis gser stong phrag brgya dang /_ras bcos bu zung gcig gis dge slong de la g.yogs so/_/bzang skyong de nas rgyal po'i bu tshangs pas byin des dge slong de las ting nge 'dzin 'di thos nas/_
[\[61b.5\]]dge slong des legs par bshad pa'i phyir dgab pa byas nas bla na med pa yang dag par rdzogs pa'i byang chub tu sems bskyed do/_/des bla na med pa yang dag par rdzogs pa'i byang chub tu sems bskyed nas/_ting nge 'dzin 'di 'dod pa'i phyir chos smra ba'i dge slong de las srog chags stong du tshang 
[\[61b.6\]]ba dang lhan cig chos 'dod pas skra dang kha spu bregs te gos ngur smrig bgos nas dad pas khyim nas khyim med par rab tu byung ngo /_/de rab tu byung nas lo brgyad stong du rang gi 'khor srog chags stong po de dag dang lhan cig tu dge slong de la bsnyen bkur byed cing rjes su 'brangs kyang mnyan pa tsam zhig 
[\[61b.7\]]thob pa ma gtogs par dge slong de las ting nge 'dzin 'di ma thob po/_/de yang lan gnyis ma yin gyi/_lan cig kho na zhig thos nas rjes su yi rang ba bzhi po de dag gis rjes su yi rang ngo /_/des srog chags stong du tshang ba de dag dang lhan cig tu dge ba'i rtsa ba des sangs rgyas stong phrag 
[\[62a\]]
[\[62a.1\]]drug cu rtsa brgyad mnyes par byas so/_/skye ba thams cad du'ang ting nge 'dzin 'di bshad cing gzhan dag la'ang rgya cher yang dag par bsgrags te/_des rim gyis sangs rgyas gzhan stong phrag drug cu rtsa brgyad kyang mnyes par byas so/_/de rjes su yi rang ba dang ldan pa'i dge 
[\[62a.2\]]ba'i rtsa ba de nyid dang /_ting nge 'dzin 'di thob pas byang chub kyi phyogs kyi chos rnams yongs su rdzogs te/_bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa dgra bcom pa yang dag par rdzogs pa'i sangs rgyas dpa' brtan pa 
[\[62a.3\]]zhes bya bar gyur te/_srog chags bye ba khrag khrig brgya stong tshad med pa bla na med pa yang dag par rdzogs pa'i byang chub la bzhag go/_/srog chags stong po de dag kyang ting nge 'dzin gyis yongs su smin par byas pa'i dge ba'i rtsa ba 'di nyid kyi phyogs kyi chos rnams rdzogs 
[\[62a.4\]]te/_bla na med pa yang dag par rdzogs pa'i byang chub mngon par rdzogs par sangs rgyas nas/_thams cad kyang de bzhin gshegs pa dgra bcom pa yang dag par rdzogs pa'i sangs rgyas dpa' brtan pa zhes bya bar gyur te/_srog chags bye ba khrag khrig brgya stong tshad med pa bla na med pa yang dag par 
[\[62a.5\]]rdzogs pa'i byang chub la bzhag go/_/bzang skyong ting nge 'dzin 'di la rjes su yi rang ba dang ldan pa'i bsod nams kyi phung po ji tsam du don che ba la ltos/_'di ltar rjes su yi rang ba dang ldan pa'i tshig tu brjod pas kyang bla na med pa yang dag par rdzogs pa'i byang chub sgrub par byed na/_bzang skyong byang chub 
[\[62a.6\]]sems dpa' gang ting nge 'dzin 'di thos nas 'dzin pa dang /_kun chub par byed pa dang /_'chang ba dang /_klog pa dang /_gzhan dag la yang rgya cher yang dag par sgrogs pa dang /_sgom pa'i sbyor ba la brtson par gnas pa lta ci smos te/_bzang skyong ting nge 'dzin 'di thos nas rjes su yi rang bar 
[\[62a.7\]]mi byed/_lung nod par mi byed/_kun chub par mi byed/_'chang bar mi byed/_gzhan dag la yang rgya cher yang dag par sgrogs par mi byed/_sgom pa'i sbyor ba la brtson par mi gnas pa lta su zhig yod/_de ci'i phyir zhe na/_bzang skyong 'di ltar ting nge 'dzin 'di thos pas byang chub sems 
[\[62b\]]
[\[62b.1\]]dpa' rnams kyi byang chub kyi phyogs kyi chos thams cad yongs su rdzogs par 'gyur ba'i phyir ro/_/bzang skyong de bas na khyod mos par bya'o/_/khyod kyis khong du chud par bya'o/_/byang chub sems dpa' lhag pa'i bsam pa phun sum tshogs pa byang chub don du gnyer ba rnams kyis/_gal te 
[\[62b.2\]]ting nge 'dzin 'di dpag tshad tsam na yod par thos na/_bzang skyong byang chub sems dpa' lhag pa'i bsam pa phun sum tshogs pa byang chub don du gnyer ba des ting nge 'dzin 'di mnyan pa'i phyir dpag tshad tsam gyi bar der 'gro bar bya'o/_/thos nas kyang gzung bar bya/_kun chub par bya/_bcang bar bya/_
[\[62b.3\]]bklag par bya/_gzhan dag la yang rgya cher bstan par bya/_bshad par bya/_bsgrag par bya'o/_/bsgom pa la yang mngon par dga' bar bya'o/_/bzang skyong dpag tshad tsam lta zhog gi_/dpag tshad gnyis tsama'am/_dpag tshad gsum tsama'am/_dpag tshad bzhi tsama'am/_dpag tshad 
[\[62b.4\]]lnga tsam nas dpag tshad bcu'i bar tsama'am/_bzang skyong dpag tshad bcu tsam lta'ang zhog gi_/gal te byang chub sems dpas dpag tshad brgya na da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di ljongs kyi phyogs che ge mo zhig na spyod do zhes ting nge 'dzin 'di 
[\[62b.5\]]dpag tshad brgya'i bar tsam na yod par thos na yang /_bzang skyong byang chub sems dpa' lhag pa'i bsam pa phun sum tshogs pa byang chub don du gnyer ba des zhum pa med pa dang /_snyom las med pa dang /_'jigs pa med pa dang /_sgyid lug pa med pa dang /_gdung ba med pa'i sems dang /_brtson 
[\[62b.6\]]'grus brtsams pa mi lhod pas ting nge 'dzin 'di tha na mnyan pa nyi tse tsam gyi phyir yang dpag tshad brgya po der 'gro bar bya na lung mnod pa dang /_kun chub par bya ba dang /_bsgrag par bya ba dang /_bsgom par bya ba'i phyir lta smos kyang ci dgos te/_de ci'i phyir zhe na/_bzang skyong 'di ltar byang chub sems 
[\[62b.7\]]dpa' rnams kyi byang chub kyi phyogs kyi chos rnams ni ting nge 'dzin 'di la rag las pa'i phyir ro/_/bzang skyong de la byang chub sems dpa' lhag pa'i bsam pa phun sum tshogs pa byang chub don du gnyer ba de dag gis dpag tshad brgya po der song nas/_gang las ting nge 'dzin 'di thos par gyur pa'i slob 
[\[63a\]]
[\[63a.1\]]dpon de la des ston pa'i 'du shes bskyed par bya'o/_/chos smra ba'i rigs kyi bu de la bsnyen bkur thams cad kyis bsnyen bkur byed cing phyi bzhin 'brang bar bya'o/_/tha na ting nge 'dzin 'di mnyan pa tsam gyi phyir yang lo gcig gam/_gnyis sam/_gsum mam/_bzhi'am/_
[\[63a.2\]]lnga'am/_lo bcu'am/_brgya'am/_ji srid 'tsho ba'i bar du phyi bzhin 'brang bar bya na lung mnod pa'am/_kun chub par bya ba'am/_bri ba'am/_bcang ba'am/_bsgrag pa'am/_bsgom pa'i phyir lta smos kyang ci dgos/_bzang skyong rigs kyi bu'am/_rigs kyi bu mo des rang nyam gtang bar 
[\[63a.3\]]bya ste/_btang nas kyang slob dpon de'i blo bzhin du 'jug par bya'o/_/gus pa dang bcas pa dang /_zhe sa dang bcas pas slob dpon gyi phyir 'brang bar bya'o/_/bka' bzhin du byed pas phyi bzhin 'brang bar bya'o/_/bka' mi gcog pa dang /_mdza' ba brtag pa dang /_ngo mi rtag pa spangs pa dang /_
[\[63a.4\]]nyes par lta ba med pas phyi bzhin 'brang bar bya'o/_/dge ba'i bshes gnyen gyi 'du shes kyang bskyed par bya'o/_/de la ston pa'i 'du shes kyang nye bar gzhag par bya'o/_/bzang skyong byang chub sems dpa' des slob dpon de la de ltar nan tan byed na sngon chos kyis phongs par 'gyur ba'i las byas shing 
[\[63a.5\]]bsags pa ma gtogs par tha na ting nge 'dzin 'di nyan pa tsam yang mi thob pa ni gnas ma yin skabs ma yin te de ni gnas med do/_/byang chub sems dpa' des slob dpon de la khrel yod pa dang /_byas pa gzo ba dang byas pa shes par bya'o/_/de ltar na de'i ting nge 'dzin de'i tshig dang yi ge de yun 
[\[63a.6\]]ring du gnas pa dang /_rmongs pa med par 'gyur na/_bzang skyong byang chub sems dpa' gang ting nge 'dzin 'di grong gzhan na yod par thos sam grong gi zhing gzhan na yod par thos la/_thos nas kyang tha na mnyan pa tsam gyi phyir yang 'gro bar bya ba lta ci smos/_lung mnod par bya ba dang /_kun chub par 
[\[63a.7\]]bya ba dang /_bcang bar bya ba dang /_bklag par bya ba dang /_bri bar bya ba dang /_bsgom par bya ba dang /_gzhan dag la yang yang dag par bsgrag par bya ba'i phyir lta'ang smos kyang ci dgos/_bzang skyong byang chub sems dpa' gang ting nge 'dzin 'di tshol bas tha na ting nge 'dzin 'di thos pa tsam yang 
[\[63b\]]
[\[63b.1\]]thob pa ni bzang skyong khyod mos par bya khyod kyis khong du chud par bya ste/_byang chub sems dpa' de ni ting nge 'dzin 'di nyid tshol ba'i dge ba'i rtsa ba dang /_chos don du gnyer ba'i dge ba'i rtsa ba dang chos 'dod pa'i dge ba'i rtsa ba dang /_brtson 'grus brtsams pa'i dge ba'i rtsa bas bla na med pa yang 
[\[63b.2\]]dag par rdzogs pa'i byang chub las phyir mi ldog pa yin par rig par bya na/_bzang skyong byang chub sems dpa' gang ting nge 'dzin 'di lung nod par byed/_kun chub par byed/_'chang bar byed/_klog par byed la/_lung mnod pa dang /_kun chub par bya ba dang /_bcang bar bya ba dang /_bklag par byas 
[\[63b.3\]]nas kyang gzhan dag la ston par byed/_sgrogs par byed/_yang dag par sgrogs par byed cing bsgom pa'i sbyor ba la brtson par gnas pa lta smos kyang ci dgos de nas de'i tshe bcom ldan 'das kyis tshigs su bcad pa 'di dag gsungs so/_/sngon gyi de bzhin gshegs pa mi yi mchog_/seng ge blo 
[\[63b.4\]]gros zhes bya rjes dran te/_/der ni mi yi dbang po rgyal po des/_/ting 'dzin 'di ni de tshe thos par gyur/_/rgyal pos ting 'dzin 'di ni thos nas kyang /_/sems mgu dga' ba dpe med pas bzung ste/_/mi mchog sangs rgyas seng ge'i blo gros la/_/spar gang gi ni rin po che sa kyang gtor/_/
[\[63b.5\]]bcom ldan 'das kyis legs gsungs ting 'dzin 'di/_/sems can thams cad la ni phan par shog_/khyod la skyabs su de ring mchi'o zhes/_/de snyam bsams nas tshig tu'ang brjod par gyur/_/rgyal po de ni de yi las kyis ni/_/shi nas de nyid du ni yang skyes te/_/des ni dge 
[\[63b.6\]]slong rin chen zhes bya bar/_/phyogs su grags pa mthu chen mthong bar gyur/_/de las de nyid kyang ni thos gyur te/_/thos nas dga' ba shin tu rgyas pa skyed/_/bskyed nas byang chub zhugs pa dga' gyur te/_/gser dang gos kyis dge slong dgab byas nas/_/de ni ting 'dzin 'di yang 'dod 
[\[63b.7\]]pa'i phyir/_/srog chags stong dang lhan cig rab tu byung /_/lo ni stong phrag brgya snyed tshang bar yang /_/de dag kun gyi dge slong de phyir 'brangs/_/thos pa rgya mtsho lta bu'i ting 'dzin 'di/_/lan gnyis ma yin lan gcig kho na thos/_/de yi dran pa skyo ba ma skyes shing /_/ting 'dzin zhi ba 'di ni 
[\[64a\]]
[\[64a.1\]]yongs su tshol/_/de dag kun gyis las 'di byas pa'i phyir/_/stong phrag drug cu rtsa brgyad tshang ba yi/_/sangs rgyas mthu chen rnams ni mnyes par byas/_/de las ting 'dzin 'di ni thos par gyur/_/de bas bde bar gshegs pa gzhan dag kyang /_/stong phrag drug cu rtsa 
[\[64a.2\]]brgyad tshang ba mchod/_/bde bar gshegs pa seng ge'i blo gros la/_/bdag ni rjes su yi rang bgyid ces brjod/_/bsod nams byas pa de yis rgyal po de/_/brtson 'grus brtan pa zhes bya'i sangs rgyas gyur/_/srog chags bye ba khrag khrig bsam mi khyab/_/thams cad de yis skye 
[\[64a.3\]]zhing 'chi las bkrol/_/stong du tshang ba'ang rjes su slob slob nas/_/sangs rgyas gyur te dpa' brtan zhes bya bar/_/lhar bcas 'jig rten la ni grags par gyur/_/ting 'dzin sgras kyang byang chub reg gyur na/_/srid pa thams cad la ni mi brten par/_/gang zhig ting 'dzin 'di ni rgya che bar/_/
[\[64a.4\]]ston pa de dag byang chub 'gyur bar ni/_/smos ci dgos te nam yang the tsom med/_/sangs rgyas kyis gsungs ting 'dzin zhi ba 'di/_/dpag tshad brgya na gal te yod gyur kyang /_/byang chub don du gnyer ba nyin mtshan du/_/nam yang mi 'dug song ste mnyan par bya/_/gal te song nas 'di ni 
[\[64a.5\]]ma rnyed na/_/'on kyang de yi bsod nams tshad med de/_/de ni de yi byang chub bskyed yin na/_/gang gis song ste 'di thos smos mi dgos/_/de phyir gang zhig ting 'dzin 'di 'dod pas/_/dang por tshangs pas byin de dran par byos/_/dge slong gang la ting 'dzin 'di yod la/_/skyo ba'i 
[\[64a.6\]]sems ni med par bsten par bya/_/rjes su dran te skye ba snga ma la/_/stong phrag sum cu rtsa drug lo tshang bar/_/ngas ni chos smra ba la rtag brten kyang /_/ting 'dzin 'di ni nam yang thos ma gyur/_/sngon gyi sangs rgyas bden pa zhes bya byung /_/de na dge slong gzhon nu thos mang zhing /_/bde 
[\[64a.7\]]bar gshegs pa'i bstan pa nub 'og tu/_/de tshe des ni ting 'dzin 'di nyid bzung /_/nga ni de na rgyal rigs rgyal po ste/_/dge slong che ge mo zhig ting 'dzin 'di/_/'dzin gyis drung du legs par nyon cig ces/_/rmi lam du ni ting 'dzin 'di thos nas/_/myur du langs te rings pa'i tshul gyis 
[\[64b\]]
[\[64b.1\]]ni/_/'di 'dzin pa yi dge slong de btsal te/_/mthong nas rab tu byung ba de las ni/_/'di nyid lan 'ga' thos lta srid dam zhes/_/stong phrag drug cu rtsa drug lo tshang bar/_/ngas ni dge slong de la dga' bas bkur/_/bdud kyis byin gyis brlabs par gyur pa'i phyir/_/lan 'ga' tsam 
[\[64b.2\]]yang thos par ma gyur te/_/de phyir dge slong rnams dang dge slong ma/_/dge bsnyen dag dang dge bsnyen ma rnams la/_/ting 'dzin thos nas myur du zung shig ces/_/mos par byed cing khong du chud par byed/_/der ni bskal pa tshang bar 'dug nas kyang /_/ting 'dzin 'dzin pa de ni bsnyen cing 
[\[64b.3\]]bsten/_/bskal pa stong du legs par bsnyen bkur byas/_/des ni ting 'dzin 'di yang bshad par gyur/_/ting 'dzin rdul med 'di la rab spyod pa'i/_/dge slong grong du slong ba de nyid la/_/bza' ba dang ni bca' dang mal cha dang /_/de bzhin gos kyang bye ba byin par gyur/_/bca' dang 
[\[64b.4\]]bza' dang mal stan de bzhin gos/_/mang po bye ba thams cad lta yang zhog_/gal te rang gi sha byin thob na ni/_/legs spyad yin na zas skom smos ci dgos/_/rtag tu bran gyur bsnyen bkur byed cing ni/_/ting 'dzin zhi ba 'di yang tshol byed la/_/mkhas pas rnyed nas de yang myur byed 
[\[64b.5\]]kyang /_/de la byas pa gzo ba ma yin no/_/bskal pa mang po bye bar btsal kyang ni/_/ting 'dzin 'di ni shin tu rnyed par dka'/_/'di yi sgra yang brgya lam thos 'gyur na/_/kha ton byas nas ston pa smos ci dgos/_/gang gis gang gA'i bye snyed 'jig rten khams/_/rin po ches ni bkang ste 
[\[64b.6\]]byin pa bas/_/gang zhig 'di las tshigs bcad 'ga' lung mnos/_/de yi bsod nams tshad gzung mi sla'o/_/bskal pa bye ba gang gA'i bye snyed du/_/gang rtag brtson 'grus brtsams te gnas pa bas/_/gang zhig 'di las tshigs bcad 'ga' lung mnos/_/de yi bsod 
[\[64b.7\]]nams tshad gzung mi sla'o/_/bskal pa bye ba gang gA'i bye snyed du/_/gang rtag mi rten bsam gtan sgom pa bas/_/gang zhig 'di las tshigs bcad 'ga' lung mnos/_/de yi bsod nams tshad gzung mi sla'o/_/bskal pa bye ba gang gA'i bye snyed du/_/gang rtag shes rab gnas 
[\[65a\]]
[\[65a.1\]]par gyur pa bas/_/gang zhig 'di las tshigs bcad 'ga' lung mnos/_/de yi bsod nams tshad gzung mi sla'o/_/bzang skyong gis zhus pa'i ting nge 'dzin gyi le'u ste nyi shu rtsa gsum pa'o//_//bzang skyong de bas na dad pa'i rigs kyi bu'am/_rigs 
[\[65a.2\]]kyi bu mos ting nge 'dzin 'di gus par byas te mnyan par bya'o/_/thos nas kyang gzung bar bar bya/_kun chub par bya/_yi ger bri bar bya/_bcang bar bya/_bklag par bya'o/_/bzung zhing kun chub par byas nas kyang gzhan dag la yang rgya cher yang dag par bsgrag par bya'o/_/legs par bris 
[\[65a.3\]]te gzhag par bya'o/_/de ci'i phyir zhe na/_bzang skyong nga 'das pa'i 'og tu ma 'ongs pa'i dus na/_byang chub sems dpa' dad pa can dang ba/_brtag pa mang ba mang po 'byung bar 'gyur te/_de dag sems can rnams la phan pa dang bde ba'i phyir mang du thos pa tshol bar 'gyur ro/_/de dag mang 
[\[65a.4\]]du thos pa tshol bas dam pa'i chos tshol ba'i phyir phyogs dang phyogs mtshams dag tu rgyu bar 'gyur te/_bzang skyong sems can de lta bu chos don du gnyer ba/_chos la mos pa/_chos 'dod pa/_chos yongs su 'dzin pa/_shin tu rgyas pa 'dzin pa'i sems can rnams kyi don dang ched du 
[\[65a.5\]]ting nge 'dzin 'di lung mnos shing bstan la/_de bzhin gshegs pa rnams kyi byin gyi rlabs kyis byin gyis brlabs te/_glegs bam chen por legs par bris nas de bzhin gshegs pa rnams kyi phyag rgyas btab la gzhag par bya'o/_/bzang skyong de la de bzhin gshegs pa rnams kyi phyag rgya 
[\[65a.6\]]gang zhe na/_'di lta ste/_chos thams cad byed pa med pa/_bya ba med pa/_mngon par 'dus ma byas pa/_chags pa med pa/_dmigs su med pa/_stong pa nyid/_mtshan ma med pa/_smon pa med pa/_mtshan nyid med pa/_gnyis su med pa/_'jug pa med pa/_brten pa med pa/_
[\[65a.7\]]bgrang du med pa/_rnam par gzhag tu med pa/_gzung ba med pa/_dor ba med pa/_gnas pa med pa/_chos thams cad rtag pa med pa/_chad pa med pa/_rgyu zad pa/_sdug bsngal zad pa/_dngos po zad pa/_mi skye ba/_mi 'gag pa/_mi gnas pa/_mi 'jig pa/_lam med pa/_
[\[65b\]]
[\[65b.1\]]lam gyi 'bras bu med pa/_'phags pa thams cad kyis ma dkrugs pa/_byis pa thams cad kyis spangs pa/_mi shes pa rnams kyis bor ba/_mkhas pa rnams kyis yongs su bzung ba ste/_bzang skyong 'di ni de bzhin gshegs pa rnams kyis phyag rgya gang gis de bzhin gshegs pas gsungs 
[\[65b.2\]]pa rnams la btab pa'i de bzhin gshegs pa thams cad kyi phyag rgya'o/_/bzang skyong de bas na byang chub don du gnyer ba'i rigs kyi bu'am/_rigs kyi bu mos phyi ma'i tshe phyi ma'i dus der ting nge 'dzin 'di lung mnod par 'dod pas/_lung mnos shing kha ton du byas nas gzhan dag la yang rgya 
[\[65b.3\]]cher yang dag par bsgrag par bya'o/_/bzang skyong de la chos bzhi dang ldan na byang chub sems dpa' tha na ting nge 'dzin 'di mnyan pa'i phyir yang brtson par 'gyur na lung mnod pa dang /_kha ton bya ba'i phyir lta smos kyang ci dgos/_bzhi gang zhe na/_sngon lhag pa'i bsam pa yongs su sbyangs 
[\[65b.4\]]pa dang /_sngon smon lam btab pa dang /_thams cad mkhyen pa'i ye shes la mos pa dang /_ji ltar na de bzhin gshegs pa dgra bcom pa yang dag par rdzogs pa'i sangs rgyas rnams kyis bskal pa bye ba khrag khrig brgya stong phrag du mar yang dag par bsgrubs pa'i chos dkon mchog gi 
[\[65b.5\]]mdzod 'di 'chang bar 'gyur/_ston par 'gyur snyam nas chos kyi tshul thams cad len pa ste/_bzang skyong chos bzhi po 'di dag dang ldan na byang chub sems dpa'i ting nge 'dzin 'di mnyan pa dang /_gzung ba dang /_bcang ba'i phyir brtson par 'gyur ro/_/bzang skyong gzhan yang chos bzhi 
[\[65b.6\]]dang ldan na byang chub sems dpa' ting nge 'dzin 'di btsal ba la tha na yi ger bri ba tsam gyi phyir yang brtson par 'gyur ro/_/bzhi gang zhe na 'di lta ste/_sangs rgyas yid la byed pa dang /_phyi phyir zhing chos rjes su dran pa la mkhas pa dang /_chos thams cad dmigs pa yongs su gcod pa yid la 
[\[65b.7\]]byed pa dang /_mtshan ma thams cad rnam par 'jig pa la mkhas pa ste/_bzang skyong chos de bzhi dang ldan na byang chub sems dpa' ting nge 'dzin 'di btsal ba la tha na bri ba tsam gyi phyir yang brtson par 'gyur ro/_/bzang skyong de la chos bzhi dang ldan na/_byang chub sems dpa' ting nge 'dzin 'di btsal 
[\[66a\]]
[\[66a.1\]]ba la brtson par rig par bya'o/_/bzhi gang zhe na/_'di lta ste/_chos thams cad gzung du med pa'i dngos por yongs su gcod pa'i shes pas byang chub sems dpa' ting nge 'dzin 'di la brtson par rig par bya'o/_/sangs rgyas kyi sku dmigs pa rnam par sgom pa la 
[\[66a.2\]]mkhas pas byang chub sems dpa' ting nge 'dzin 'di la brtson par rig par bya'o/_/dmigs pa thams cad du sangs rgyas dmigs pa yid la byed pas byang chub sems dpa' ting nge 'dzin 'di la brtson par rig par bya'o/_/chos thams cad dngos po dang bral bar mos pa la mkhas pas byang 
[\[66a.3\]]chub sems dpa' ting nge 'dzin 'di la brtson par rig par bya ste/_bzang skyong chos de bzhi dang ldan na byang chub sems dpa' ting nge 'dzin 'di btsal ba la mngon par brtson par rig par bya'o/_/bzang skyong phyi ma'i tshe phyi ma'i dus lnga brgya pa tha ma la dam pa'i chos kun tu 'khrug pa'i tshe sems can thams 
[\[66a.4\]]cad la phan gdags pa dang /_sems can thams cad la snying brtse ba'i phyir gang la la zhig ting nge 'dzin 'di btsal ba la brtson par gyur cing /_de 'di snyam du ting nge 'dzin 'di ji ltar na shin tu rgyas pa dang /_rgya che ba dang /_yun ring du gnas par 'gyur snyam du sems bskyed par gyur na/_rigs kyi bu 
[\[66a.5\]]de'i bsod nams mang du bskyed de/_bsod nams kyi phung po de thams cad mkhyen pa nyid du gzhol bar rig par bya ba ma gtogs par bsod nams kyi phung po de'i mtha' rtogs par mi nus so/_/de dag gi bsod nams kyi phung po de smon lam gyi dbang gis myur du thams cad mkhyen pa nyid du gzhol 
[\[66a.6\]]bar 'gyur te/_dge ba'i rtsa ba'i tshogs chen po dang ldan pa/_bdag med par gnas pa las nges par byung ba/_gang dag gis bskal pa tshad med grangs med gzhal du med bsam gyis mi khyab pa'am/_de bas kyang lhag par go cha chen po bgos pa rnams ni ma gtogs te/_de dag thams cad ni 
[\[66a.7\]]bsam pa ji lta ba bzhin du thams cad yongs su rdzogs par 'gyur/_de dag thams cad ni spyod pa'i khyad par ji lta ba dang /_tshogs ji lta ba bzhin du nges par 'byung ngo /_/bzang skyong byang chub sems dpa'i theg pa la zhugs pa'i rigs kyi bu'am/_rigs kyi bu mo chos thams cad kyi pha rol 
[\[66b\]]
[\[66b.1\]]tu phyin pa dang /_thams cad mkhyen pa'i ye shes kyi pha rol tu phyin pa thob par 'dod pa dang /_dge ba'i rtsa ba rnam par dag pa thob par 'dod pas phyi ma'i dus phyi ma'i tshe 'jigs pa chen po 'byung ba dam pa'i chos rnam par 'jig pa'i dus der ting nge 'dzin 'di yi ger bri ba dang /_lung mnod pa dang /_
[\[66b.2\]]kha ton bya ba dang gzhan dag la yang rgya cher yang dag par bsgrag par bya ba'i phyir sbyor bar bya'o/_/de ci'i phyir zhe na/_chos thams cad kyi rnam pa thams cad mkhyen pa nyid kyi ye shes ni bzang skyong ting nge 'dzin 'di'i nang du 'dus so/_/sangs rgyas rjes su dran pa la mkhas pa bsgrubs pas/_chos 
[\[66b.3\]]thams cad dngos po med pa'i rang bzhin du rtogs pa 'di ni sangs rgyas rjes su dran pa ste/_de la gnas pa'i byang chub sems dpa' rnams dmigs pa thams cad sangs rgyas la dmigs par mos so/_/dmigs pa thams cad de bzhin gshegs pa'i mthar 'jug par byed do/_/dmigs 
[\[66b.4\]]pa dngos po thams cad rang bzhin gyis ya ma brlar shes so/_/de dag ji lta ji ltar de bzhin gshegs pa rnams dmigs par byed pa dang /_yid la byed pa de lta de ltar de dag de bzhin gshegs pa mthong ba rnam par dag ste/_de lta bu la gnas pa de dag ni phyogs gang du yang de bzhin gshegs pa 
[\[66b.5\]]mngon sum du mi 'gyur ba med de/_de dag ni phyogs thams cad du de bzhin gshegs pa mthong ba rnam par sbyong ngo /_/de bzhin gshegs pa mthong ba rnam par dag nas tshegs chung ngus 'jig rten gyi khams 'di nyid du dmigs pa byas na 'di nyid du de bzhin gshegs pa de dag mngon sum du mthong 
[\[66b.6\]]bar 'gyur ro/_/tshad med pas de dag gi de bzhin gshegs pa mngon sum du mthong ba yongs su dag par 'gyur te/_de bzhin gshegs pa tshad med pa rnams de'i mig lam du snang bar 'gyur ro/_/dmigs pa thams cad kyi rang bzhin ni gzung ba med pa'i phyir/_dmigs pa gcig gis dmigs 
[\[66b.7\]]pa thams cad 'dzin pa yang ma yin/_dmigs pa thams cad kyis dmigs pa gcig 'dzin pa yang ma yin no/_/chos thams cad kyi rang bzhin nye bar brtags na shin tu nye bar zhi ba'i phyir dngos po med pa nyid du grub pa'o/_/bzang skyong de lta bu la gnas pa de dag ni de bzhin gshegs pa thams cad 
[\[67a\]]
[\[67a.1\]]mthong ba rnam par dag par 'gyur la/_rnam par dag nas kyang rlom sems su mi byed/_spros par mi byed de/_de dag ni da ltar gyi sangs rgyas mngon sum du bzhugs pa'i ting nge 'dzin 'di bsgom pa yongs su rdzogs par 'gyur ro/_/byang chub kyi phyogs kyi chos thams 
[\[67a.2\]]cad kyang yongs su rdzogs pa la gnas par 'gyur ro/_/de nas de'i tshe bcom ldan 'das kyis tshigs su bcad pa 'di dag gsungs so/_/de bzhin gshegs pas gang dag gsungs pa ni/_/ji lta bzhin du ye shes 'jug pa yin/_/de ni 'jig rten gtso bo ston pa'i sras/_/ting nge 
[\[67a.3\]]'dzin 'di la ni yid kyang brtson/_/gang gis sangs rgyas dmigs pa rjes dran pa/_/dmigs pa'i don ni du ma mthong bar 'gyur/_/de la ting 'dzin zhi ba blta dka' 'di/_/phyi ma'i dus na mngon sum du yang 'gyur/_/mkhas pa gang zhig chos kun mi rten cing /_/sems can dag la 
[\[67a.4\]]phan phyir yid brtson pa/_/de dag phyi dus 'jigs pa chen po'i tshe/_/ting nge 'dzin 'di la ni sbyor bar 'gyur/_/sems can rnams la phan zhing gzung ba'i phyir/_/gang zhig rtag tu blta dka' chos 'di la/_/dran pa brtan par 'jog cing brtson byed pa/_/de yi lag tu ting 'dzin 
[\[67a.5\]]'di 'gro 'gyur/_/gang zhig dran dang blo gros rtogs pa dag_/sangs rgyas dmigs par rtag tu 'jog byed cing /_/gzhan dring mi 'jog rnal 'byor brtson pa de/_/ting 'dzin chen po 'di la gnas par 'gyur/_/rjes su gzung phyir blta dka' tshig la gnas/_/'jig rten 
[\[67a.6\]]thams cad la ni yid skyo zhing /_/mkhas pa srid pa thams cad mi 'dod pa/_/de dag ting 'dzin chen po 'di la brtson/_/byang chub 'dod cing phan phyir snying brtse gang /_/de bzhin gshegs pa rnams kyi sku la rtog_/zhi ba'i chos la smon lam 'debs byed pa/_/de dag ting 'dzin 'di la 
[\[67a.7\]]brten par brtson/_/'thab pa med cing rtsod pa med la zhi/_/bde bar gshegs pas bstod pa'i chos tshol zhing /_/sangs rgyas dmigs pa la ni rtag gnas pa/_/de dag ting 'dzin 'di la brtag brtson yin/_/gang dag phyi ma'i sdig pa'i dus de na/_/ting nge 'dzin 'di la ni brtson byed pa/_/
[\[67b\]]
[\[67b.1\]]spyod pa'i yon tan mtha' yas la gnas pa/_/de yi yon tan 'jig rten mgon pos mkhyen/_/gang dag zag pa med pa'i chos shes shing /_/shin tu tshul bzhin zag pa rnams kyang shes/_/rtog pa med spyod mnyam pa nyid gnas pa/_/de dag ting 'dzin 'di la brtag brtson yin/_/
[\[67b.2\]]gang dag bde gshegs chos ni tshad med la/_/shes bzhin du yang kun tu smon pa 'debs shing /_/kun mkhyen ye shes la ni brtan gnas pa/_/de la ting 'dzin zhi ba 'di ston to/_/mtshan nyid med cing mtshan nyid las kyang 'das/_/nyon mongs pa dang rnam dag gang yang med/_/rang bzhin 
[\[67b.3\]]stong pa'i chos rnams gang shes pa/_/de dag bde bar gshegs pa tshad med mthong /_/gang zhig dmigs pa mtha' med brtson byed kyang /_/dmigs pa thams cad stong pa nyid du shes/_/blta bar dka' dag mthong nas rlom sems med/_/des ni bde bar gshegs pa tshad med mthong /_/gang zhig 
[\[67b.4\]]don mthong yid kyang rnam par dag_/nyon mongs med cing zhi ba'i go 'phang gnas/_/rdul dang bral zhing mnyan don chos ston pa/_/de la ting 'dzin zhi ba 'di bshad do/_/bde gshegs sras po zug rngu phyung ba gang /_/bden pa ma nyams the tsom rnams dang bral/_/srog chags phan phyir byams 
[\[67b.5\]]pa sgom byed pa/_/de dag la ni don mchog 'di bshad do/_/gang zhig rang bzhin gyis ni ma rig bral/_/rig pas ma rig gnas ni sel byed cing /_/don mchog 'di la brtson par sbyor byed pa/_/de la ting 'dzin zhi ba 'di bshad do/_/rnam dag gnas shing kun nas nyon mongs med/_/
[\[67b.6\]]ye shes mtha' yas mngon par 'dod byed cing /_/nges don 'di la mchog tu dga' thob pa/_/de la rnam thar zhi ba 'di bshad do/_/gang zhig kun tu sbyor ba kun las grol/_/brtan zhing srog chags kun la snying brtse zhing /_/gnod sems med cing zhi lam dga' brten pa/_/de la ting 
[\[67b.7\]]'dzin 'di ni yang dag bsgrags/_/bzang skyong gis zhus pa'i ting nge 'dzin gyi le'u ste nyi shu rtsa bzhi pa'o//_//bzang skyong chos 'di bzhi ni byang chub sems dpa' rnams ting nge 'dzin 'di thob par 'gyur ba'o/_/bzhi gang zhe na 'di lta ste/_sangs rgyas la gus pa dang /_
[\[68a\]]
[\[68a.1\]]mi phyed pa'i dang ba yid la byed pa dang /_chos la gus shing nyan 'dod pa dang /_chos kyi rjes su 'thun pa'i tshig bsgrub pa ste/_bzang skyong chos bzhi po de dag ni byang chub sems dpa' rnams ting nge 'dzin 'di thob par 'gyur ba'o/_/bzang skyong gzhan yang byang 
[\[68a.2\]]chub sems dpa' rnams ting nge 'dzin 'di thob par 'gyur ba'i chos bzhi'o/_/bzhi gang zhe na 'di lta ste/_yid la phyin ci log med pas sangs rgyas la dmigs pa'i sems pa dang /_chos la the tsom med pas dmigs pa'i ngo bo nyid rang bzhin gyis dge ba la rtog pa dang /_dngos po la 
[\[68a.3\]]mkhas pa la rtog pas ngo bo nyid kyis stong pa/_rang bzhin gyis stong pa/_shin tu stong pa'i chos thams cad la yang dag par gzhol ba dang /_'du shes rnam par 'jig pa la mkhas pa/_yongs su gcod pa shes pa la rtog pas dngos po ya ma brla rnam par 'jig pa ste/_bzang 
[\[68a.4\]]skyong chos de bzhi ni byang chub sems dpa' rnams ting nge 'dzin 'di 'thob par 'gyur ba'o/_/bzang skyong gzhan yang byang chub sems dpa' rnams ting nge 'dzin 'di 'thob par 'gyur ba'i chos bzhi'o/_/bzhi gang zhe na/_'di lta ste/_sangs rgyas thams cad kyis rjes su bzung ba dang /_dam pa'i 
[\[68a.5\]]chos 'dzin pa la mkhas la dam pa'i chos bsrung zhing sbed pa dang /_sems can thams cad la bde bar sbyor zhing sems can thams cad la snying brtse ba'i sems dang /_sems can gyi 'du shes rnam par 'jig pa la mkhas pa ste/_bzang skyong chos de bzhi ni byang chub sems dpa' rnams 
[\[68a.6\]]ting nge 'dzin 'di thob par 'gyur ba'o/_/bzang skyong de bas na phyi ma'i dus phyi ma'i tshe lnga brgya pa tha ma la dam pa'i chos cher 'khrug pa'i tshe/_der byang chub sems dpas lus dang srog kyang yongs su btang ba la gnas te/_ting nge 'dzin 'di gzung bar bya'o/_/kun chub par bya'o/_/bcang 
[\[68a.7\]]bar bya'o/_/bzang skyong chos thams cad gzung ba la mkhas pa la brtson pa'i byang chub sems dpa' rnams ni de bzhin gshegs pa rnams kyis bskal pa bye ba mtha' yas par yang dag par bsgrubs pa'i chos rin po che'i mdzod 'di yun ring du gnas par bya ba'i phyir 'jog par 'gyur/_
[\[68b\]]
[\[68b.1\]]chos 'di lta bu 'di yang dag par bstan pa dang /_rnam par dbye ba dang /_yang dag par bsgrags par bya ba yang nus par 'gyur ro/_/bzang skyong byang chub sems dpa' rnams la brtson 'grus kyi gnas 'di dag ni yod de/_byang chub sems dpa' rnams brtson 'grus kyi byin 
[\[68b.2\]]gyi rlabs kyis/_sems can rnams kyi dge ba'i rtsa ba yongs su smin par bya ba'i phyir smon lam la 'jug par 'gyur ro/_/bzang skyong gang zhig phyi ma'i tshe phyi ma'i dus der chos 'di dag 'jog par byed/_yang dag par 'dzin par 'gyur ba'i rigs kyi bu'am rigs kyi bu mo de dag ni/_
[\[68b.3\]]sems can thams cad la phan pa dang /_sems can thams cad yongs su gzung ba dang /_sems can thams cad yang dag par gzung ba'i phyir zhugs pa yin te/_de dag ni de bzhin gshegs pa dgra bcom pa yang dag par rdzogs pa'i sangs rgyas rnams kyis yongs su gzung bar 
[\[68b.4\]]'gyur ro/_/byang chub sems dpa' de 'jig rten gyi khams gzhan na 'dug kyang 'jig rten gyi khams gzhan na bzhugs pa'i sangs rgyas bcom ldan 'das rnams kyis dgongs par 'gyur ro/_/de ni chos 'dod pa dang /_chos don du gnyer ba dang /_chos bsgrub pa'i phyir phyi ma'i tshe phyi 
[\[68b.5\]]ma'i dus na ting nge 'dzin 'di'i phyir brtson par 'gyur ro/_/gang dag phyi ma'i tshe phyi ma'i dus na chos kyi rnam grangs 'di lta bu 'di 'dzin par 'gyur ba de dag ni byang chub sems dpa'i chos rnams dang /_byang chub sems dpa'i nor rnams kyis yang dag par gzung bar 'gyur ro/_/gang dag 
[\[68b.6\]]phyi ma'i tshe phyi mi'i dus na chos 'di lta bu 'di dag yongs su gzung ba'i phyir gnas par 'gyur ba de dag ni de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_sangs rgyas kyi chos thams cad kyang myur du 'dzin par 'gyur ro/_/
[\[68b.7\]]de nas de'i tshe bcom ldan 'das kyis tshigs su bcad pa 'di dag gsungs so/_/gang zhig brtan pa chos sems pa/_/phyi ma'i dus su gyur pa na/_/dam chos gzung phyir gnas gyur pa/_/de dag la ni gzungs 'di bshad/_/gang dag dam chos rin chen phyir/_/'jigs pa med pa 
[\[69a\]]
[\[69a.1\]]brtson byed cing /_/snying yang brtse la snying rje can/_/de dag chos kyang 'dzin par gnas/_/brtan cing bag yod dga' ba dang /_/thub pa'i chos kyi mdzod 'dzin pa/_/de dag don du ting nge 'dzin/_/sangs rgyas bsngags pa bstan pa yin/_/gang zhig chos rgyal skyob pa 
[\[69a.2\]]yis/_/gang dag byin gyis brlabs gyur pa/_/de dag phyi dus 'jigs bcas tshe/_/chos nyid 'di ni 'dzin par 'gyur/_/shin tu ngo bo nyid kyis ni/_/chos rnams stong zhing spros med par/_/dran dang ldan pa gang gis shes/_/de dag chos kyang 'dzin par 'gyur/_/thams cad 
[\[69a.3\]]chos kyi ngo bo nyid/_/de la bsam yas tshigs su bcad/_/nges pa nyid du shes 'gyur ba/_/de dag chos kyang 'dzin par 'gyur/_/zad pa shes la gnas gyur cing /_/mi skye ba la'ang rab gnas la/_/sems ni dul zhing ngo tsha ldan/_/de dag chos kyang 'dzin par 'gyur/_/
[\[69a.4\]]bde ba'i lam ni bla na med/_/cang shes lam la zhugs gyur pa/_/brtson 'grus byin gyi rlabs dang ldan/_/de dag chos 'dzin gnas pa yin/_/de bzhin nyid dang mi rtog don/_/gang gis chos nyid rab tu shes/_/de la spros pa ci yang med/_/de dag chos kyang 'dzin par 'gyur/_
[\[69a.5\]]thams cad chos ni byed med par/_/des pa gang gis shes pa de/_/ci yang med cing len med pa'i/_/chos nyid de ni sgrogs par 'gyur/_/'dzin pa med cing 'dzin dang bral/_/chos kun sngon nas yongs dag par/_/gang gis shes pa de dag ni/_/chos kyi spyod yul gnas 
[\[69a.6\]]pa yin/_/chos kun ngo bo med par ni/_/de ltar chos la gang gis shes/_/de dag chos nyid 'di ston 'gyur/_/de ni 'jug pa yin par bshad/_/ming med ming dang bral gyur cing /_/spros pa med cing mi skye bar/_/gang gis chos nyid rab shes pa/_/de dag stong pa nyid 
[\[69a.7\]]kyang sgrogs/_/gnas pa med cing 'gro ba med/_/nam mkha'i gnas bzhin dag par ni/_/gang gis chos 'di shes gyur pa/_/de la ting 'dzin skye bar 'gyur/_/gang dag 'du shes don rtog bral/_/ngo bo nyid du ma skyes shing /_/dngos po'i 'du shes bral gyur pa/_/de dag 
[\[69b\]]
[\[69b.1\]]chos nyid ston par 'gyur/_/rgyas gdab de ni rgya med de/_/dgongs pa'i tshig tu gsungs pa yin/_/gang gis de ltar shes gyur pa/_/de dag chos nyid 'di 'dzin 'gyur/_/bzang skyong gis zhus pa'i ting nge 'dzin gyi le'u ste nyi shu rtsa lnga pa'o//_//bzang skyong de lta bas 
[\[69b.2\]]na rigs kyi bu'am/_rigs kyi bu mo dag gis bag yod pa lhur blangs te/_chos 'di dag yang dag par bsdu bar bya'o/_/'di'i phan yon la yang sbyar bar bya'o/_/tshul bzhin dang yang ldan par bya'o/_/tshul bzhin ma yin pa yang yongs su spang bar bya ste/_de ltar na chos zab 
[\[69b.3\]]mo blta bar dka' ba/_rtogs par dka' ba/_gang sangs rgyas kyi chos thams cad skyed par byed pa/_rang byung rnams kyi ye shes dang /_thogs pa med pa'i ye shes thob par byed pa 'di rnyed mi dka' bar 'gyur ro/_/de nas de'i tshe bcom ldan 'das kyis tshe dang ldan pa kun dga' bo dang /_
[\[69b.4\]]tshe dang ldan pa 'od srung chen po dang /_byang chub sems dpa' sems dpa' chen po bzang skyong dang /_lid tsa bI gzhon nu rin chen 'byung gnas dang /_khyim bdag ded dpon che bzang dang /_tshong dpon gyi bu phug sbas dang /_bram ze 'dam bus byin dang /_byang chub sems dpa' dbang 
[\[69b.5\]]pos byin dang /_khyim bdag chu lha dang /_byang chub sems dpa' lnga brgya tsam po de dag dang /_'khor bzhi po las ji snyed cig 'dus pa de dag thams cad dang /_lha dang /_mi dang /_lha ma yin du bcas pa'i 'jig rten rnams la bka' stsal pa/_rigs kyi bu rnams ngas bskal 
[\[69b.6\]]pa bye ba khrag khrig phrag brgya stong du yang dag par bsgrubs pa bla na med pa'i chos rin po che 'di'i mdzod dang /_'jig rten thams cad yid ches par mi 'gyur ba zab mo/_/don zab pa/_rnam par thar pa sgo gsum gyi tshul bshad pa/_zab mo byang ba/_mthong bar dka' ba/_rtogs par dka' 
[\[69b.7\]]ba/_mkhas shing shes pas rig pa/_rgya che ba/_gya nom pa/_don phun sum tshogs pa'i mdo sde 'di lta bu 'di yang khyed la gtad do/_/rjes su gtad do/_/gang dag bla na med pa yang dag par rdzogs pa'i byang chub kyi rten du gyur pa de dag kyang /_khyed la nyis gyur tu rjes su 
[\[70a\]]
[\[70a.1\]]gtad gyis/_khyed kyis kyang ci nas kyang bri bar bya'o/_/mnyan par bya'o/_/gzung bar bya'o/_/kun chub par bya'o/_/bcang bar bya'o/_/bklag par bya'o/_/shin tu rgyas pa dang /_rgya cher bya ba'i phyir gzhan dag la yang rgya cher bshad par bya'o/_/bstan par bya'o/_/
[\[70a.2\]]yang dag par bsgrag par bya'o/_/sems can thams cad rjes su gzung ba'i phyir bsgom pa'i sbyor ba la brtson par bya'o/_/ji skad bstan pa bzhin du chos kyi rjes su 'thun pa'i chos bsgrub par bya ste/_de ci nas kyang skyes bu tha ma par ma gyur par bya'o/_/bzang skyong rigs kyi bu'am/_
[\[70a.3\]]rigs kyi bu mo gang la la zhig ting nge 'dzin 'di thos la thos nas kyang lung nod par byed/_kha ton du byed/_kun chub par byed na des lhag pa'i bsam pas gus par bya ste mnyan par bya'o/_/lung mnod par bya'o/_/bshad par bya'o/_/gang dag gzhan dag la ston tam/_klog tu 'jug na 
[\[70a.4\]]des kyang lhag pa'i bsam pas rgya cher bya ba'i phyir ci nas kyang ting nge 'dzin 'di yun ring du gnas pa dang /_shin tu rgyas pa dang /_shin tu rgya cher gzhan dag la bstan par bya/_klog tu gzhug par bya ste/_'di ni khyed la rjes su bstan pa yin no/_/chos kyi rnam grangs 'di bshad pa'i tshe/_
[\[70a.5\]]sems can grangs med tshad med pa dag ni bla na med pa yang dag par rdzogs pa'i byang chub tu dge ba'i rtsa ba bskyed do/_/byang chub sems dpa' gang sangs rgyas kyi zhing dpag tu med pa nas 'dus pa gang gA'i klung gi bye ma snyed kyis ting nge 'dzin 'di nyid thob ste/_bla na med pa yang dag par 
[\[70a.6\]]rdzogs pa'i byang chub las phyir mi ldog par gyur to/_/stong gsum gyi stong chen po'i 'jig rten gyi khams 'di yang rnam pa drug tu g.yos so/_/lha rnams kyis kyang bar snang las me tog gi char phab po/_/rnga bo che dag kyang ma brdungs par sgra byung ngo /_/bcom ldan 'das 
[\[70a.7\]]kyis de skad ces bka' stsal nas/_byang chub sems dpa' sems dpa' chen po bzang skyong dang /_dge slong de dag dang /_byang chub sems dpa' de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la 
[\[70b\]]
[\[70b.1\]]mngon par bstod do//_//'phags pa da ltar gyi sangs rgyas mngon sum du bzhugs pa'i ting nge 'dzin ces bya ba theg pa chen po'i mdo rdzogs so//_//rgya gar gyi mkhan po shAkya pra b+ha dang /_zhu chen gyi lo ts+tsha ba ban de rat+na rak+Shi tas zhus te gtan la phab pa/_skad gsar chad 
[\[70b.2\]]kyis kyang bcos lags//_//[{D134}]rgya gar skad du/_Ar+ya sarba pu N+ya samuts+tshaya sa ma d+hi na ma ma ha yA na sU tra/_bod skad du/_'phags pa bsod nams thams cad bsdus pa'i ting nge 'dzin ces bya ba theg pa chen po'i mdo/_bam po dang po/_/sangs rgyas 
[\[70b.3\]]dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yangs pa na a mras bsrungs pa'i tshal chen po'i khang pa brtsegs pa'i gnas na/_dge slong khri'i dge slong gi dge 'dun chen po thams cad kyang dgra bcom pa/_
[\[70b.4\]]zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_rang gi don rjes su thob pa/_srid par kun tu sbyor ba 
[\[70b.5\]]yongs su zad pa/_yang dag pa'i shes pas sems shin tu rnam par grol ba/_sems thams cad kyi dbang gi dam pa'i pha rol tu son pa sha stag dang /_byang chub sems dpa' nyi khri thams cad kyang phyir mi ldog pa/_gzungs thob pa/_spobs pa thogs pa med pa/_mngon par 
[\[70b.6\]]shes pa thob pa/_ting nge 'dzin bsgrub pa la mkhas pa/_dran pa dang /_blo gros dang /_rtogs pa dang /_brtan pa dang /_shes rab dang /_thabs la mkhas pa'i dam pa'i pha rol tu son pa sha stag la 'di lta ste/_byang chub sems dpa' sems dpa' chen po spyod pa'i blo 
[\[70b.7\]]gros dang /_byang chub sems dpa' sems dpa' chen po seng ge'i blo gros dang /_byang chub sems dpa' sems dpa' chen po blo gros bla ma dang /_byang chub sems dpa' sems dpa' chen po khyad par blo gros dang /_byang chub sems dpa' sems dpa' chen po 'phel ba'i blo gros 
[\[71a\]]
[\[71a.1\]]dang /_byang chub sems dpa' sems dpa' chen po blo gros mtha' yas dang /_byang chub sems dpa' sems dpa' chen po chos kyi blo gros dang /_byang chub sems dpa' sems dpa' chen po byams pa dang /_byang chub sems dpa' sems dpa' chen po 'jam dpal 
[\[71a.2\]]gzhon nur gyur pa dang /_byang chub sems dpa' sems dpa' chen po sred med kyi bu dang /_de dag la sogs pa byang chub sems dpa' nyi khri dang /_lha'i bu bzhi khri thams cad kyang theg pa chen po la yang dag par zhugs pa sha stag dang /_brgya byin dang /_tshangs pa dang /_'jig rten 
[\[71a.3\]]skyong ba mang po dang /_thabs cig tu bzhugs te/_de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/_/de'i tshe bcom ldan 'das kyi bstan pa shin tu snying por gyur te/_mu stegs byed kyi tshogs thams cad zil gyis mnan to/_/de nas byang chub 
[\[71a.4\]]sems dpa' sems dpa' chen po sred med kyi bu stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 
[\[71a.5\]]bcom ldan 'das kyi bstan pa 'di shin tu snying por gyur te/_mu stegs can ngan pa spyod pa can dang /_kun tu rgyu grangs ma mchis pa dang /_gcer bu pa la sogs pa thams cad zil gyis mnan te mdzes par gyur lags so/_/bcom ldan 'das de'i slad du byang chub sems dpa' 
[\[71a.6\]]sems dpa' chen po rnams legs par yongs su gzung du gsol/_byang chub sems dpa' sems dpa' chen po rnams la phan gdags su gsol/_byang chub sems dpa' sems dpa' chen po rnams yongs su bskyang du gsol/_byang chub sems dpa' sems dpa' chen po 
[\[71a.7\]]rnams kyi dge ba'i rtsa ba bskyed par gsol/_byang chub sems dpa' sems dpa' chen po rnams gzengs bstod pa dang /_yang dag par dga' bar mdzad pa dang /_yang dag par bstan par gsol/_byang chub sems dpa' sems dpa' chen po rnams kyi sangs rgyas kyi gdung rgyun mi 'chad 
[\[71b\]]
[\[71b.1\]]pa'i chos kyi tshul yongs su gzung du gsol/_sems can thams cad yongs su mi gtong bar gsol/_ji lta bu'i tshul gyis chos kyi phan gdags pas mya ngan las 'das par mchi ba'i lam bstan par gsol/_de bzhin gshegs pa yongs su mya ngan las 'das pa na yang byang chub 
[\[71b.2\]]sems dpa' sems dpa' chen po rnams bla na med pa yang dag par rdzogs pa'i byang chub las nyams par mi 'gyur ba dang /_yongs su nyams par mi 'gyur ba dang /_sangs rgyas mthong ba dang /_chos nyan pa dang /_dge 'dun la bsnyen bkur bgyid pa dang /_mi 'bral ba dang /_bskyud 
[\[71b.3\]]ngas pa ma mchis pa'i chos can gyi slad du dran pa dang ldan par 'gyur ba dang /_chos kyi dgongs pa rtogs par 'gyur ba'i slad du blo gros dang ldan par 'gyur ba dang /_don rtogs pa rjes su 'thob pa'i slad du rtogs pa dang ldan par 'gyur ba dang /_rang gi sems yongs su dag pa'i slad 
[\[71b.4\]]du ngo tsha dang ldan par 'gyur ba dang /_sdig pa'i las thams cad spong ba'i slad du khrel yod pa phun sum tshogs par 'gyur ba dang /_cho ga dang spyod pa phun sum tshogs pa'i slad du brtan pa dang ldan par 'gyur ba dang /_nyon mongs pa thams cad bsal ba'i slad du dpa' bar 'gyur ba 
[\[71b.5\]]dang /_'khor thams cad kyi nang du bag tsha ba dang bral ba'i slad du sran thub par 'gyur bar mdzad du gsol/_bcom ldan 'das ji ltar na byang chub sems dpa' sems dpa' chen po rnams bsod nams yongs su mi nyams pa dang /_chos yongs su mi nyams pa dang /_shes ba yongs su 
[\[71b.6\]]mi nyams pa dang /_ye shes yongs su mi nyams par 'gyur ba lags/_ji ltar na lhag pa'i bsam pa brtan pas byang chub kyi sems yongs su mi nyams pa dang /_mya ngan las 'das pa'i mthar thug gi bar du sems can thams cad la mdza' ba brtan pa dang /_ji skad smras pa 
[\[71b.7\]]de bzhin du bgyid pa dang /_sangs rgyas kyi chos yongs su rdzogs par bgyi ba'i slad du gnas pas sems can rnams la mi slu ba dang /_gtong ba thams cad rjes su 'jug pas ma bstan pa'i sbyin pa dang ldan pa dang /_sdom pa gsum yongs su dag pa la gnas pas ma bstan pa'i tshul 
[\[72a\]]
[\[72a.1\]]khrims dang ldan pa dang /_gnod sems med pa'i yid kyis sems can thams cad la sems snyoms pas ma bstan pa'i bzod pa dang ldan pa dang /_yongs su mi skyo ba'i yid kyis don thams cad yongs su sgrub pas ma bstan pa'i brtson 'grus dang ldan pa dang /_dran pa dang /_
[\[72a.2\]]shes bzhin la mkhas te/_bsam gtan dang /_ting nge 'dzin dang /_snyoms par 'jug pa thams cad la mi gnas pas ma bstan pa'i bsam gtan dang ldan pa dang /_lta ba thams cad dang bral zhing sangs rgyas kyi chos thams cad la snang ba thob pas ma bstan pa'i shes rab dang ldan pa dang /_
[\[72a.3\]]sems can rnams bsdu ba'i dngos po bzhis bsdu ba la shin tu brtson pas bsdu ba shin tu bsdus pa dang /_lha dang mi'i skye ba thams cad la mi rtag par yid la bgyid pa la brtson pas re ba ma mchis pa dang /_thams cad mkhyen pa nyid kyi sems la legs par gnas shing nyan thos dang /_rang 
[\[72a.4\]]sangs rgyas 'dod pa dang bral bas sgo'i them pa'i rten lta bu dang /_chos kyi dbang du bgyid kyi 'dod pa'i dbang du mi bgyid pa dang /_chos kyi rgyal srid don du gnyer bar bgyid kyi lha dang mi'i rgyal srid don du mi gnyer ba dang /_sangs rgyas kyis gnang ba'i tshig dang ldan pa'i chos smra bar 
[\[72a.5\]]'gyur ba dang /_chos kyis 'tsho bar 'gyur gyi zang zing gis mi 'tsho ba dang /_yongs su 'dzin pa thams cad la 'dod chags dang bral bar 'gyur ba dang /_sems can thams cad la zhe 'gras pa ma mchis pa'i sems dang ldan pas zhe sdang dang bral bar 'gyur ba dang /_chos thams cad la gti mug 
[\[72a.6\]]gi mun pa dang bral bas gti mug dang bral bar 'gyur ba dang /_nye ba'i nyon mongs pa dang bral bas bdud thams cad las yang dag par 'da' bar 'gyur ba dang /_sgo thams cad nas yongs su bsngo ba la mkhas pas thabs la mkhas par 'gyur ba lags/_de skad ces gsol pa dang /_
[\[72a.7\]]bcom ldan 'das kyis byang chub sems dpa' sems dpa' chen po stong gsum gyi bdag po bsred med kyi bu la 'di skad ces bka' stsal to/_/sred med kyi bu khyod legs so legs so/_/khyod kyis de bzhin gshegs pa la byang chub sems dpa' rnams kyi phyir don 'di 'dri bar sems 
[\[72b\]]
[\[72b.1\]]pa ni sred med kyi bu khyod legs so/_/sred med kyi bu de'i phyir legs par rab tu nyon la yid la zung shig dang /_byang chub sems dpa' sems dpa' chen po rnams yon tan gyi khyad par 'di dag dang /_gzhan dag kyang thob par 'gyur ba ngas bshad do/_/bcom ldan 'das legs so zhes gsol 
[\[72b.2\]]te/_byang chub sems dpa' sems dpa' chen po sred med kyi bu bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/sred med kyi bu byang chub sems dpa' sems dpa' chen po rnams kyi ting nge 'dzin bsod nams thams cad bsdus pa zhes 
[\[72b.3\]]bya ba yod de/_de la brten nas byang chub sems dpa' sems dpa' chen po rnams bsod nams yongs su nyams par mi 'gyur/_chos yongs su nyams par mi 'gyur/_shes rab yongs su nyams par mi 'gyur/_ye shes yongs su nyams par mi 'gyur/_sangs rgyas mthong 
[\[72b.4\]]ba dang /_chos nyan pa dang /_dge 'dun la bsnyen bkur byed pa dang 'bral bar mi 'gyur/_bsdu ba'i dngos po bzhi la brtson pa dang /_sems can thams cad yongs su mi gtong bar gnas pa nas/_sgo thams cad nas yongs su bsngo ba la mkhas pas/_thabs la mkhas par 'gyur 
[\[72b.5\]]ba'i bar de dag dang /_yon tan gyi khyad par gzhan dag dang yang ldan par 'gyur ro/_/de nas bcom ldan 'das kyis bsod nams thams cad bsdus pa'i ting nge 'dzin 'di'i ming tsam bka' stsal nas cang mi gsung bar gyur to/_/de nas de'i tshe dri ma med pa'i gzi brjid ces bya ba tshan po 
[\[72b.6\]]che chen po stobs chen po dang ldan pa zhig yangs pa'i grong khyer chen po na gnas so/_/de nas de 'di snyam du sems te/_bdag ni tshan po che chen po stobs po che'i shugs dang ldan pa ste/_'dzam bu'i gling 'di'i sems can la 'di lta ste/_stobs sam spro ba bdag dang mnyam pa yang med 
[\[72b.7\]]na lhag pa lta ga la yod snyam mo/_/des dge sbyong go'u ta ma stobs po che'i shugs dang ldan te/_stobs bcu'i stobs dang ldan zhing sred med kyi bu'i lus thob bo/_/zhes grag go snyam mo/_/de yang 'di snyam du sems te/_bdag dge sbyong go'u ta ma'i thad du song la/_bcom ldan 'das 
[\[73a\]]
[\[73a.1\]]de ci 'dra ba dang /_bdag ci 'dra ba sad par bya gor ma chag snyam mo/_/de nas tshan po che chen po dri ma med pa'i gzi brjid yangs pa'i grong khyer chen po nas byung nas/_a mras bsrungs pa'i tshal chen po'i khang pa brtsegs pa'i gnas ga la ba der song ste phyin 
[\[73a.2\]]nas/_de bzhin gshegs pa dgra bcom pa yang dag par rdzogs pa'i sangs rgyas 'khor 'bum phrag du mas yongs su bskor cing mdun gyis bltas te/_sangs rgyas kyi mthu chen pos chos ston cing /_ri'i rgyal po ri rab rgya mtsho'i nang nas mngon par 'phags pa dang 'dra 
[\[73a.3\]]la kun nas mdzes shing blta bas chog mi shes pa mthong ngo /_/des bcom ldan 'das mthong ma thag tu dga' ba dang dang ba dang mchog tu dga' ba chen po thob bo/_/de dga' ba dang dang ba dang mchog tu dga' ba chen po thob nas/_bcom ldan 'das kyi zhabs la gtugs 
[\[73a.4\]]te/_bcom ldan 'das la bskor ba byas nas phyogs gcig tu 'dug ste/_bcom ldan 'das 'ba' zhig la phyag 'tshal zhing mgo bor thal mo sbyar nas/_bcom ldan 'das la rtog cing 'dug go/_/de nas bcom ldan 'das kyis tshan po che chen po dri ma med pa'i gzi brjid kyi 
[\[73a.5\]]lhag pa'i bsam pa thugs su chud nas/_nga rgyal dang /_rgyags pa dang /_dregs pa gdul ba'i phyir gnas brtan maud gal gyi bu chen po la bka' stsal pa/_maud gal gyi bu khyod song la/_nga byang chub sems dpar gyur pa na shAkya'i bu mo sa 'tsho ma'i phyir/_mda' 'phangs 
[\[73a.6\]]pa gang yin pa de 'dir long shig_/de skad ces bka' stsal pa dang /_bcom ldan 'das la tshe dang ldan pa maud gal gyi bus 'di skad ces gsol to/_/bcom ldan 'das gnam mda' de ga la mchis pa bdag gis ma mthong lags so/_/de nas bcom ldan 'das kyis de'i tshe phyag 
[\[73a.7\]]g.yas pa nas snang bar byed pa zhes bya ba'i 'od zer cig btang ste/_'od zer des stong gsum gyi stong chen po'i 'jig rten gyi khams 'di snang bar byas so/_/de nas sangs rgyas kyi zhing 'di'i khor yug chen po gang yin pa de na mda' de 'dug pa snang bar gyur to/_/de nas bcom ldan 
[\[73b\]]
[\[73b.1\]]'das kyis tshe dang ldan pa maud gal gyi bu chen po la bka' stsal pa/_maud gal gyi bu 'jig rten gyi khams 'di'i khor yug chen po na mda' 'dug pa de khyod kyis mthong ngam/_gsol pa bcom ldan 'das mthong lags so/_/bcom ldan 'das kyis bka' stsal pa/_maud gal gyi 
[\[73b.2\]]bu khyod song la mda' de long shig_/bcom ldan 'das legs so zhes gsol nas/_tshe dang ldan pa maud gal gyi bu chen pos bcom ldan 'das kyi ltar mnyan te/_'khor thams cad kyi nang nas mi snang bar gyur nas/_dper na skyes bu stobs dang ldan pa'i lag pa bskum pa las rkyong ba'am 
[\[73b.3\]]brkyang ba las skum pa bzhin du skad cig thang cig yud tsam de la 'jig rten gyi khams kyi khor yug chen po de nas mda' de blangs te/_bcom ldan 'das la phul nas/_bcom ldan 'das la 'di skad ces gsol to/_/bcom ldan 'das ci gnam mda' 'di byang chub sems dpas yab yum 
[\[73b.4\]]las byung ba'i stobs kyis 'phangs pa lags sam/_'on te rdzu 'phrul gyi stobs kyis 'phangs pa lags/_bka' stsal pa/_maud gal gyi bu yab yum las byung ba'i stobs kyis mda' 'phangs pa yin gyi/_rdzu 'phrul gyi stobs kyis 'phangs pa ni ma yin no/_/maud gal gyi bu 
[\[73b.5\]]gal te rdzu 'phrul gyi stobs kyis 'phangs su zin na 'jig rten gyi khams mtha' yas mu med par 'gro bar 'gyur ro/_/gsol pa/_bcom ldan 'das byang chub sems dpa' sems dpa' chen po'i yab yum las byung ba'i stobs/_rang gi stobs bsod nams yongs su smin pa las 
[\[73b.6\]]skyes pa de ji lta bu zhig lags/_bcom ldan 'das kyis bka' stsal pa/_maud gal gyi bu mi bcu'i stobs gang yin pa de ni glang gcig gi stobs so/_/glang bcu'i stobs gang yin pa de ni glang sngon po gcig gi stobs so/_/glang sngon po bcu'i stobs gang yin pa de ni glang po che tha mal pa gcig gi stobs so/_/glang po che 
[\[73b.7\]]tha mal pa bcu'i stobs gang yin pa de ni glang po che 'jigs su rung ba gcig gi stobs so/_/glang po che 'jigs su rung ba bcu'i stobs gang yin pa de ni glang po che glang po che mo 'dra ba gcig gi stobs so/_/glang po che glang po che mo 'dra ba bcu'i stobs gang yin pa de ni dgon pa'i glang po che gcig gi stobs so/_/dgon pa'i 
[\[74a\]]
[\[74a.1\]]glang po che bcu'i stobs gang yin pa de ni ri 'bigs byed kyi glang po che gcig gi stobs so/_/ri 'bigs byed kyi glang po che bcu'i stobs gang yin pa de ni glang po che mtshon cha'i sder mo can gcig gi stobs so/_/glang po che mtshon cha'i sder mo can bcu'i stobs gang 
[\[74a.2\]]yin pa de ni glang po che gshol mda' 'dzin gcig gi stobs so/_/glang po che gshol mda' 'dzin bcu'i stobs gang yin pa de ni glang po che stang zil mdog gcig gi stobs so/_/glang po stang zil mdog bcu'i stobs gang yin pa de ni glang po che gel ba gcig gi stobs so/_/
[\[74a.3\]]glang po che gel ba bcu'i stobs gang yin pa de ni/_glang po che sngon po gcig gi stobs so/_/glang po che sngon po bcu'i stobs gang yin pa de ni glang po che ser po gcig gi stobs so/_/glang po che ser po bcu'i stobs gang yin pa de ni glang po che dmar po gcig gi stobs so/_/glang 
[\[74a.4\]]po che dmar po bcu'i stobs gang yin pa de ni glang po che skya bo gcig gi stobs so/_/glang po che skya bo bcu'i stobs gang yin pa de ni glang po che ku mu da gcig gi stobs so/_/glang po che ku mu da bcu'i stobs gang yin pa de ni glang po che pad ma dkar po gcig gi stobs so/_/glang po che pad ma 
[\[74a.5\]]dkar po bcu'i stobs gang yin pa de ni glang po che pad ma gcig gi stobs so/_/glang po che pad ma bcu'i stobs gang yin pa de ni/_spos kyi glang po che gcig gi stobs so/_/spos kyi glang po che bcu'i stobs gang yin pa de ni spos kyi glang po che chen po gcig gi stobs so/_/spos kyi 
[\[74a.6\]]glang po che chen po bcu'i stobs gang yin pa de ni seng ge ral pa can thabs can gcig gi stobs so/_/seng ge ral pa can thabs can bcu'i stobs gang yin pa de ni tshan po che gcig gi stobs so/_/tshan po che bcu'i stobs gang yin pa de ni tshan po che chen po gcig gi stobs so/_/
[\[74a.7\]]tshan po che chen po bcu'i stobs gang yin pa de ni stobs mchog gcig gi stobs so/_/stobs mchog bcu'i stobs gang yin pa de ni stobs mchog chen po gcig gi stobs so/_/stobs mchog chen po bcu'i stobs gang yin pa de ni rab gnon gcig gi stobs so/_/rab gnon bcu'i 
[\[74b\]]
[\[74b.1\]]stobs gang yin pa de ni rab gnon chen po gcig gi stobs so/_/rab gnon chen po bcu'i stobs gang yin pa de ni sa bla'i lha'i bu gcig gi stobs so/_/sa bla'i lha'i bu bcu'i stobs gang yin pa de ni gzhal med khang na gnas pa'i lha'i bu gcig gi stobs so/_/gzhal med khang 
[\[74b.2\]]na gnas pa'i lha'i bu bcu'i stobs gang yin pa de ni lha'i bu gshol mda' 'dzin gcig gi stobs so/_/lha'i bu gshol mda' 'dzin bcu'i stobs gang yin pa de ni lha'i bu lag na phreng thogs gcig gi stobs so/_/lha'i bu lag na phreng thogs bcu'i stobs gang yin pa de ni lha'i bu 
[\[74b.3\]]rtag tu myos gcig gi stobs so/_/lha'i bu rtag tu myos bcu'i stobs gang yin pa de ni rgyal chen bzhi'i ris kyi lha'i bu gcig gi stobs so/_/rgyal chen bzhi'i ris kyi lha'i bu thams cad kyi stobs gang yin pa de ni lus ngan gcig gi stobs so/_/lus ngan bcu'i stobs gang yin pa 
[\[74b.4\]]de ni sum cu rtsa gsum pa'i lha'i bu gcig gi stobs so/_/sum cu rtsa gsum pa'i lha'i bu thams cad kyi stobs gang yin pa de ni lha'i dbang po brgya byin gcig gi stobs so/_/lha'i dbang po brgya byin bcu'i stobs gang yin pa de ni 'thab bral gyi lha'i bu gcig gi stobs so/_/
[\[74b.5\]]'thab bral gyi lha'i bu thams cad kyi stobs gang yin pa de ni lha'i bu rab 'thab bral gcig gi stobs so/_/lha'i bu rab 'thab bral bcu'i stobs gang yin pa de ni dga' ldan gyi lha'i bu gcig gi stobs so/_/dga' ldan gyi lha'i bu thams cad kyi stobs gang yin pa de ni lha'i rgyal 
[\[74b.6\]]po yongs su dga' ldan gcig gi stobs so/_/lha'i rgyal po yongs su dga' ldan bcu'i stobs gang yin pa de ni 'phrul dga'i lha'i bu gcig gi stobs so/_/'phrul dga'i lha'i bu thams cad kyi stobs gang yin pa de ni lha'i rgyal po rab 'phrul gcig gi stobs so/_/lha'i rgyal po rab 
[\[74b.7\]]'phrul bcu'i stobs gang yin pa de ni gzhan 'phrul dbang byed kyi lha'i bu gcig gi stobs so/_/gzhan 'phrul dbang byed kyi lha'i bu thams cad kyi stobs gang yin pa de ni lha'i rgyal po dbang byed gcig gi stobs so/_/lha'i rgyal po dbang byed bcu'i stobs gang yin pa de ni bdud kyi ris kyi 
[\[75a\]]
[\[75a.1\]]lha'i bu gcig gi stobs so/_/bdud kyi ris kyi lha'i bu thams cad kyi stobs gang yin pa de ni bdud sdig can gcig gi stobs so/_/bdud sdig can bcu'i stobs gang yin pa de ni sred med kyi bu phyed pa gcig gi stobs so/_/sred med kyi bu phyed pa bcu'i stobs 
[\[75a.2\]]gang yin pa de ni sred med kyi bu gcig gi stobs so/_/sred med kyi bu bcu'i stobs gang yin pa de ni sred med kyi bu chen po gcig gi stobs so/_/sred med kyi bu chen po bcu'i stobs gang yin pa de ni byang chub sems dpa' nges par byung nas bskal pa brgya lon pa gcig gi stobs so/_/
[\[75a.3\]]byang chub sems dpa' nges par byung nas bskal pa brgya lon pa bcu'i stobs gang yin pa de ni byang chub sems dpa' nges par byung nas bskal pa stong lon pa gcig gi stobs so/_/byang chub sems dpa' nges par byung nas bskal pa stong lon pa bcu'i stobs gang yin pa de ni byang chub 
[\[75a.4\]]sems dpa' nges par byung nas bskal pa khri lon pa gcig gi stobs so/_/byang chub sems dpa' nges par byung nas bskal pa khri lon pa bcu'i stobs gang yin pa de ni byang chub sems dpa' nges par byung nas bskal pa 'bum lon pa gcig gi stobs so/_/byang chub sems dpa' 
[\[75a.5\]]nges par byung nas bskal pa 'bum lon pa bcu'i stobs gang yin pa de ni byang chub sems dpa' nges par byung nas bskal pa sa ya lon pa gcig gi stobs so/_/byang chub sems dpa' nges par byung nas bskal pa sa ya lon pa bcu'i stobs gang yin pa de ni byang chub sems dpa' nges 
[\[75a.6\]]par byung nas bskal pa bye ba lon pa gcig gi stobs so/_/byang chub sems dpa' nges par byung nas bskal pa bye ba lon pa bcu'i stobs gang yin pa de ni byang chub sems dpa' nges par byung nas bskal pa bye ba phrag bcu lon pa gcig gi stobs so/_/byang chub sems dpa' nges par 
[\[75a.7\]]byung nas bskal pa bye ba phrag bcu lon pa bcu'i stobs gang yin pa de ni byang chub sems dpa' nges par byung nas bskal pa bye ba phrag brgya lon pa gcig gi stobs so/_/byang chub sems dpa' nges par byung nas bskal pa bye ba phrag brgya lon pa bcu'i stobs gang yin pa de ni byang chub sems 
[\[75b\]]
[\[75b.1\]]dpa' nges par byung nas bskal pa bye ba phrag stong lon pa gcig gi stobs so/_/byang chub sems dpa' nges par byung nas bskal pa bye ba phrag stong lon pa bcu'i stobs gang yin pa de ni byang chub sems dpa' nges par byung nas bskal pa bye ba phrag khri lon pa gcig gi stobs so/_/byang chub 
[\[75b.2\]]sems dpa' nges par byung nas bskal pa bye ba phrag khri lon pa bcu'i stobs gang yin pa de ni byang chub sems dpa' nges par byung nas bskal pa bye ba phrag 'bum lon pa gcig gi stobs so/_/byang chub sems dpa' nges par byung nas bskal pa bye ba phrag 'bum lon pa bcu'i stobs gang 
[\[75b.3\]]yin pa de ni byang chub sems dpa' nges par byung nas bskal pa bye ba phrag sa ya lon pa gcig gi stobs so/_/byang chub sems dpa' nges par byung nas bskal pa bye ba phrag sa ya lon pa bcu'i stobs gang yin pa de ni byang chub sems dpa' mi skye ba'i chos la bzod pa thob pa gcig gi stobs 
[\[75b.4\]]so/_/byang chub sems dpa' mi skye ba'i chos la bzod pa thob pa bcu'i stobs gang yin pa de ni/_byang chub sems dpa' sa bcu la gnas pa srid pa tha ma pa gcig gi stobs yin te/_maud gal gyi bu stobs de dang ldan na byang chub sems dpa' sems dpa' chen po btsas ma thag tu sa 
[\[75b.5\]]la gom pa bdun 'gro bar 'gyur ro/_/maud gal gyi bu gal te 'jig rten gyi khams gzhan na bzhugs pa'i sangs rgyas bcom ldan 'das rnams kyis byang chub sems dpa' ga la 'dug pa'i 'jig rten gyi khams de rdo rje'i rang bzhin du byin gyis ma brlabs su zin na/_btsas ma thag 
[\[75b.6\]]tu gom pa bdun 'dor ba'i tshe/_'jig rten gyi khams de'i sa chen po thur du dpag tshad drug khri brgyad stong zhom par 'gyur te/_de'i 'og nas chu'i phung po las chu'i rgyun shing rta'i srog shing tsam sa gzhi chen po brtol te 'byung bar 'gyur ba zhig na/_'on kyang sangs rgyas kyi mthus 
[\[75b.7\]]sa chen po de yang zhom par mi 'gyur la/_sems can rnams la yang gnod par mi 'gyur te/_byang chub sems dpa' sems dpa' chen po srid pa tha ma pa btsas ma thag pa'i stobs dang /_myur ba dang /_shugs dang /_mthu ni de 'dra 'o/_/maud gal gyi bu byang chub sems dpa' srid 
[\[76a\]]
[\[76a.1\]]pa tha ma pa btsas ma thag pa bcu'i stobs gang yin pa de ni byang chub sems dpa' lang tsho'i mchog la bab pa gcig gi stobs yin te/_stobs de dang ldan pa'i byang chub sems dpa' sems dpa' chen po ni byang chub mngon par rdzogs par 'tshang rgya bar bya ba'i phyir 
[\[76a.2\]]byang chub kyi snying por 'gro'o/_/ji lta bu'i stobs dang ldan pas byang chub sems dpa' sems dpa' chen po byang chub kyi snying por 'gro ba de bas 'bum 'gyur gyis lhag pa'i stobs kyis ni byang chub kyi snying po la 'jug go/_/de bas kyang ches grangs med dpag tu med brjod du med bsam gyis mi khyab pa'i stobs 
[\[76a.3\]]dang ldan pas ni bla na med pa yang dag par rdzogs pa'i byang chub mngon par rdzogs par 'tshang rgya'o/_/maud gal gyi bu gal te 'jig rten gyi khams thams cad kyi sems can gang yin pa de dag thams cad byang chub mngon par rdzogs par 'tshang rgya bar 'dod de/_byang chub sems dpa'i stobs dang 
[\[76a.4\]]ldan par gyur na yang /_de dag ni de bzhin gshegs pa'i gnas dang gnas ma yin pa mkhyen pa'i stobs gcig gi 'bum gyi char yang mi phod pa nas dpe'i bar du yang mi bzod de/_stobs de lta bu brnyes pas stobs bcu'i stobs dang ldan pa'i de bzhin gshegs pa dgra bcom pa yang dag 
[\[76a.5\]]par rdzogs pa'i sangs rgyas su 'gyur ro/_/maud gal gyi bu byang chub sems dpa'i stobs 'di ni sngon gyi dge ba'i rtsa ba yongs su smin pas bsdus pa ste/_de las chung ba yang med/_lhag pa yang med do/_/de ni rdzu 'phrul yang ma yin/_cho 'phrul yang ma yin no/_/byang chub 
[\[76a.6\]]sems dpa' sems dpa' chen po rnams kyi rdzu 'phrul gyi stobs ni stobs gang dang ldan na byang chub sems dpas rkang pa'i mthe bo'i spu'i khung bu gcig gis 'jig rten gyi khams gang gA'i klung gi bye ma snyed bgrangs nas 'jig rten gyi khams mtha' yas mu med pa dag tu 'phangs kyang /_
[\[76a.7\]]sems can 'ga' tsam la yang gnod par mi 'gyur te/_byang chub sems dpa' sems dpa' chen po rnams kyi rdzu 'phrul dang /_cho 'phrul gyi stobs ni de ltar dpag tu med bsam gyis mi khyab/_mtshungs pa med/_grangs med do/_/de bzhin gshegs pa ni mi mnyam pa dang mnyam 
[\[76b\]]
[\[76b.1\]]mo/_/maud gal gyi bu gal te de bzhin gshegs pa'i stobs de bstan du zin na ni khyed kyis kyang yid ches par mi nus na sems can gzhan gyis lta ci smos/_maud gal gyi bu gang gi tshe byang chub sems dpa' byang chub kyi snying por 'gro ba de'i tshe khams bzhi po sa dang /_chu dang /_me dang /_
[\[76b.2\]]rlung gi khams 'di dag khams gcig pu 'di lta ste/_nam mkha'i khams su byin gyis rlob ste/_des na sa chen po de zhom par mi 'gyur la/_sems can rnams la yang gnod par mi 'gyur ro/_/de nas tshan po che chen po dri ma med pa'i gzi brjid kyis de bzhin gshegs pa las 
[\[76b.3\]]byang chub sems dpa'i yab yum las byung ba'i stobs 'di thos nas dga' zhing spu zing zhes byed la ngo mtshar du gyur nas/_stan las langs te/_bla gos phrag pa gcig la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar 
[\[76b.4\]]ba btud nas/_bcom ldan 'das la 'di skad ces gsol to/_/bcom ldan 'das bcom ldan 'das las/_byang chub sems dpa'i stobs thos nas/_bdag gi nga rgyal dang dregs pa chag ste ma mchis par gyur lags so/_/bcom ldan 'das bdag sangs rgyas dang chos 
[\[76b.5\]]dang dge slong gi dge 'dun la skyabs su mchi'o/_/sems can thams cad la sman pa dang bde ba'i slad du/_bla na med pa yang dag par rdzogs pa'i byang chub tu yang sems bskyed do/_/de bzhin gshegs pa dgra bcom pa yang dag par rdzogs pa'i sangs rgyas kyi stobs bcu ci 'dra ba de lta 
[\[76b.6\]]bu yang bdag gis thob par gyur cig_/tshan po che chen po dri ma med pa'i gzi brjid las lha'i bu khris tshig 'di thos nas/_bla na med pa yang dag par rdzogs pa'i byang chub tu sems bskyed de/_'di skad du bcom ldan 'das bdag cag kyang da ltar de bzhin gshegs pa dgra bcom pa yang 
[\[76b.7\]]dag par rdzogs pa'i sangs rgyas ci 'dra ba de lta bu'i stobs dang ldan par gyur cig ces smras so/_/de nas bcom ldan 'das la byang chub sems dpa' sred med kyi bus 'di skad ces gsol to/_/bcom ldan 'das bcom ldan 'das kyis gang gi ming bka' stsal nas/_cang mi gsung bar gyur 
[\[77a\]]
[\[77a.1\]]pa'i ting nge 'dzin bsod nams thams cad bsdus pa zhes bgyi ba de gang lags/_bcom ldan 'das ci nas byang chub sems dpa' rnams kyis bsod nams thams cad bsdus pa'i ting nge 'dzin thob par 'gyur ba'i slad du/_bsod nams thams cad bsdus pa'i 
[\[77a.2\]]ting nge 'dzin de bshad du gsol/_de nas bcom ldan 'das kyis stong gsum gyi bdag po byang chub sems dpa' sred med kyi bu la bka' stsal pa/_sred med kyi bu byang chub sems dpa' sems dpa' chen po gang gis bla na med pa yang dag par rdzogs pa'i byang chub tu sems bskyed pa des 
[\[77a.3\]]bsod nams thams cad bsdus pa'i ting nge 'dzin 'di yongs su ma bzung ba de ni gang yang med do/_/de ci'i phyir zhe na/_bsod nams bya ba'i dngos po thams cad ni/_byang chub kyi sems bskyed pa de'i khongs su 'dus shing rjes su zhugs pa'i phyir ro/_/sred med kyi bu dper na chu mig 
[\[77a.4\]]thams cad dang /_mtsho bran thams cad dang /_mtshe'u thams cad dang /_chu klung thams cad dang /_chu bran thams cad dang /_mtsho thams cad dang /_lteng ka thams cad ni rgya mtsho chen po'i khongs su 'dus shing rjes su zhugs pa de bzhin du/_sred med kyi bu bsod nams bya ba'i dngos po 
[\[77a.5\]]ci yang rung ba sbyin pa las byung ba rnams dang /_tshul khrims las byung ba rnams dang /_sgom pa las byung ba rnams dang /_zag pa dang bcas pa rnams dang /_zag pa med pa rnams dang /_'jig rten pa rnams dang /_'jig rten las 'das pa rnams dang /_lha rnams dang /_
[\[77a.6\]]mi rnams kyi bsod nams bya ba'i dngos po ji snyed pa'i bsod nams bya ba'i dngos po de dag thams cad ni byang chub kyi sems kyi khongs su 'dus shing rjes su zhugs pa dag go_/sred med kyi bu de'i phyir bsod nams thams cad yongs su gzung bar 'dod pa'i rigs kyi bu 'am rigs kyi bu 
[\[77a.7\]]mos bla na med pa yang dag par rdzogs pa'i byang chub tu sems bskyed par bya'o/_/sred med kyi bu dper na/_rin po che'i ri chen po gang dag yin pa 'di lta ste/_lhun po dang /_lhun po chen po dang /_btang bzung dang /_btang bzung chen po dang /_khor yug dang /_khor yug chen po dang /_
[\[77b\]]
[\[77b.1\]]gzhan yang ri nag po rnams dang /_rtswa dang /_shing gel pa dang /_sman dang /_nags tshal thams cad dang /_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang dang /_'dzam bu'i gling dang /_shar gyi lus 'phags dang /_nub kyi ba lang spyod 
[\[77b.2\]]dang /_byang gi sgra mi snyan dang /_gling bzhi pa'i 'jig rten gyi khams dang /_stong gi 'jig rten gyi khams dang /_stong gnyis kyi 'jig rten gyi khams dang /_stong gsum gyi stong chen po'i 'jig rten gyi khams dang /_'dod pa'i khams dang /_gzugs kyi khams dang /_gzugs med pa'i 
[\[77b.3\]]khams dang /_zla ba dang /_nyi ma dang /_gza' dang /_rgyu skar ji snyed yod pa nas/_gling chen po bzhi pa'i 'jig rten gyi khams bye ba phrag brgya'i bar 'di dag thams cad ni stong gsum gyi stong chen po'i 'jig rten gyi khams kyi khongs su 'dus shing rjes su zhugs par blta bar bya ba de 
[\[77b.4\]]bzhin du sred med kyi bu so so'i skye bo'i bsod nams rnams dang /_slob pa'i bsod nams rnams dang /_mi slob pa'i bsod nams rnams dang /_rang sangs rgyas kyi bsod nams rnams dang /_byang chub sems dpa'i bsod nams rnams ji yang rung ba ji snyed pa de dag thams cad 
[\[77b.5\]]ni byang chub sems dpa' sems dpa' chen po sems dang po bskyed pa'i khongs su 'dus shing rjes su zhugs te/_sred med kyi bu rnam grangs des kyang gang dag gis bla na med pa yang dag par rdzogs pa'i byang chub tu sems bskyed pa'i sems can de dag gis bsod nams thams cad 
[\[77b.6\]]yongs su bzung ba de ltar rig par bya'o/_/sred med kyi bu gling bzhi pa'i 'jig rten gyi khams kyi sems can las theg pa chen po la yang dag par zhugs pa ma gtogs pa ji snyed pa de dag gi nang na 'khor los sgyur ba ni bsod nams dang shes rab kyis mchog tu brjod do/_/sred med kyi 
[\[77b.7\]]bu gling bzhi pa'i 'jig rten gyi khams na sems can ji snyed yod pa de dag thams cad 'khor los sgyur ba'i bsod nams kyi phung po dang ldan par gyur te/_sems can re re yang 'khor los sgyur ba'i rgyal po'i bsod nams ci 'dra ba de lta bu'i bsod nams dang ldan par gyur na/_sred med kyi 
[\[78a\]]
[\[78a.1\]]bu 'di ji snyam du sems/_ci bsod nams kyi phung po de mang ngam/_byang chub sems dpa' sred med kyi bus gsol pa/_bcom ldan 'das 'khor los sgyur ba gcig gi bsod nams kyi phung po yang mang lags na sems can grangs ma mchis pa de dag gi lta smos kyang 
[\[78a.2\]]ci 'tshal/_bcom ldan 'das kyis bka' stsal pa/_sred med kyi bu gal te stong gsum gyi stong chen po'i 'jig rten gyi khams na sems can ji snyed yod pa sems can du bsdu bar bsdus pa de dag re re nas 'khor los sgyur ba'i bsod nams kyi phung po dang ldan pa'am/_stong gsum gyi 
[\[78a.3\]]stong chen po'i 'jig rten gyi khams kyi sems can rnams 'khor los sgyur ba'i bsod nams kyi phung po dang ldan pa lta zhog gi/_sred med kyi bu gal te 'jig rten gyi khams gang gA'i klung gi bye ma snyed kyi sems can gang dag yin pa de dag thams cad 'khor los sgyur ba'i bsod nams kyi phung 
[\[78a.4\]]po dang ldan par gyur na/_sred med kyi bu 'di ji snyam du sems/_ci sems can de dag gi bsod nams kyi phung po mang ngam/_byang chub sems dpa' sred med kyi bus gsol pa/_bcom ldan 'das sems can gcig 'khor los sgyur ba dang mnyam par gyur pa'i bsod nams kyi phung 
[\[78a.5\]]po yang dpag tu ma mchis grangs ma mchis na sems can grangs ma mchis pa 'khor los sgyur ba'i rgyal por gyur pa de dag gi bsod nams kyi phung po lta smos kyang ci 'tshal/_bcom ldan 'das kyis bka' stsal pa/_sred med kyi bu khyod mos par bya/_khong du chud par bya ste/_de bas na sems dang po bskyed 
[\[78a.6\]]pa'i byang chub sems dpa'i bsod nams kyi phung po yongs su bzung ba ches mang la ches dpag tu med de/_'khor los sgyur ba'i bsod nams kyi phung pos ni bsod nams kyi phung po de'i brgya'i char yang mi phod/_stong gi cha dang /_'bum gyi cha dang /_bye ba phrag brgya'i cha dang /_
[\[78a.7\]]bye ba phrag stong gi cha dang /_bye ba phrag 'bum gyi char yang mi phod/_grangs dang /_cha dang /_bgrang ba dang /_dpe dang rgyur yang mi bzod do/_/sred med kyi bu 'di ni bsod nams thams cad bsdus pa'i ting nge 'dzin la 'jug pa dang po'o/_/sred med kyi bu gzhan yang stong gi bdag po tshangs pa ni stong 
[\[78b\]]
[\[78b.1\]]gi 'jig rten gyi khams byams pas khyab par byed do/_/sred med kyi bu 'di ji snyam du sems/_gal te mi la la zhig gis stong gi 'jig rten gyi khams rin po che sna bdun gyis gang bar byas te sbyin pa byin na/_sbyin pa las byung ba'i bsod nams kyi phung po de dang /_tshangs pa'i byams pa dang ldan 
[\[78b.2\]]pa'i bsod nams kyi phung po de gnyis gang mang /_byang chub sems dpa' sred med kyi bus gsol pa/_bcom ldan 'das tshangs pa'i bsod nams kyi phung po de nyid ches mang gi sbyin pa las byung ba ni de lta ma lags so/_/sred med kyi bu stong gi bdag po tshangs pa'i bsod nams kyi phung 
[\[78b.3\]]po lta zhog gi sred med kyi bu 'di ji snyam du sems/_stong gnyis kyi bdag po tshangs pas stong gnyis kyi 'jig rten gyi khams byams pas khyab par byed la/_sred med kyi bu gal te mi la la zhig gis stong gnyis kyi 'jig rten gyi khams rin po che sna bdun gyis yongs su gang bar byas te sbyin 
[\[78b.4\]]pa byin na/_sred med kyi bu sbyin pa las byung ba dang /_byams pa las byung ba'i bsod nams kyi phung po de gnyis gang mang /_byang chub sems dpa' sred med kyi bus gsol pa/_bcom ldan 'das stong gnyis kyi bdag po tshangs pa'i byams pa dang ldan pa'i bsod nams kyi phung po gang 
[\[78b.5\]]lags pa de nyid ches mang gi sbyin pa las byung ba ni de lta ma lags so/_/sred med kyi bu stong gnyis kyi bdag po tshangs pa'i bsod nams kyi phung po lta zhog gi_/sred med kyi bu 'di ji snyam du sems/_stong gsum gyi bdag po tshangs pas stong gsum gyi stong chen po'i 'jig rten gyi khams 
[\[78b.6\]]byams pas khyab par byed la/_sred med kyi bu mi la la zhig gis stong gsum gyi stong chen po'i 'jig rten gyi khams rin po che sna bdun gyis gang bar byas te sbyin pa byin na/_sred med kyi bu sbyin pa las byung ba dang /_tshangs pa chen po'i byams pa dang ldan pa'i bsod nams kyi phung po de 
[\[78b.7\]]gnyis gang mang /_byang chub sems dpa' sred med kyi bus gsol pa/_bcom ldan 'das sbyin pa las byung ba'i bsod nams kyi phung po ni tshangs pa chen po'i byams pa dang ldan pa'i bsod nams kyi phung po'i brgya'i char yang mi phod pa nas rgyu'i bar du yang mi bzod lags so/_/bcom ldan 
[\[79a\]]
[\[79a.1\]]'das kyis bka' stsal pa/_sred med kyi bu stong gsum gyi stong chen po'i 'jig rten gyi khams kyi tshangs pa chen po'i byams pa dang ldan pa'i bsod nams kyi phung po lta zhog gi_/sred med kyi bu gal te stong gsum gyi stong chen po'i 'jig rten gyi khams kyi sems 
[\[79a.2\]]can du bsdu bar bsdus pa ji snyed pa de dag thams cad tshangs pa chen po'i byams pa bsgom pa dang ldan pa'i bsod nams kyi phung po dang ldan par gyur pa'i sems can de dag thams cad kyi bsod nams kyi phung po bas ni sems dang po bskyed pa'i byang chub sems dpa' lhag pa'i bsam 
[\[79a.3\]]pa la zhugs pa sems can thams cad yongs su dgrol ba la brtson pa/_g.yo med cing sgyu med pa'i byams pa chen po dang snying rje chen po bsgoms pa las byung ba'i bsod nams kyi phung po gang yin pa'i byang chub sems dpa'i bsod nams kyi phung po 'di nyid de bas ches mang ste/_tshangs 
[\[79a.4\]]pa'i bsod nams kyi phung po de ni byang chub sems dpa' de'i bsod nams kyi phung po'i brgya'i char yang mi phod pa nas rgyu'i bar du yang mi bzod do/_/sred med kyi bu de ltar na sems dang po bskyed pa'i byang chub sems dpa' sems dpa' chen po rnams kyi bsod nams kyi phung po ni 
[\[79a.5\]]dpag tu med pa yin te/_sred med kyi bu rnam grangs 'dis kyang rigs kyi bu'am rigs kyi bu mo gang dag gis bla na med pa yang dag par rdzogs pa'i byang chub tu sems bskyed pa dang /_skyed par 'gyur ba de dag gi bsod nams thams cad yongs su bsdus pa de ltar rig par bya ste/_
[\[79a.6\]]sred med kyi bu 'di ni bsod nams thams cad bsdus pa'i ting nge 'dzin la 'jug pa gnyis pa'o/_/sred med kyi bu 'di ji snyam du sems/_shar phyogs su 'jig rten gyi khams ji snyed cig yod/_lho dang /_nub dang /_byang dang /_'og dang /_steng dang /_phyogs bcur 
[\[79a.7\]]'jig rten gyi khams ji snyed cig yod/_byang chub sems dpa' sred med kyi bus gsol pa/_bcom ldan 'das dpag tu ma mchis so/_/bde bar gshegs pa dpag tu ma mchis so/_/phyogs bcu'i 'jig rten gyi khams de dag ni brjod pa'am/_brda sprad par rngo mi thogs lags 
[\[79b\]]
[\[79b.1\]]so/_/bcom ldan 'das kyis bka' stsal pa/_sred med kyi bu gal te dper blang ba bstan pas bskal pa 'bum gyi bar du bstan du zin kyang /_phyogs bcu na 'jig rten gyi khams ji snyed yod pa ni bstan par sla ba ma yin no/_/sred med kyi bu 'on kyang don 'di nyid brda sprad pa dang /_
[\[79b.2\]]bsod nams thams cad bsdus pa'i ting nge 'dzin yongs su rdzogs par bya ba dang /_sems can bsod nams 'dod pa rnams phyir zhing 'bogs par bya ba dang /_byang chub sems dpa'i theg pa pa'i sems can rnams kyi brtson 'grus chen po yongs su rdzogs par bya ba'i phyir ngas khyod la 
[\[79b.3\]]dpes bstan to/_/sred med kyi bu dper na mi la la zhig gis stong gsum gyi stong chen po'i 'jig rten gyi khams 'di chu'i phung po yan chad srid pa'i rtse mo man chad yungs 'brus yongs su gang bar byas la/_sred med kyi bu de las shar phyogs su yungs 'bru de dag ji snyed pa de snyed kyi 
[\[79b.4\]]'jig rten gyi khams 'das nas yungs 'bru gcig bor te/_de lta bu'i tshul gyis yungs 'bru de dag thams cad yongs su zad par byas kyang /_shar phyogs kyi 'jig rten gyi khams rnams kyi mtha' rtogs par mi nus so/_/lho dang /_nub dang /_byang dang /_'og dang /_steng dang /_phyogs 
[\[79b.5\]]bcu kun tu yang de bzhin tu sbyar ro/_/sred med kyi bu gal te 'jig rten gyi khams gang gA'i klung gi bye ma snyed yungs 'brus yongs su gang bar gyur la de las mi la la zhig gis yungs 'bru re re yang /_yungs 'bru de dag ji snyed yod pa de snyed kyi char gses na/_sred med kyi bu 'di ji 
[\[79b.6\]]snyam du sems/_yungs 'bru'i cha gses pa de dag bgrang ba'i tshul gyis mtha' rtogs par nus sam/_byang chub sems dpa' sred med kyi bus gsol pa/_bcom ldan 'das yungs 'bru gcig gi cha gses pa'i phyogs gang lags pa de yang gling bzhi pa'i sems can thams cad 
[\[79b.7\]]shA ri'i bu dang 'dra bar gyur pas kyang bskal par yang rtogs par rngo mi thogs lags na/_yungs 'bru'i cha gses pa thams cad lta smos kyang ci 'tshal/_sred med kyi bu gal te mi la la zhig gis shar phyogs su yungs 'bru'i cha gses pa de dag ji snyed pa de snyed kyi 'jig rten gyi khams 'das nas yungs 
[\[80a\]]
[\[80a.1\]]'bru'i cha gses pa re re bor te/_sred med kyi bu de lta bu'i tshul gyis yungs 'bru'i cha gses pa thams cad zad par byas kyang /_shar phyogs kyi 'jig rten gyi khams rnams kyi mtha' rtogs par mi nus so/_/lho dang /_nub dang /_byang dang /_'og dang /_steng dang /_phyogs 
[\[80a.2\]]bcu kun tu yang de bzhin du sbyar ro/_/sred med kyi bu de ltar phyogs bcu'i 'jig rten gyi khams nam mkhas yongs su khyab pa ji snyed pa de dag thams cad mi la la zhig gis rin po che sna bdun gyis yongs su gang bar byas te sbyin pa byin na/_sred med kyi bu 'di ji snyam du sems/_mi de 
[\[80a.3\]]gzhi de las bsod nams mang du skyed dam/_byang chub sems dpa' sred med kyi bus gsol pa/_bcom ldan 'das dpag tu ma mchis so/_/bde bar gshegs pa dpag tu ma mchis so/_/bcom ldan 'das kyis bka' stsal pa/_sred med kyi bu de lta bu'i sbyin pa las byung 
[\[80a.4\]]ba'i bsod nams kyi phung po bsdus pa gang yin pa de ni sems dang po bskyed pa'i byang chub sems dpa' sems dpa' chen po'i lhag pa'i bsam pa phun sum tshogs pa g.yo med pa sgyu med pa/_sems can thams cad yongs su dgrol ba la brtson pa'i snying rje chen po dang /_byams pa 
[\[80a.5\]]chen po bsgom pa dang ldan pa'i bsod nams kyi phung po bsdus pa'i brgya'i char yang mi phod pa nas rgyu'i bar du yang mi bzod do/_/sred med kyi bu dper na gzugs kyi rnam pa nam mkha'i khams kyis ma khyab pa ci yang med pa de bzhin du sred med kyi bu byang chub sems dpa' rnams kyi byang 
[\[80a.6\]]chub sems dpa'i byams pa des ni phyogs bcu'i 'jig rten na 'jig rten gyi khams ji snyed yod pa dang /_sangs rgyas kyi zhing ji snyed yod pa de dag ma khyab pa gang yang med de/_'jig rten gyi khams de dag na sems can 'khod pa de dag thams cad byang chub sems dpa'i byams pas yongs su 
[\[80a.7\]]khyab bo/_/'jig rten gyi khams de dag na/_sems can gang dag sems can du bsdu bar bsdus pa de dag thams cad 'khor los sgyur ba'i bsod nams kyi phung po dang ldan par gyur tam/_de bzhin du brgya byin gyi bsod nams kyi phung po dang ldan par gyur tam/_de bzhin du tshangs pa'i 
[\[80b\]]
[\[80b.1\]]bsod nams kyi phung po dang ldan par gyur kyang byang chub sems dpa' lhag pa'i bsam pa la zhugs pa/_g.yo med pa/_sgyu med pa/_sems can yongs su dgrol ba la brtson pa/_snying rje chen po la zhugs pa/_byams pa chen po la gnas pa'i gom pa bdun la bsod nams kyi phung po bsdus pa 
[\[80b.2\]]gang yin pa de ni de bas ches mang ste/_sems can thams cad 'khor los sgyur ba dang /_brgya byin dang /_tshangs pa'i bsod nams dang ldan par gyur pa'i bsod nams kyi phung po de ni de lta ma yin no/_/sred med kyi bu 'di ni bsod nams thams cad bsdus pa'i ting nge 'dzin la 'jug pa 
[\[80b.3\]]gsum pa'o/_/sred med kyi bu gzhan yang stong gsum gyi stong chen po'i 'jig rten gyi khams su gtogs pa'i sems can ji snyed pa de dag thams cad 'khor los sgyur ba dang mnyam pa'i bsod nams kyi phung po dang ldan par gyur kyang de dag thams cad ni brgya byin gyi bsod nams kyi 
[\[80b.4\]]phung po'i brgya'i char mi phod pa nas rgyu'i bar du yang mi bzod do/_/sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad brgya byin dang mnyam pa'i bsod nams kyi phung po dang ldan par gyur kyang de dag thams cad ni tshangs pa chen po'i 
[\[80b.5\]]bsod nams kyi phung po'i brgya'i char yang mi phod pa nas rgyu'i bar du yang mi bzod do/_/sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad tshangs pa chen po dang mnyam pa'i bsod nams kyi phung po dang ldan par gyur kyang de dag 
[\[80b.6\]]thams cad ni dge bsnyen nag po'i mchog gi bsod nams kyi phung po'i brgya'i char yang mi phod pa nas rgyu'i bar du yang mi bzod do/_/sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad dge bsnyen nag po'i mchog dang mnyam 
[\[80b.7\]]pa'i bsod nams kyi phung po dang ldan par gyur kyang de dag thams cad ni shA ri'i bu'i shes rab dang /_ye shes dang bsod nams kyi phung po'i brgya'i char yang mi phod pa nas rgyu'i bar du yang mi bzod do/_/sred med kyi bu stong gsum gyi stong chen po'i 'jig rten gyi khams kyi sems can ji 
[\[81a\]]
[\[81a.1\]]snyed pa de dag thams cad shA ri'i bu dang mnyam pa'i shes rab dang /_ye shes dang bsod nams kyi phung po dang ldan par gyur kyang /_de dag thams cad ni rang sangs rgyas gcig gi shes rab dang /_ye shes dang bsod nams kyi phung po'i brgya'i char yang mi phod pa nas rgyu'i 
[\[81a.2\]]bar du yang mi bzod do/_/sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad rang sangs rgyas kyi shes rab dang /_ye shes dang bsod nams kyi phung po dang ldan par gyur kyang de dag thams cad ni byang chub sems dpa' sems dpa' 
[\[81a.3\]]chen po nges par byung nas bskal pa lnga brgya lon pa'i shes rab dang /_ye shes dang bsod nams kyi phung po'i brgya'i char yang mi phod pa nas rgyu'i bar du yang mi bzod do/_/thams cad la yang de bzhin du sbyar te/_sred med kyi bu 'di ni bsod nams thams cad bsdus pa'i ting nge 'dzin 
[\[81a.4\]]la 'jug pa bzhi pa'o/_/bstan pa 'di bshad pa na/_mi sum khri nyis stong gis bla na med pa yang dag par rdzogs pa'i byang chub tu sems bskyed do/_/stong gsum gyi stong chen po'i 'jig rten gyi khams 'di yang rnam pa drug tu g.yos so/_/lha dang mi'i sil snyan dag kyang grag go/_/lha 
[\[81a.5\]]dang mi'i me tog gi sprin dag kyang phab ste/_me tog gi sprin de dag gis sa chen po 'di pus mo nub tsam du bkram mo/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_brgya byin dang /_tshangs pa dang /_
[\[81a.6\]]'jig rten skyong ba de dag thams cad kyis kyang tshig 'di skad ces gsol to/_/bcom ldan 'das rigs kyi bu'am/_rigs kyi bu mo bla na med pa yang dag par rdzogs pa'i byang chub tu sems bskyed pa dang /_skyed pa dang /_skyed par 'gyur ba gang dag lags pa de dag gis ni bdag cag 
[\[81a.7\]]zil gyis gnon to/_/bcom ldan 'das bdag cag ni sems can de dag gi don bgyid pa lags so/_/bcom ldan 'das kyis gsungs pa'i don bdag cag gis 'tshal ba ltar na sems can gang su dag bla na med pa yang dag par rdzogs pa'i byang chub la ma zhugs pa de dag ni bsod nams 
[\[81b\]]
[\[81b.1\]]thams cad bsdus pa'i ting nge 'dzin las mngon par byung ba yang ma lags/_de dag thams cad ni bsod nams thams cad bsdus pa'i ting nge 'dzin 'di la yang dag par gzhol ba yang ma lags kyi/_bcom ldan 'das gang dag gis bla na med pa yang dag par rdzogs pa'i byang chub tu sems 
[\[81b.2\]]bskyed pa de dag thams cad ni bsod nams thams cad bsdus pa'i ting nge 'dzin las mngon par byung ba yang lags/_de dag thams cad ni bsod nams thams cad bsdus pa'i ting nge 'dzin de la yang dag par gzhol ba yang lags so/_/le'u dang po'o//_//bam po gnyis 
[\[81b.3\]]pa/_de nas bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das bsod nams thams cad bsdus pa'i ting nge 'dzin 'di thob par bgyid pa'i chos rnams gang lags/_de skad ces gsol pa dang /_bcom ldan 'das kyis tshan po 
[\[81b.4\]]che chen po dri ma med pa'i gzi brjid la 'di skad ces bka' stsal to/_/rigs kyi bu bsod nams thams cad bsdus pa'i ting nge 'dzin 'di 'thob par byed pa'i chos gcig ste/_gcig gang zhe na/_'di lta ste/_thams cad mkhyen pa nyid kyi sems mi gtong ba ste/_rigs kyi bu 
[\[81b.5\]]chos gcig po 'di ni bsod nams thams cad bsdus pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos gnyis te/_gnyis gang zhe na/_'di lta ste/_mnyan pa'i chos yongs su 
[\[81b.6\]]tshol bas chog mi shes pa dang /_ji ltar thos pa'i chos la tshul bzhin du so sor rtog pa ste/_rigs kyi bu chos 'di gnyis ni bsod nams thams cad bsdus pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 
[\[81b.7\]]'thob par byed pa'i chos gsum ste/_gsum gang zhe na/_'di lta ste/_sdig pa thams cad yongs su spong ba dang /_dge ba'i chos rnams mngon par 'du byed pa dang /_yongs su bsngo ba la mkhas pa ste/_rigs kyi bu chos gsum po de dag ni bsod nams thams cad bsdus 
[\[82a\]]
[\[82a.1\]]pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos bzhi ste/_bzhi gang zhe na/_'di lta ste/_tshul khrims yongs su dag pa dang /_lta ba yongs su dag pa dang /_sems yongs 
[\[82a.2\]]su dag pa dang /_shes rab yongs su dag pa ste/_rigs kyi bu chos bzhi po de dag ni bsod nams thams cad bsdus pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos lnga ste/_lnga gang zhe 
[\[82a.3\]]na/_'di lta ste/_lhag pa'i bsam pas byang chub la zhugs pa dang /_rtag tu bden pa'i tshig smra ba dang /_g.yo med pa dang /_phrag dog med pa dang /_sems can thams cad la sems snyoms pa ste/_rigs kyi bu lnga po de dag ni bsod nams thams cad bsdus pa'i ting nge 
[\[82a.4\]]'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos drug ste/_drug gang zhe na 'di lta ste/_dge ba'i bshes gnyen bsten pa dang /_sdig pa'i grogs po yongs su spong ba dang /_tshogs kyi 
[\[82a.5\]]kha mi 'dren pa dang /_dben pa'i gnas na gnas pa dang /_byams pa chen po mi gtong ba dang /_sems can thams cad la snying rje chen po dang ldan pa ste/_rigs kyi bu chos drug po de dag ni bsod nams thams cad bsdus pa'i ting nge 'dzin 'di 'thob par byed pa'o/_/
[\[82a.6\]]rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos bdun te/_bdun gang zhe na/_'di lta ste/_zhi gnas yongs su 'tshol ba dang /_lhag mthong la mkhas pa dang /_rgyu yongs su shes pa dang /_rten cing 'brel bar 
[\[82a.7\]]'byung ba la mkhas pa dang /_yang dag par sgrub pa dang /_lam gyi tshogs yongs su tshol ba dang /_lam bsgom pa la le lo med pa ste/_rigs kyi bu bdun po de dag ni bsod nams thams cad bsdus pa'i ting nge 'dzin 'di 'thob par byed pa'o/_/rigs kyi bu gzhan yang bsod 
[\[82b\]]
[\[82b.1\]]nams thams cad bsdus pa'i ting nge 'dzin 'di 'thob par byed pa'i chos brgyad de/_brgyad gang zhe na 'di lta ste/_lus las su rung ba nyid dang /_sems las su rung ba nyid dang /_tshor ba la so sor rtog pa nyid dang /_chos la rjes su lta ba nyid dang /_sdig pa mi dge ba'i chos ma 
[\[82b.2\]]skyes pa rnams mi skyed pa dang /_sdig pa mi dge ba'i chos skyes pa rnams spang ba dang /_dge ba'i chos ma skyes pa rnams skyed pa dang /_dge ba'i chos skyes pa rnams kun nas bsrung zhing yongs su sbyong ba ste/_rigs kyi bu chos brgyad po de dag ni bsod nams thams cad bsdus 
[\[82b.3\]]pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos dgu ste/_dgu gang zhe na 'di lta ste/_'das pa mi zad pa'i chos nyid dang /_ma 'ongs pa mi zad pa'i chos nyid dang /_da ltar byung ba mi zad pa'i chos nyid du 
[\[82b.4\]]so sor rtog pa dang /_sgyu ma'i chos la so sor rtog pa dang /_dus gsum mnyam pa nyid du khong du chud pa dang /_chos thams cad la ji lta ba bzhin du chos kyi bzod pa dang ldan pa dang /_stong pa nyid mi spong ba dang /_mtshan ma med pa rnam par bsgoms pas smon pa dang bral ba dang /_bsams 
[\[82b.5\]]bzhin du srid par skye ba ste/_rigs kyi bu chos dgu po de dag ni bsod nams thams cad bsdus pa'i ting nge 'dzin 'di 'thob par byed pa'o/_/rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos bcu ste/_bcu gang zhe na 'di lta ste/_bdag 
[\[82b.6\]]med pa la mos pa dang /_srog med pa la bzod pa dang /_gang zag med pa la gcig tu nges pa dang /_mi rtag pa la yid ches pa dang /_skye ba thams cad la sems can dmyal bar 'du shes pa dang /_phung po rnams la gshed mar 'du shes pa dang /_khams rnams la sbrul 
[\[82b.7\]]gdug par 'du shes pa dang /_skye mched rnams la grong stong par 'du shes pa dang /_srid pa rnams la nges par 'byung bar 'du shes pa dang /_rnam par thar pa'i sgo rnams la 'dris par 'du shes pa ste/_rigs kyi bu chos bcu po de dag ni bsod nams thams cad bsdus pa'i 
[\[83a\]]
[\[83a.1\]]ting nge 'dzin 'di 'thob par byed pa'o/_/de skad ces bka' stsal pa dang /_bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das bsod nams kyi tshogs yang dag par bsdu bar 'tshal ba'i byang chub 
[\[83a.2\]]sems dpa' sems dpa' chen pos bsod nams thams cad bsdus pa'i ting nge 'dzin 'di mnyan par bgyi'o/_/bsod nams sogs par 'tshal ba'i byang chub sems dpa' sems dpa' chen pos bsod nams thams cad bsdus pa'i ting nge 'dzin 'di mnyan par bgyi'o/_/
[\[83a.3\]]bsod nams bsam gyis mi khyab pa 'thob par 'tshal ba'i byang chub sems dpa' sems dpa' chen pos bsod nams thams cad bsdus pa'i ting nge 'dzin 'di mnyan par bgyi/_mos par bgyi'o/_/bsod nams mi zad pa 'thob par 'tshal ba'i byang chub sems dpa' sems 
[\[83a.4\]]dpa' chen pos ting nge 'dzin 'di la brtson par bgyi'o/_/bsod nams rgya mtsho 'thob par 'tshal ba'i byang chub sems dpa' sems dpa' chen pos ting nge 'dzin 'di gzung bar bgyi/_bcang bar bgyi/_bklag par bgyi/_bshad par bgyi'o/_/bsod nams brgya'i mtshan 
[\[83a.5\]]yongs su gzung bar 'tshal ba'i byang chub sems dpa' sems dpa' chen pos ting nge 'dzin 'di sgom pa'i rnal 'byor la brtson par bgyi'o/_/de nas yang bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das byang chub 
[\[83a.6\]]sems dpa' sems dpa' chen po mngon par brtson pas 'di lta ste/_bsod nams mi zad pa dang /_bsod nams rgya mtsho dang /_bsod nams bsam gyis mi khyab pa dang /_bsod nams [{]stsogs [,]sogs [}]pa dang /_bsod nams brgya'i mtshan gyi chos 'di dag ji ltar yongs 
[\[83a.7\]]su rdzogs par bgyid pa lags/_de skad ces gsol pa dang /_bcom ldan 'das kyis tshan po che chen po dri ma med pa'i gzi brjid la 'di skad ces bka' stsal to/_/rigs kyi bu gsum po 'di dag ni bsod nams nye bar rton pa dang /_bsod nams kyi tshogs dang /_bsod 
[\[83b\]]
[\[83b.1\]]nams 'du ba dang /_bsod nams rgyas pa dang /_bsod nams mi zad pa dang /_bsod nams bsam gyis mi khyab pa dang /_bsod nams rgya mtsho yin te/_gsum gang zhe na/_'di lta ste/_sbyin pa'i tshogs dang /_tshul khrims kyi tshogs dang /_thos pa'i tshogs so/_/
[\[83b.2\]]rigs kyi bu de la byang chub sems dpa' sems dpa' chen pos sbyin pa'i tshogs la ji ltar brtson par bya zhe na/_rigs kyi bu 'di la byang chub sems dpa' sems dpa' chen pos dngos po gang la de'i gtong ba'i sems mi skye zhing gtong ba'i blo mi 'byung ba'i dngos po de blang bar mi bya'o/_/
[\[83b.3\]]yongs su gzung ba gang la btang ba'i sems mi skye ba'i yongs su gzung ba de yongs su gzung bar mi bya'o/_/gang la slong ba rnams kyis bslangs na yongs su 'dzin pa'i blo skye ba'i g.yog 'khor de gzung bar mi bya'o/_/dngos po gang la slong ba rnams kyis bslangs na byang chub 
[\[83b.4\]]sems dpa' mi gtong ba'i blo skye bar 'gyur ba'i rgyal srid de blang bar mi bya'o/_/longs spyod de dag dang /_nor de dag dang /_rdzas de dag dang /_rin po che de dag blang bar mi bya ba nas de lta bu'i dngos po ci yang rung ba'i bar du blang bar mi bya'o/_/rigs kyi bu gzhan yang byang chub 
[\[83b.5\]]sems dpa' sems dpa' chen pos 'di snyam du sems bskyed par bya ste/_bdag gi lus 'di yang sems can thams cad la gtang ste yongs su gtang na phyi rol kyi dngos po rnams lta ci smos snyam du sems bskyed par bya'o/_/gzhan yang sems can gang dang gang la dngos po gang dang 
[\[83b.6\]]gang gis dngos po gang dang gang byed par 'gyur ba de yod na de dang de la de dang de mi dga' ba med pa dang 'gyod pa med par sbyin par bya ste/_lag pa 'dod pa rnams la lag pa yang sbyin no/_/rkang pa 'dod pa rnams la rkang pa dang /_mig 'dod pa rnams la mig kyang sbyin no/_/sha 'dod pa 
[\[83b.7\]]rnams la sha dang /_khrag 'dod pa rnams la khrag dang /_rkang 'dod pa rnams la rkang dang /_yan lag dang nying lag 'dod pa rnams la/_yan lag dang nying lag dang /_mgo bo 'dod pa rnams la mgo bo yang yongs su gtong bar bya na/_phyi rol gyi dngos po 'di lta ste/_nor dang /_
[\[84a\]]
[\[84a.1\]]'bru dang /_gser dang /_dngul dang /_rin po che dang /_rgyan dang /_rta dang /_glang po che dang /_shing rta dang /_bzhon pa dang /_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang dang /_tshong 'dus dang /_ri 'or ba 
[\[84a.2\]]dang /_bran dang /_bran mo dang /_las byed pa dang /_bu dang /_bu mo dang /_chung ma dang /_'khor rnams lta ci smos/_gzhan yang sems can gang dang gang la gang dang gang gis don byed par 'gyur ba de dang de yod na de dang de la dngos po de dang de sbyin par bya ste/_mi dga' ba med pa 
[\[84a.3\]]dang /_'gyod pa med pa dang /_rnam par smin pa la mi re bar yongs su gtong bar bya'o/_/mi lta bar sbyin par bya'o/_/gzhan du na sems can la phan gdags pa dang /_sems can la snying rje ba dang /_sems can de la snying brtse ba dang /_sems can de dag nyid bsdu ba'i phyir 
[\[84a.4\]]bya bar zad do/_/bdag gis byang chub thob pa na ci nas sems can 'di dag chos kun rtogs par gyur cig snyam du sems bskyed par bya'o/_/rigs kyi bu byang chub sems dpa' gang su dag de ltar sems skyed par byed pa de dag ni byang chub sems dpa' zhes bya'o/_/rigs 
[\[84a.5\]]kyi bu gzhan yang byang chub sems dpa' ni lus dang srog la yang mi lta ba yin te/_de ni srog gi phyir yang sdig pa'i las mngon par 'du mi byed do/_/lus rtas par bya ba'i phyir ya nga ba'i 'tsho bas 'tsho bar mi byed do/_/de ni srog gi phyir yang gzhan la slong khro mi byed do/_/longs 
[\[84a.6\]]spyod kyi phyir mi dge ba mngon par 'du mi byed do/_/g.yog 'khor gyi phyir yang rtsod pa dang 'thab mo slong bar mi byed do/_/chung ma dang /_bu dang /_bu mo rnams kyi phyir yang gzhan dag la 'drid par mi byed do/_/gzhan gyi longs spyod dag la yang brnab sems skyed par mi 
[\[84a.7\]]byed/_ser sna'i sems skyed par mi byed do/_/de 'dod pa nyung ste sems skyed pa gcig kyang dge ba dang mi ldan pa skyed par mi byed na mang po lta ci smos/_de de ltar brtson na 'dod chen dang chags pa spong bar 'gyur ro/_/'dod chen dang chags pa spangs na btsal bar bya ba 
[\[84b\]]
[\[84b.1\]]tshol bar mi byed do/_/btsal bar bya ba mi tshol na yang dag pa la brtson par 'gyur ro/_/yang dag pa la brtson na yang dag par 'gro ba thob par 'gyur ro/_/yang dag par song na yang dag pa'i bsgrub pa la gnas par 'gyur ro/_/yang dag pa la zhugs na/_yang dag pa'i dge ba'i bshes 
[\[84b.2\]]gnyen rnams mnyes par byed do/_/yang dag pa'i dge ba'i bshes gnyen rnams mnyes par byas nas sten par byed/_'grogs par byed/_bsnyen bkur byed do/_/de dge ba'i bshes gnyen rnams dang bsten cing 'grogs la bsnyen bkur byed na dge ba'i bshes gnyen rnams las yang 
[\[84b.3\]]dag par nges pa'i chos rnams thos par 'gyur ro/_/thos nas kyang sgrub par byed do/_/de yang dag pa'i chos la zhugs nas log par sgrub pa la gnas pa'i sems can rnams kyi don thams cad byed do/_/de sems can gyi don la brtson na mi rigs par ltung bar mi 'gyur ro/_/de rigs pa la 
[\[84b.4\]]zhugs na 'di lta ste/_sems can rnams kyi dbang po mchog dang mchog ma yin pa shes pa'i tshul dang tshul ma yin pa la mkhas pa 'thob par 'gyur te/_rigs kyi bu de ltar na sbyin pa'i tshogs la spyod pa'i byang chub sems dpa' rnams ni yon tan gyi khyad par de lta bu dag thob par 'gyur ro/_/
[\[84b.5\]]rigs kyi bu gzhan yang byang chub sems dpa' sems dpa' chen pos ni nang dang phyi rol gyi chos rnams la gcig gis 'du shes bskyed par bya'i gnyis kyi 'du shes bskyed par mi bya ste/_nang gi sa'i khams gang yin pa dang /_phyi rol gyi sa'i khams gang yin pa 'di la gnyis su med 
[\[84b.6\]]de gnyis su byar med do/_/de ci'i phyir zhe na/_lus 'di ni rtswa dang shing dang /_rtsig pa dang /_lam snang ba dang 'dra ste/_spyod pa med pa/_byed pa med pa/_sems pa med pa/_snying po med pa khams kyis bsdus pa yin pa'i phyir ro/_/gal te 'di la la la zhig gis bcad dam/_
[\[84b.7\]]gtubs sam/_dbyug pa'am/_mtshon cha 'am/_shing ngam/_bong bas bsnun kyang rung ste/_de la bdag gis tshor ba'i rnam par rig pa bskyed par mi bya'o/_/lus la blta bar mi bya'o/_/srog la chags pa bskyed par mi bya'o/_/sems can de dag la yang tha ba dang sdang ba'i sems 
[\[85a\]]
[\[85a.1\]]bskyed par mi bya'o snyam pa'i steng du des sems can de dag la byams pa'i sems bskyed par bya'o/_/rigs kyi bu dper na sman gyi shing ljon pa ni rtsa ba las khyer ram/_sdong po'am/_yal ga'am/_shun lpags sam/_lo ma'am/_me tog gam/_'bras bu'am/_
[\[85a.2\]]snying po las khyer na/_'di snyam du bdag gi rtsa ba khyer la sdong po ma khyer cig ce'am/_bdag gi sdong po khyer la rtsa ba ma khyer cig ce'am/_bdag gi yal ga khyer la lo ma ma khyer cig ce'am/_bdag gi lo ma khyer la yal ga ma khyer cig ce'am/_de bzhin du bdag gi yal ga 
[\[85a.3\]]phre'u dang /_me tog dang /_'bras bu dang /_shun lpags dang /_snying po las khyer la snying po med pa las ma khyer cig ce'am/_bdag gi snying po med pa las khyer la snying po las ma khyer cig snyam du rtog par mi byed de/_de ltar na sman gyi shing ljon pa ni thams cad kyi thams cad du rnam 
[\[85a.4\]]par rtog par mi byed mod kyi/_'on kyang sman gyi shing ljon pa ni rnam par mi rtog bzhin du nad rab dang /_'bring dang /_tha ma sel bar byed pa de bzhin du rigs kyi bu byang chub sems dpa' sems dpa' chen pos 'byung ba chen po bzhi'i lus 'di la sman gyi shing ljon pa lta bu'i 'du 
[\[85a.5\]]shes bskyed par bya'o/_/sems can gang dang gang dag la ci dang ci dgos pa de dang de de bzhin du khyer cig ces byas te/_lag pa 'dod pa la ni lag pa/_rkang pa 'dod pa la ni rkang pa/_mig 'dod pa la ni mig_/sha 'dod pa la ni sha//khrag 'dod pa la ni khrag_/rus 
[\[85a.6\]]pa 'dod pa la ni rus pa/_rkang 'dod pa la ni rkang /_mgo bo 'dod pa la ni mgo bo/_yan lag dang nying lag thams cad 'dod pa la ni bdag gi yan lag dang nying lag thams cad khyer cig snyam ste/_rigs kyi bu de ltar sems pa'i byang chub sems dpa' sems dpa' chen po ni sbyin pa'i 
[\[85a.7\]]tshogs kyis bsod nams mi zad pas mngon par 'byung ba yin te/_byang chub sems dpa' sems dpa' chen po des sbyin pa byin pa na sems can ser sna can rnams kyi gtong ba yongs su rdzogs par bya ba'i phyir yongs su bsngo bar bya'o/_/sems can dbul po rnams kyis longs spyod 
[\[85b\]]
[\[85b.1\]]chen po 'thob par bya ba'i phyir yongs su bsngo bar bya'o/_/des yan lag dang nying lag rnams yongs su gtong ba na sems can thams cad kyi yan lag dang nying lag thams cad yongs su rdzogs par 'gyur ba'i phyir yongs su bsngo bar bya'o/_/des sbyin pa sbyin pa na dus thams 
[\[85b.2\]]cad du chos gsum du yongs su bsngo bar mi bya ste/_gsum gang zhe na/_'di lta ste/_'dod pa'i dga' ba dang /_rgyal srid dang /_longs spyod dang /_dbang phyug thob par bya ba'i phyir yongs su bsngo bar mi bya ba dang /_bdag nyid bsod nams dang ldan par bya ba'i phyir yongs su 
[\[85b.3\]]bsngo bar mi bya ba dang /_nyan thos dang rang sangs rgyas kyi sa 'thob par bya ba'i phyir yongs su bsngo bar mi bya ba'o/_/des sbyin pa sbyin pa na sbyin pa de yan lag bzhi yongs su dag pa yongs su rdzogs par bya ba'i phyir yongs su bsngo bar bya ste/_de la yan lag bzhi yongs su dag pa yongs 
[\[85b.4\]]su rdzogs pa gang zhe na/_sangs rgyas kyi zhing yongs su dag par bya ba'i phyir yongs su bsngo bar bya ba dang /_byang chub sems dpa'i dge 'dun yongs su dag par bya ba'i phyir yongs su bsngo bar bya ba dang /_sems can thams cad yongs su smin par bya ba'i phyir yongs su bsngo bar bya ba 
[\[85b.5\]]dang /_thams cad mkhyen pa'i ye shes yongs su dag par bya ba'i phyir yongs su bsngo bar bya ba ste/_de ltar na yan lag bzhi yongs su dag pa yongs su rdzogs par bya ba'i phyir byang chub sems dpa' sems dpa' chen pos sbyin pa de yongs su bsngo bar bya'o/_/rigs kyi bu gzhan yang byang 
[\[85b.6\]]chub sems dpa' sems dpa' chen pos sbyin pa nye bar brtan par bya'i zad par mi bya'o/_/de la byang chub sems dpa' rnams kyi sbyin pa ji ltar zad par 'gyur zhe na/_rigs kyi bu byang chub sems dpa' chos bzhi dang ldan pa rnams kyi sbyin pa ni zad par 'gyur te/_bzhi gang zhe na/_
[\[85b.7\]]'di lta ste/_yongs su ma bsngos pa dang /_thabs mi mkhas pa dang /_dma' bar skye bar 'dod pa dang /_sdig pa'i grogs po la bsten pa ste rigs kyi bu byang chub sems dpa' chos bzhi po de dag dang ldan pa rnams kyi sbyin pa ni zad par 'gyur ro/_/rigs kyi bu byang chub sems 
[\[86a\]]
[\[86a.1\]]dpa' sems dpa' chen po chos bzhi dang ldan pa rnams kyi sbyin pa ni yongs su zad par mi 'gyur la nye bar brtan par 'gyur ro/_/bzhi gang zhe na/_'di lta ste/_bla na med pa yang dag par rdzogs pa'i byang chub tu yongs su bsngo ba dang /_thabs la mkhas pa dang /_
[\[86a.2\]]chos kyi rgyal srid 'dod pa dang /_dge ba'i bshes gnyen la bsten pa ste/_rigs kyi bu byang chub sems dpa' sems dpa' chen po chos bzhi po de dag dang ldan pa rnams kyi sbyin pa ni yongs su zad par mi 'gyur la nye bar brtan par 'gyur ro/_/rigs kyi bu gzhan yang byang chub sems 
[\[86a.3\]]dpa' sems dpa' chen pos chos bzhi mngon du byas la sbyin pa sbyin par bya ste/_bzhi gang zhe na/_'di lta ste/_byang chub kyi sems mi gtong ba dang /_sems can la snying brtse ba dang /_de bzhin gshegs pa'i bka' dang mi 'gal ba dang /_chos dang zang zing gi sbyin pa'i rnam 
[\[86a.4\]]par smin pa la'ang mi re ba ste/_rigs kyi bu byang chub sems dpa' sems dpa' chen pos chos bzhi po de dag mngon du byas la sbyin pa sbyin par bya'o/_/rigs kyi bu gzhan yang byang chub sems dpa' sems dpa' chen pos sems can rnams chos gsum la dgod pa'i phyir sbyin pa 
[\[86a.5\]]sbyin par bya ste/_gsum gang zhe na/_'di lta ste/_sems can thams cad byang chub la dgod pa dang /_chos bstan pa de nyid la dgod pa dang /_sems can thams cad bla na med pa'i bde ba la dgod pa'i phyir te/_rigs kyi bu chos gsum po de dag la sems can rnams dgod pa'i 
[\[86a.6\]]phyir byang chub sems dpa' sems dpa' chen pos sbyin pa sbyin par bya'o/_/rigs kyi bu gzhan yang chos gnyis 'dod pa'i byang chub sems dpa' sems dpa' chen pos sbyin pa sbyin par bya ste/_gnyis gang zhe na/_'di lta ste/_longs spyod chen po dang /_gtong ba'i sems te/_
[\[86a.7\]]chos de gnyis 'dod pa'i byang chub sems dpa' sems dpa' chen pos sbyin pa sbyin par bya'o/_/rigs kyi bu gzhan yang chos gnyis yongs su spang ba'i phyir byang chub sems dpa' sems dpa' chen pos sbyin pa sbyin par bya ste/_gnyis gang zhe na/_'di lta ste/_chags pa dang /_
[\[86b\]]
[\[86b.1\]]ser sna ste/_rigs kyi bu chos de gnyis yongs su spang ba'i phyir byang chub sems dpa' sems dpa' chen pos sbyin pa sbyin par bya'o/_/rigs kyi bu gzhan yang chos gnyis yongs su rdzogs par bya ba'i phyir/_byang chub sems dpa' sems dpa' chen pos sbyin pa sbyin par 
[\[86b.2\]]bya ste/_gnyis gang zhe na/_'di lta ste/_shes rab dang ye shes te/_rigs kyi bu chos 'di gnyis yongs su rdzogs par bya ba'i phyir byang chub sems dpa' sems dpa' chen pos sbyin pa sbyin par bya'o/_/rigs kyi bu gzhan yang chos gnyis thob par bya ba'i phyir byang chub 
[\[86b.3\]]sems dpa' sems dpa' chen pos sbyin pa sbyin par bya ste/_gnyis gang zhe na/_'di lta ste/_zad pa shes pa dang /_mi skye ba shes pa ste/_rigs kyi bu chos 'di gnyis thob par bya ba'i phyir byang chub sems dpa' sems dpa' chen pos sbyin pa sbyin par bya'o/_/rigs kyi 
[\[86b.4\]]bu gzhan yang byang chub sems dpas gang dag sbyin par bya ba'i sbyin pa dag ni rnam pa bzhi ste/_bzhi gang zhe na/_'di lta ste/_sems snyoms pa'i sbyin pa dang /_rnam par smin pa la mi re ba'i sbyin pa dang /_byang chub tu yongs su bsngo ba'i sbyin pa dang /_dul ba dang /_
[\[86b.5\]]zhi ba dang /_nye bar zhi ba yongs su rdzogs pa'i sbyin pa ste/_rigs kyi bu sbyin pa bzhi po de dag ni byang chub sems dpa' sems dpa' chen pos sbyin par bya ba dag go/_/rigs kyi bu de lta bas na byang chub sems dpa' bsod nams mi bzad pa mngon par 'byung bar 'dod pas 
[\[86b.6\]]sbyin pa'i tshogs 'di lta bu la brtson par bya'o/_/de skad ces bka' stsal pa dang /_bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das 'di ltar de bzhin gshegs pas sangs rgyas kyi chos thams cad yongs su 
[\[86b.7\]]gzung ba'i slad du sbyin pa'i tshogs 'di bka' stsal pa ngo mtshar lags so/_/bcom ldan 'das byang chub sems dpa' sems dpa' chen po gang dag sbyin pa'i tshogs 'di lta bu dang ldan pa de dag ni nams kyang bsod nams yongs su nyams pa'am/_ye shes yongs su nyams pa'am/_
[\[87a\]]
[\[87a.1\]]shes rab yongs su nyams par mi 'gyur lags so/_/bcom ldan 'das kyis bka' stsal pa/_rigs kyi bu de de bzhin no/_/khyod ji skad zer ba bzhin te/_byang chub sems dpa' sems dpa' chen po gang dag sbyin pa'i tshogs 'di lta bu dang ldan pa de dag ni bsod 
[\[87a.2\]]nams mi zad pa dang /_bsod nams rgya mtshos mngon par 'byung bar 'gyur ro/_/de dag ni 'phags pa'i chos dang ldan pas dbul por yang mi 'gyur ro/_/de dag ni chos kyi rgyun dang ldan pas longs spyod chen por yang 'gyur ro/_/de dag ni nor bdun dang ldan pas phyug por yang 
[\[87a.3\]]'gyur ro/_/de dag ni bsod nams brgya'i mtshan yod pas bsod nams chen po dang ldan pa yang yin no/_/de dag ni sems can thams cad nye bar 'tsho bas bsod nams kyi zhing yang yin no/_/bcom ldan 'das kyis tshan po che chen po dri ma med pa'i gzi brjid la gzhan yang bka' 
[\[87a.4\]]stsal pa/_rigs kyi bu de la byang chub sems dpa' rnams kyi tshul khrims kyi tshogs gang zhe na/_gang tshul khrims ma nyams pa dang /_bslab pa yongs su mi gtong ba dang /_tshul khrims 'chal pa rnams la snying rje ba dang /_tshul khrims dang ldan pa rnams la gus pa drag po 
[\[87a.5\]]dang ldan pa dang /_lus kyi yan lag gsum yongs su dag pa dang /_ngag gi yan lag bzhi yongs su dag pa dang /_yid kyi yan lag gsum yongs su dag pa dge ba bcu'i las kyi lam yang dag par blang ba rjes su sgrub pa ste/_gzhan dag kyang de la 'dzud pa dang /_de dag la 
[\[87a.6\]]'god par byed pa dang /_bdag la mi stod pa dang /_gzhan dag la mi smod pa dang /_tshul khrims dag la de'i ngang can du gyur pa dang /_tshul khrims kyis mi rlom pa dang /_brtson pa mi 'dor ba dang /_sbyangs pa'i yon tan dang yo byad bsnyungs pa dag las mi g.yo ba dang /_'phags 
[\[87a.7\]]pa'i rigs gnas par byed pa dang /_rang gi sems srung ba dang /_gzhan gyi 'khrul pa dag la skyon du mi lta ba dang /_sdig pa thams cad mi byed pa dang /_srid pa mngon par 'grub pa la mngon par mi dga' ba dang /_gzhan rnams dge ba'i rtsa ba dag la 'dzud pa dang /_gzhan gyi 
[\[87b\]]
[\[87b.1\]]bya bdag la spro ba dang /_bde ba dag la de'i ngang can du mi 'gyur ba dang /_dgon par gnas pa mi 'dor ba dang /_nad pa rnams kyi g.yog byed pa dang /_byas nas kyang dga' ba dang /_mchog tu dga' bar 'gyur ba dang /_ji skad smras pa de bzhin byed pa dang /_bkur sti 
[\[87b.2\]]mi byed pa dag la dang du len pa dang /_bkur sti byed pa rnams la khengs par mi byed pa dang /_rnyed pa dang ma rnyed pa dang /_grags pa dang ma grags pa dang /_smad pa dang bsngags pa dang /_bde ba dang sdug bsngal ba dag la khengs par yang mi 'gyur/_zhum par yang mi 'gyur 
[\[87b.3\]]ba dang /_rjes su chags pa dang /_khong khro ba spong ba dang /_khon du mi 'dzin pa dang /_rtag tu rgyun mi 'chad par byams pa la gnas pa dang /_mdza' bshes dang dgra rnams la sems snyoms par lta ba dang /_tshul khrims kyi phung po la mchog tu mi 'dzin pa dang /_theg pa 
[\[87b.4\]]gzhan du yongs su mi sngo ba dang /_lha gzhan la phyag mi 'tshal ba dang /_lta bar gyur pa thams cad dang bral ba dang /_bag la nyal dang kun nas ldang ba rnam par gnon pa dang /_'gyod pa spong ba dang /_yid la gcags pa med pa dang /_dngos po thams cad yongs su gtong 
[\[87b.5\]]ba la mchog tu dga' ba dang /_skye ba'i gnas thams cad la lhag par chags pa med pa dang /_bsams bzhin du srid pa'i 'gro bar skye ba dang /_mi dga' ba bzod pa dang /_brtson 'grus rtsom pa dang /_sems rab tu 'dzin pa dang /_dmigs pa la rnam par g.yengs pa 
[\[87b.6\]]med pa dang /_mi skye ba'i chos la bzod cing mi skrag pa ste/_rigs kyi bu de ltar na 'di ni byang chub sems dpa'i tshul khrims kyi tshogs yin te/_tshul khrims kyi tshogs de la brten nas srog gi phyir yang bslab pa nyams par mi byed de/_de ni rgyal srid kyi phyir tshul khrims srung bar 
[\[87b.7\]]mi byed do/_/mtho ris kyi phyir ma yin/_brgya byin du 'gyur ba'i phyir ma yin/_tshangs par 'gyur ba'i phyir ma yin/_longs spyod kyi phyir ma yin/_dbang phyug gi phyir ma yin/_kha dog gi phyir ma yin/_grags pa'i phyir ma yin/_snyan pa dang sgra dang tshigs su bcad pa'i 
[\[88a\]]
[\[88a.1\]]phyir ma yin/_rnyed pa'i phyir ma yin/_bkur sti'i phyir ma yin/_srog gi phyir ma yin/_gos kyi phyir ma yin/_zas kyi phyir ma yin/_mal cha dang stan gyi phyir ma yin te/_na ba'i gsos dang /_sman zong gi phyir tshul khrims srung bar mi byed do/_/mig 
[\[88a.2\]]dang /_rna ba dang /_sna dang /_lce dang /_lus la rten te tshul khrims srung bar mi byed do/_/gzugs dang /_sgra dang /_dri dang /_ro dang /_reg bya dang /_chos la rten te tshul khrims srung bar mi byed do/_/gzugs la rten te tshul khrims srung bar mi byed do/_/tshor ba dang /_'du 
[\[88a.3\]]shes dang /_'du byed dang /_rnam par shes pa la rten te tshul khrims srung bar mi byed do/_/'dod pa'i khams la rten te tshul khrims srung bar mi byed do/_/gzugs kyi khams la rten te tshul khrims srung bar mi byed do/_/gzugs med pa'i khams la rten te tshul khrims 
[\[88a.4\]]srung bar mi byed do/_/sems can dmyal ba'i 'jigs pas skrag ste/_tshul khrims srung bar mi byed do/_/dud 'gro'i skye gnas kyi 'jigs pas skrag ste tshul khrims srung bar mi byed do/_/gshin rje'i 'jig rten gyi 'jigs pas skrag ste skyabs 'dod pa'i phyir tshul khrims 
[\[88a.5\]]srung bar mi byed do/_/mi dbul po'i 'jigs pas skrag ste tshul khrims srung bar mi byed do/_/lha dbul po'i 'jigs pas skrag pa dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dbul po'i 'jigs 
[\[88a.6\]]pas skrag ste/_tshul khrims srung bar mi byed de/_gzhan du na sangs rgyas kyi tshul gnas par bya ba'i phyir tshul khrims srung bar byed do/_/sangs rgyas kyi rigs gnas par bya ba dang /_chos kyi rigs gnas par bya ba dang /_dge 'dun gyi rigs gnas par bya ba'i phyir tshul khrims 
[\[88a.7\]]srung bar byed do/_/skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yang dag par 'da' bar bya ba'i phyir tshul khrims srung bar byed do/_/sems can thams cad rab tu dgrol bar 
[\[88b\]]
[\[88b.1\]]'dod de tshul khrims srung bar byed do/_/sems can thams cad la phan pa dang /_bde ba dang /_grub pa dang /_bde ba 'dod de tshul khrims srung bar byed do/_/sangs rgyas kyi chos gnas par 'dod de tshul khrims srung bar byed do/_/chos kyi 'khor lo bskor bar 'dod de tshul khrims srung 
[\[88b.2\]]bar byed do/_/'phags pa'i dge 'dun yongs su bsdu bar 'dod de tshul khrims srung bar byed do/_/sangs rgyas kyi rigs mi 'chad par 'dod pa dang /_chos kyi rigs mi 'chad par 'dod pa dang /_dge 'dun gyi rigs mi 'chad par 'dod de tshul khrims srung bar byed do/_/'phags pa'i 
[\[88b.3\]]rigs yongs su spyad par 'dod de tshul khrims srung bar byed do/_/lha'i mngon par shes pa 'dod pa dang /_ting nge 'dzin 'dod pa dang /_shes rab 'dod pa dang /_rnam par grol ba 'dod pa dang /_rnam par grol ba'i ye shes mthong bar 'dod de tshul khrims srung bar byed do/_/rdzu 'phrul 
[\[88b.4\]]'dod pa dang /_cho 'phrul 'dod de tshul khrims srung bar byed de/_de'i tshul khrims de yang ma nyams pa dang /_ma zhig pa dang /_ma 'dres pa dang /_ma 'chol ba dang /_rang dbang yod pa dang /_legs par tshar phyin pa dang /_legs par bsams pa dang /_ma nogs pa dang /_rma med pa 
[\[88b.5\]]dang /_gtsang ba dang /_dri zhim pa dang /_mkhas pas bsngags pa dang /_sangs rgyas thams cad kyis bstod pa dang /_ma smas pa dang /_chos kyi rjes su 'thun pa'i chos sgrub pa snying por byed pa yin no/_/de tshul khrims kyi phung po de lta bu dang ldan pas chos bcu las nyams par mi 
[\[88b.6\]]'gyur te/_bcu gang zhe na/_'di lta ste/_'khor los sgyur ba'i rgyal srid las yongs su nyams par mi 'gyur te/_de la yang bag yod la byang chub 'dod pa dang /_brgya byin las yongs su nyams par mi 'gyur te/_de la yang bag yod la byang chub 'dod cing sangs rgyas mthong ba 'ba' 
[\[88b.7\]]zhig 'dod pa dang /_tshangs pa las yongs su nyams par mi 'gyur te/_de la yang bag yod la byang chub 'dod pa dang /_shes nas dang ba thob pa'i phyir sangs rgyas mthong ba las yongs su nyams par mi 'gyur ba dang /_ji ltar thos pa'i chos la nan tan du bsgrub pa'i phyir chos thos pa las 
[\[89a\]]
[\[89a.1\]]yongs su nyams par mi 'gyur ba dang /_byang chub sems dpa'i dam bcas pa shes pa las yongs su nyams par mi 'gyur ba dang /_dge ba'i rtsa ba'i chos thams cad shes pa 'dod pa'i phyir spobs pa mi chod pa las yongs su nyams par mi 'gyur ba dang /_bsam 
[\[89a.2\]]gtan las yongs su nyams par mi 'gyur ba dang /_sangs rgyas dang /_rang sangs rgyas dang /_nyan thos dang /_byang chub sems dpa' thams cad kyis bsngags pa las yongs su nyams par mi 'gyur ba dang /_mngon par shes pa myur ba dang /_thams cad mkhyen pa'i ye 
[\[89a.3\]]shes yongs su rdzogs par bya ba las yongs su nyams par mi 'gyur ba ste/_tshul khrims kyi phung po de lta bu dang ldan pa'i byang chub sems dpa' sems dpa' chen po de ni chos bcu po de dag las yongs su nyams par mi 'gyur ro/_/tshul khrims kyi phung po de lta bu la gnas pa'i byang 
[\[89a.4\]]chub sems dpa' sems dpa' chen po ni lha rnams kyis rtag tu phyag byas pa yin no/_/klu rnams kyis rtag tu bsngags pa yin no/_/gnod sbyin rnams kyis rtag tu bkur sti byas pa yin no/_/dri za rnams kyis rtag tu mchod pa yin no/_/klu'i dbang po dang /_lha ma yin rnams kyis 
[\[89a.5\]]rtag tu bsnyen bkur byas pa yin no/_/rgyal rigs dang /_bram ze dang /_tshong dpon dang /_khyim bdag rnams kyis rtag tu bkur ba yin no/_/mkhas pa rnams kyis rtag tu thad du 'gro bar bya ba yin no/_/sangs rgyas rnams kyis rtag tu dgongs pa yin no/_/lha dang 
[\[89a.6\]]bcas pa'i 'jig rten gyis rtag tu ston par bkur ba yin no/_/sems can thams cad la snying brtse ba can yin no/_/de ltar tshul khrims kyi phung po yang dag par srung ba'i byang chub sems dpa' sems dpa' chen po de ni 'gro ba bzhir 'gro bar mi 'gyur te/_bzhi gang zhe na 'di 
[\[89a.7\]]lta ste/_sems can yongs su smin par bya ba'i ched ma gtogs par mi khom pa'i 'gro bar 'gro bar mi 'gyur ba dang /_sangs rgyas mi bzhugs pa'i sangs rgyas kyi zhing gi 'gro bar 'gro bar mi 'gyur ba dang /_log par lta ba'i rigs su skye ba'i 'gro bar 'gro bar mi 'gyur ba dang /_
[\[89b\]]
[\[89b.1\]]ngan 'gro thams cad kyi 'gro bar 'gro bar mi 'gyur ba ste/_de ltar tshul khrims kyi phung po legs par yang dag par srung ba'i byang chub sems dpa' sems dpa' chen po ni 'gro ba bzhi po de dag tu 'gro bar mi 'gyur ro/_/gzhan yang de ltar tshul khrims kyi phung po yang dag par srung 
[\[89b.2\]]ba'i byang chub sems dpa' sems dpa' chen po ni chos bzhi las yongs su nyams par mi 'gyur te/_bzhi gang zhe na/_'di lta ste/_rdzogs pa'i byang chub kyi sems las yongs su nyams par mi 'gyur ba dang /_sangs rgyas rjes su dran pa las yongs su nyams par mi 
[\[89b.3\]]'gyur ba dang /_ji ltar thos pa dang /_kun chub par byed pa'i chos rnams las yongs su nyams par mi 'gyur ba dang /_bskal pa grangs med pa rjes su dran pa las yongs su nyams par mi 'gyur ba ste/_de ltar tshul khrims kyi phung po yang dag par srung ba'i byang chub sems dpa' sems 
[\[89b.4\]]dpa' chen po ni chos bzhi po de dag las yongs su nyams par mi 'gyur ro/_/rigs kyi bu de ltar tshul khrims kyi phung po yang dag par srung ba'i byang chub sems dpa' sems dpa' chen po ni rnam par 'jig pa bzhi dang phrad par mi 'gyur te/_bzhi gang zhe na/_'di lta ste/_dam pa'i chos rnam 
[\[89b.5\]]par 'jig pa dang phrad par mi 'gyur ba dang /_mtshon gyi bar gyi bskal pa dang phrad par mi 'gyur ba dang /_mu ge'i bar gyi bskal pa dang phrad par mi 'gyur ba dang /_nad kyi bar gyi bskal pa dang phrad par mi 'gyur ba ste/_rigs kyi bu de ltar tshul khrims kyi phung po yang dag par srung ba'i byang 
[\[89b.6\]]chub sems dpa' sems dpa' chen po ni rnam par 'jig pa bzhi po de dag dang phrad par mi 'gyur ro/_/rigs kyi bu gzhan yang de ltar tshul khrims kyi phung po la gnas pa'i byang chub sems dpa' sems dpa' chen po ni mngon par mtho ba bzhi thob par 'gyur te/_bzhi gang zhe na/_'di lta ste/_sangs 
[\[89b.7\]]rgyas bcom ldan 'das rnams la mi slu ba dang /_lha la mi slu ba dang /_sems can rnams la mi slu ba dang /_rang gi sems la mi slu ba ste/_de ltar tshul khrims kyi phung po la gnas pa'i byang chub sems dpa' sems dpa' chen po ni mngon par mtho ba bzhi po de dag thob par 'gyur ro/_/rigs kyi 
[\[90a\]]
[\[90a.1\]]bu gzhan yang de ltar tshul khrims kyi phung po la gnas pa'i byang chub sems dpa' sems dpa' chen po ni 'jigs pa bcu las yang dag par 'da' bar 'gyur te/_bcu gang zhe na/_'di lta ste/_sems can dmyal ba'i 'jigs pa las yang dag par 'da' bar 'gyur 
[\[90a.2\]]ba dang /_dud 'gro'i skye gnas kyi 'jigs pa las yang dag par 'da' bar 'gyur ba dang /_gshin rje'i 'jig rten gyi 'jigs pa las yang dag par 'da' bar 'gyur ba dang /_dbul ba'i 'jigs pa las yang dag par 'da' bar 'gyur ba dang /_bsngags pa dang /_snyan pa dang /_
[\[90a.3\]]grags pa dang /_sgra dang /_tshigs su bcad pa ma yin pa'i 'jigs pa dang /_bdud kyis kun nas dkris pa'i 'jigs pa dang /_nyan thos dang /_rang sangs rgyas kyi nges pa'i 'jigs pa dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding 
[\[90a.4\]]dang /_mi'am ci dang /_lto 'phye chen po dang /_grul bum dang /_srin po'i 'jigs pa dang /_dug dang /_mtshon dang /_me dang /_chu'i 'jigs pa dang /_seng ge dang /_stag dang /_sbrul dang /_dom dang /_dred dang /_gzig dang /_khyi dang /_wa dang /_chu srin ma ka ra 
[\[90a.5\]]dang /_chu srin byis pa gsod dang /_chu srin kum b+hi ra dang /_byi la dang /_byi ba dang /_sdig pa dang /_srin gyi me dang /_sbrul gdug pa dang /_rgyal po dang /_chom rkun gyi 'jigs pa rnams las yang dag par 'da' bar 'gyur ba ste/_de ltar tshul khrims kyi phung po la gnas pa'i 
[\[90a.6\]]byang chub sems dpa' sems dpa' chen po ni 'jigs pa bcu po de dag las yang dag par 'da' bar 'gyur ro/_/rigs kyi bu sangs rgyas kyi chos rnams kyi rten ni tshul khrims yin te/_byang chub dang sangs rgyas kyi chos rnams ni tshul khrims kyi phung po la gnas so/_/gang la tshul 
[\[90a.7\]]khrims yod pa de la ni ting nge 'dzin 'di yod do/_/gang la tshul khrims yod pa de la ni shes rab 'di yod do/_/gang la tshul khrims yod pa de la ni rnam par grol ba 'di yod do/_/gang la tshul khrims yod pa de la ni rnam par grol ba'i ye shes mthong ba 'di yod do/_/rigs kyi bu de la 
[\[90b\]]
[\[90b.1\]]gang nyon mongs pa rnams rab tu zhi ba'i tshul khrims ni gang yin/_ci'i phyir na nyon mongs pa rnams zhes bya zhe na/_nyon mongs par byed pas na nyon mongs pa rnams te/_'di ltar khams gsum du sems can rnams nyon mongs par byed pas na nyon mongs pa rnams zhes bya'o/_/de dag 
[\[90b.2\]]zhi bar byed pa gang zhe na/_gang rtog pa med pa dang /_rnam par rtog pa med pa dang /_yongs su rtog pa med pa dang /_rgyu ba med pa dang /_skye ba med pa dang /_kun tu rtog pa med pa dang /_yid la byed pa med pa ste/_'di ni nyon mongs pa rnams rnam par zhi ba zhes bya'o/_/rigs kyi 
[\[90b.3\]]bu byang chub sems dpa' sems dpa' chen po gang su dag nyon mongs pa rab tu zhi ba mi shes pa de dag gi tshul khrims kyi phung po ni yongs su dag pa ma yin no/_/de ci'i phyir zhe na/_de dag ni tshangs pa'i 'jig rten du song yang nyon mongs pa dang bcas par zad do/_/de dag ni srid 
[\[90b.4\]]pa'i rtse mor song yang nyon mongs pa dang bcas par zad do/_/rigs kyi bu de bas na rnam grangs 'dis kyang khyod kyis gang la khams gsum pa'i nyon mongs pa rnams med pa de'i tshul khrims kyi phung po ni yongs su dag pa yin par de ltar rig par bya'o/_/de nas bcom ldan 'das la 
[\[90b.5\]]tshan po che chen po dri ma med pa'i gzi brjid kyis 'di skad ces gsol to/_/bcom ldan 'das gal te khams gsum pa'i nyon mongs pa rnams ma mchis pa de'i tshul khrims kyi phung po yongs su dag pa lags na/_bcom ldan 'das nyon mongs pa dang bral ba'i byang chub sems dpa' 
[\[90b.6\]]de ji ltar khams gsum par smon par bgyid/_de skad ces gsol pa dang /_bcom ldan 'das kyis tshan po che chen po dri ma med pa'i gzi brjid la 'di skad ces bka' stsal to/_/rigs kyi bu byang chub sems dpa' sems dpa' chen po rnams ni kun nas nyon mongs par bya ba'i 
[\[90b.7\]]phyir khams gsum par smon par mi byed de/_rigs kyi bu gang dag bdag nyid kyang nyon mongs pa med la/_sems can yongs su smin par bya ba'i phyir khams gsum du yang kun nas nyon mongs par 'gyur ba de ni byang chub sems dpa' rnams kyi thabs yin no/_/rigs kyi bu 'di lta ste 
[\[91a\]]
[\[91a.1\]]mi la la zhig gis nam mkha' la ri mo rnam pa sna tshogs bkra ba ston par byed na/_rigs kyi bu 'di ji snyam du sems/_ci mi de dka' ba byed pa yin nam/_gsol pa/_bcom ldan 'das de de lta lags so/_/bde bar gshegs pa de de lta lags te/_mi de ni dka' 
[\[91a.2\]]ba bgyid pa lags so/_/bcom ldan 'das kyis bka' stsal pa/_rigs kyi bu byang chub sems dpa' gang dag bdag nyid kyang nyon mongs pa med la sems can yongs su smin par bya ba'i phyir khams gsum du yang kun nas nyon mongs par 'gyur ba dang /_sems can yongs su smin par 
[\[91a.3\]]byas nas kyang theg pa gsum ston par byed pa de dag ni de bas kyang ches dka' ba byed pa yin no/_/gsol pa/_bcom ldan 'das byang chub sems dpa' sems dpa' chen po gang dag thar pa'i sgo yang mthong la/_sems can rnams la snying brtse ba'i slad du khams gsum na yang gnas pa de dag 
[\[91a.4\]]ni snying rje chen po dang ldan pa lags so/_/bcom ldan 'das dper bgyi na/_dgum pa'i gnod pa las thar pa lags pa'i mi slar dgum pa'i gnod pa'i gnas su mchis te/_dgum pa'i gnod pa bgyid pa rnams la 'di skad du bdag sod cig_/gzhan ma gsad cig ces mchi ba de bzhin du 
[\[91a.5\]]bcom ldan 'das dgum pa'i gnod pa'i gnod pa lta bu ni khams gsum lags so/_/dgon par bgyi ba lta bu ni 'jig rten gnas pa lags so/_/dgum pa'i gnod pa bgyid pa lta bu ni 'du byed rnams lags so/_/dgum pa'i gnod pa spangs pa lta bu ni byang chub sems dpa' sems dpa' chen po 
[\[91a.6\]]khams gsum las rnam par grol ba de dag lags te/_sems can yongs su smin par bgyi ba dang /_sems can yongs su dgrol bar bgyi ba'i slad du khams gsum 'ba' zhig tu rgyu lags so/_/bcom ldan 'das byang chub sems dpa' sems dpa' chen po rnams kyis ni snying rje chen 
[\[91a.7\]]po'i sems bskyed pa des nyan thos dang /_rang sangs rgyas thams cad zil gyis gnon to/_/de ci'i slad du zhe na/_bcom ldan 'das nyan thos dang /_rang sangs rgyas thams cad la ni de lta bu'i snying rje chen po yang ma mchis/_thabs la mkhas pa yang ma mchis pa'i slad du'o/_/de nas 
[\[91b\]]
[\[91b.1\]]yang bcom ldan 'das kyis tshan po che chen po dri ma med pa'i gzi brjid la bka' stsal pa/_rigs kyi bu byang chub sems dpa' sems dpa' chen pos thos pa'i tshogs la ni ji ltar brtson par bya/_des thos pa ni ji ltar btsal bar bya zhe na/_rigs kyi bu 'di la byang chub sems dpa' 
[\[91b.2\]]sems dpa' chen pos mkhan po dang /_slob dpon la nga rgyal bcom pa dang /_bka' blo bde bas bla ma'i sri zhu dang /_gus pa dang /_phangs pa dang /_gces pa'i sems bskyed par bya'o/_/des chos la ni sman gyi 'du shes bskyed par bya'o/_/mkhan po dang slob dpon rnams la ni 
[\[91b.3\]]ston pa'i 'du shes bskyed par bya'o/_/des bdag la ni nad pa'i 'du shes bskyed par bya'o/_/des chos kyi gdams ngag ston pa la ni sman pa'i 'du shes bskyed par bya'o/_/des sems can thams cad la ni nad pa'i 'du shes bskyed par bya'o/_/des sangs rgyas kyi chos tshol ba ni lus 
[\[91b.4\]]la phangs par mi bya'o/_/srog la lhag par chags pa bskyed par mi bya'o/_/dngos po sna tshogs yongs su 'dzin pa rnams la yang des shin du nyon mongs pa'i 'du shes bskyed par mi bya'o/_/nor phun sum tshogs pa la yang des chags pa bskyed par mi bya'o/_/chos gtso bor 
[\[91b.5\]]byas te nor thams cad yongs su gtang bar bya'o/_/dam pa'i chos kyi don dang dam pa'i chos yongs su gzung ba'i phyir 'jig rten pa thams cad yongs su gtang bar bya'o/_/chos kyi rnyed pa 'dod pas rnyed pa dang /_bkur sti dang /_tshigs su bcad pa yongs su gtang bar bya'o/_/
[\[91b.6\]]chos kyi rgyal srid 'dod pa'i phyir rgyal srid thams cad yongs su gtang bar bya'o/_/nyon mongs pa thams cad yongs su gtang bar 'dod pas dam pa'i chos yongs su btsal ba la brtson par bya'o/_/sems can thams cad yongs su bskyab par 'dod pas dam pa'i chos yongs su 
[\[91b.7\]]gzung ba la brtson par bya'o/_/dam pa'i chos yongs su 'dzin pa'i byang chub sems dpa' sems dpa' chen po rnams kyis dge ba'i rtsa ba thams cad yongs su 'dzin pa thob par 'gyur ro/_/rigs kyi bu de bas na byang chub 'dod pa dang /_byang chub mngon par rdzogs par 'tshang rgya bar 'dod 
[\[92a\]]
[\[92a.1\]]pa dang /_shes rab kyi ka ba bsgreng bar 'dod pa rnams kyis thos pa la brtson par bya'o/_/rigs kyi bu 'di lta ste/_dper na khang [{]bzangs [,]bzang [}]rnam par rgyal byed ni ka bas brtan pas sum cu rtsa gsum pa'i lha rnams 'du bar 'gyur ba de bzhin du/_rigs kyi bu 
[\[92a.2\]]shes rab kyi ka ba ni thos pa'i stobs kyis yongs su bzung bas gnas la/_byang chub sems dpa' sems dpa' chen po rnams dang /_lha dang bcas pa'i 'jig rten 'du bar 'gyur ro/_/rigs kyi bu byang chub sems dpa' gang byang chub tu sems skyed nas byang chub sems dpar dam 
[\[92a.3\]]bcas te/_bdag sangs rgyas su gyur cig ces smras la de yang thos pa yongs su tshol ba la mi brtson na sems can thams cad shes rab 'chal par bya ba la zhugs pa yin no/_/rigs kyi bu gang gi tshe byang chub sems dpa' sems dpa' chen po thos pa yongs su tshol ba la brtson 'grus 
[\[92a.4\]]rtsom par byed na/_des ni sems can thams cad kyi shes rab yongs su rdzogs par bya ba'i phyir nye bar brtan pa byas pa yin no/_/lha rnams kyang de'i tshe de la mgu zhing yid bde bar gyur nas a la la skyes bu dam pa 'dis ni thos pa dang /_brtson 'grus dang /_shes rab sbyangs pa'i blos 
[\[92a.5\]]stobs bcu thob par nus so/_/a la la skyes bu dam pa 'dis ni shes rab kyi mtshon gyis nyon mongs pa'i dra ba'i rgyud thams cad rnam pa thams cad du gcad par nus so/_/a la la skyes bu dam pa 'dis ni sems can thams cad kyi nyon mongs pa spang ba'i phyir chos ston par nus so/_/
[\[92a.6\]]a la la skyes bu dam pa 'dis ni sngon gyi rgyal ba bzhugs bzhugs pa'i byang chub kyi snying po la 'dug par nus so/_/a la la skyes bu dam pa 'dis ni bdud dpung dang bzhon pa dang bcas pa pham par byed nus so/_/a la la byang chub sems dpa' 'dis ni rnam pa bcu gnyis dang ldan 
[\[92a.7\]]pa'i chos kyi 'khor lo bskor bar nus so zhes ched du rjod par byed do/_/rigs kyi bu gang gi tshe byang chub sems dpa' chos nyan pa la brtson pa de'i tshe rigs kyi bu bdud kyi gnas thams cad mog mog por 'gyur ro/_/stong gsum gyi stong chen po'i 'jig rten gyi khams kyi bdud sdig 
[\[92b\]]
[\[92b.1\]]can rnams dang /_bdud kyi ris kyi lha gang dag yin pa de dag thams cad de'i tshe sdug bsngal zhing yid mi bde bar 'gyur te/_'di ni bdag cag gi dbang du mi 'gyur ro/_/'di la ni bdag cag dbang med do/_/'dis ni bdag cag rnam pa thams cad du bcom mo/_/'dis ni bdag cag 
[\[92b.2\]]dbang du byas so snyam mo/_/de ci'i phyir zhe na/_rigs kyi bu 'di ltar thos pa dang ldan na shes rab skye bar 'gyur ro/_/shes rab dang ldan na nyon mongs pa zhi bar 'gyur ro/_/nyon mongs pa med na bdud kyis glags mi rnyed do/_/thos pa dang ldan na rtog par 'gyur ro/_/rtog pa 
[\[92b.3\]]yod na tshul bzhin du chos yongs su tshol bar 'gyur ro/_/tshul bzhin du chos yongs su tshol ba la brtson na bdud sdig can gyis glags mi rnyed do/_/thos pa dang ldan na log par lta ba dang bral bar 'gyur la yang dag pa'i lta ba yang skyed par 'gyur ro/_/yang dag par zhugs na bdud kyis 
[\[92b.4\]]glags mi rnyed do/_/yang dag par zhugs na don la nye bar rtog pa dang gnod pa dang 'bral bar 'gyur ro/_/don 'dod na don la yang dag par 'brang bar 'gyur te/_rigs kyi bu rnam grangs des kyang thos pa mang po la brtson pa'i byang chub sems dpa' sems dpa' chen po ni bdud 
[\[92b.5\]]bzhi pham par byed nus par 'gyur ba de ltar rig par bya'o/_/bzhi gang zhe na/_'di lta ste/_phung po'i bdud dang /_nyon mongs pa'i bdud dang /_'chi bdag gi bdud dang /_lha'i bu'i bdud de/_bdud bzhi po 'di dag pham par byed nus so/_/rigs kyi bu gzhan yang ji ltar 
[\[92b.6\]]sngon gyi byang chub sems dpa' chos don du gnyer ba dang /_chos 'dod pa rnams kyis thos pa yongs su btsal ba de las [{]chung zad [,]cung zad [}]tsam khyod la bstan par bya'o/_/rigs kyi bu sngon byung ba 'das pa'i dus bskal pa grangs med pa bas kyang ches grangs med pa/_yun ring po tshad med 
[\[92b.7\]]bsam gyis mi khyab pa/_'das pa de'i tshe de'i dus na drang srong chen po mchog ces bya ba/_nags dang /_nags 'dab dang /_ri la gnas pa/_mngon par shes pa lnga dang ldan pa/_rtag tu byams pa la gnas pa dang /_snying rje la gnas pa zhig byung ste/_drang srong de mchog tu 
[\[93a\]]
[\[93a.1\]]gyur to/_/de nags khung de dag na gnas pa na 'di snyam du sems te/_bdag byams pa la gnas pa 'di ni sems can rnams kyi dga' ba skyed par yang mi 'gyur la/_byams pa 'dis ni sems can rnams kyi 'dod chags dang /_zhe sdang dang /_gti mug rnams dang 
[\[93a.2\]]bskal pa mtha' yas pa nas bsags pa'i nyon mongs pa thams cad kyang nye bar zhi bar byed mi nus so/_/byams pa 'dis ni 'phags pa'i yang dag pa'i lta ba yang bskyed par mi nus so snyam mo/_/de yang 'di snyam du sems te/_'phags pa'i yang dag pa'i lta ba gang las skye zhig gu snyam mo/_/
[\[93a.3\]]de la rtog pa 'di lta bu zhig byung ste/_'phags pa'i yang dag pa'i lta ba skye ba la ni rgyu gnyis dang /_rkyen gnyis yod de/_gnyis gang zhe na/_'di lta ste/_gzhan gyi sgra dang /_so sor rang gi tshul bzhin yid la byed pa ste/_'di gnyis ni 'phags pa'i yang dag pa'i lta ba skye ba'i rgyu gnyis 
[\[93a.4\]]dang rkyen gnyis po yin snyam mo/_/de de'i tshe chos yongs su tshol ba la brtson pa'i blo skyes te/_legs par gsungs pa bdag gis ga las rnyed par 'gyur snyam mo/_/de chos kyi phyir chos yongs su tshol ba la brtson nas grong dang /_grong khyer dang /_grong rdal dang /_ljongs dang /_yul 
[\[93a.5\]]'khor dang /_rgyal po'i pho brang du song nas chos btsal to/_/btsal kyang chos smra ba 'ga' yang ma rnyed do/_/de nas de'i mdun du bdud kyi ris kyi lha zhig byung ste/_de drang srong de'i thad du song nas 'di skad ces smras so/_/sangs rgyas bcom ldan 'das rnams las sangs rgyas 
[\[93a.6\]]kyis gsungs pa'i sangs rgyas kyi mtshan gyi tshigs su bcad pa gcig bzung ba nga la yod do/_/drang srong des smras pa/_smros shig_/lha des smras pa/_gal te khyod kyis rang gi lus las pags pa bshus te nyi ma la skams nas shog bur byas te/_rang gi khrag dang sbyar bas 
[\[93a.7\]]snag tsha byas la rang gi rus pas smyug gu byas te/_nga las tshigs su bcad pa de 'dri na de lta na sangs rgyas kyis gsungs pa'i tshigs su bcad pa de ngas khyod la sbyin no/_/rigs kyi bu de nas drang srong chen po mchog 'di snyam du sems te/_bdag gi lus 'di 'khor ba thog ma med pa nas 
[\[93b\]]
[\[93b.1\]]skye ba de dang de dag dang skye ba'i gnas de dang de dag tu bskal pa 'bum phrag mang por nyes pa byas nas/_dgra dang gshed ma'i lag tu song nas chom rkun dang rgyal pos bkrabs pa la sogs pas mtshon rnon pos yan lag dang nying lag thams cad dum bu du mar bcad cing gtubs te 
[\[93b.2\]]'dod pa'i phyir dang /_nor gyi phyir dang /_bcad pa dang /_bcing ba dang /_brdeg pa dang /_bsdigs pa la sogs pa dka' ba 'bum nyams su myong mod kyi/_'on kyang bdag gi lus de dag dang /_tshor ba de dag gis sems can su la yang don ci yang byas pa med na/_da bdag 
[\[93b.3\]]gis snying po med pa'i lus 'dis chos rnyed par 'gyur ba ni bdag gis rnyed pa legs par rnyed do snyam nas/_dga' zhing mgu la yi rangs te/_lha de la yang slob dpon gyi 'du shes bskyed nas mtshon rnon pos rang gi lus las pags pa bshus te nyi ma la skams nas shog 
[\[93b.4\]]bur byas te/_rang gi lus las khrag gzags nas rang gi khrag gis snag tsha sbyar te/_rang gi rus pas smyug gu byas nas lha de la thal mo sbyar te 'di skad ces smras so/_/lha sangs rgyas kyis gsungs pa'i sangs rgyas kyi mtshan bsdus pa'i tshigs su bcad pa de bdag la gsungs shig_/
[\[93b.5\]]khyod kyis ji skad bsgo ba bzhin du bdag gis bgyis lags te/_bdag gis pags pa bshus nas skams te shog bur bgyis nas rang gi khrag gis snag tsha sbyar te/_rang gi rus pas smyug gu bgyis lags so zhes byas so/_/rigs kyi bu de nas bdud kyi ris kyi lha des drang srong chen 
[\[93b.6\]]po mchog de'i gus pa dang /_don du gnyer ba de lta bu mthong nas/_gnong gnong ltar byas te/_de nyid du mi snang bar gyur to/_/rigs kyi bu de nas drang srong chen po mchog des de'i tshe lha de mi snang bar gyur par rig nas 'di snyam du sems te/_bdag gis tshigs su bcad pa de ma thos 
[\[93b.7\]]su zin kyang /_gang gi phyir bdag gis chos la gus pa chen pos rang gi pags pa bshus te skams nas rang gi khrag dang sbyar ba dang /_rang gi rus pa phyung ste smyug gu byas pas bdag gi chos la gus pa'i dge ba'i rtsa ba 'di chud za bar mi 'gyur ro/_/slu bar yang mi 'gyur ro/_/'on 
[\[94a\]]
[\[94a.1\]]kyang bdag gis lhag pa'i bsam pa dang /_g.yo ba med pas sems can rnams la snying rje'i sems bskyed nas/_lus dang srog la mi lta bar pags pa shog bur byas te rang gi khrag gis sbyar nas/_rus pas smyug gu byas pa'i chos la gus pa'i bden pa dang 
[\[94a.2\]]bden pa'i tshig gang yin pa'i bden pa dang bden pa'i tshig des na 'jig rten gyi khams 'di dang 'jig rten gyi khams gzhan dag na chos gsung zhing chos ston pa bdag nyid chen po su bzhugs kyang rung ste/_de dag gis bdag la zhal bstan par gsol/_bdag la chos kyang thos par 
[\[94a.3\]]mdzad du gsol zhes byas so/_/rigs kyi bu de ltar drang srong chen po mchog gis tshig de skad ces smras ma thag tu skad cig de dang /_thang cig de dang /_yud tsam de nyid la 'og gi phyogs su sangs rgyas kyi zhing 'di nas sangs rgyas kyi zhing sum cu rtsa gnyis 'das pa na 'jig rten gyi khams 
[\[94a.4\]]kun nas dri ma med pa zhes bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas dri ma med par grags pa'i rgyal po zhes bya ba bzhugs te 'tsho zhing gzhes la chos kyang ston to/_/des drang srong chen po mchog de'i lhag pa'i bsam pa thugs 
[\[94a.5\]]su chud de/_'dzam bu'i gling 'di'i sems can yongs su smin pa yang gzigs nas dper na skyes bu stobs dang ldan pa'i lag pa bskum pa las rkyong pa'am/_brkyang pa las skum pa bzhin du skad cig thang cig yud tsam de la de bzhin gshegs pa dri ma med par grags pa'i 
[\[94a.6\]]rgyal po de byang chub sems dpa' lnga brgya dang thabs cig tu de nas mi snang bar gyur nas/_drang srong chen po mchog gi mdun du bzhugs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dri ma med par grags pa'i rgyal po de byung ma 
[\[94a.7\]]thag tu de'i mod la nags khung de snang ba chen pos khyab par gyur to/_/me tog gi char chen po yang bab bo/_/de'i tshe nags khung de na shing gi yal ga dang /_lo ma dang /_mgo lcogs dang /_me tog dang /_'bras bu thams cad las chos ston pa'i sgra dag byung ngo /_/de'i tshe lha 
[\[94b\]]
[\[94b.1\]]bye ba khrag khrig 'bum phrag du ma 'dus par gyur to/_/de nas drang srong chen po mchog la bcom ldan 'das de bzhin gshegs pa dri ma med par grags pa'i rgyal po de'i 'od kyis phog ma thag tu/_de nas de'i mod la kha dog dang gzugs snga mkho bzhin du gyur te/_rma dang 
[\[94b.2\]]snad pa med par gyur to/_/de nas drang srong chen po mchog gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i zhabs la mgo bos phyag 'tshal nas/_bcom ldan 'das la lan gsum bskor ba byas te sor mo bcu'i 
[\[94b.3\]]thal mo sbyar ba spyi bor bzhag nas de bzhin gshegs pa dri ma med par grags pa'i rgyal po la 'di skad ces gsol to/_/bcom ldan 'das ni bdag gi ston pa lags so/_/bde bar gshegs pa ni bdag gi ston pa lags so/_/bdag ni bcom ldan 'das dang /_chos dang /_
[\[94b.4\]]dge slong gi dge 'dun la skyabs su mchi'o/_/ci nas bdag gis chos thos nas log par zhugs pa'i sems can lta bar gyur pa'i glag glag pa spyod yul ba rnams kyi log par lta ba'i mun pa bsal nas/_yang dag pa'i lta ba'i chos ston par 'gyur bar bcom ldan 'das kyis 
[\[94b.5\]]bdag la chos bstan du gsol/_bde bar gshegs pas bdag la chos bstan du gsol/_rigs kyi bu de nas de bzhin gshegs pa dri ma med par grags pa'i rgyal po des drang srong chen po mchog gtso bor mdzad nas lha'i bu de dag dang /_byang chub sems dpa' de dag la 
[\[94b.6\]]bsod nams thams cad bsdus pa'i ting nge 'dzin 'di nyid las brtsams te/_ci nas lha'i bu'i 'khor de'i nang nas sngon dge ba'i rtsa ba yongs su sbyangs pa'i lha'i bu brgyad stong bla na med pa yang dag par rdzogs pa'i byang chub tu sems skyed par 'gyur ba dang /_drang srong chen po 
[\[94b.7\]]mchog de yang dga' ba dang /_dang ba dang /_mchog tu dga' ba rgya chen po dang /_spobs pa mi chod pa thob par 'gyur ba de lta bu'i chos bstan to//_//bam po gsum pa/_bcom ldan 'das des rdo rje'i tshig brgyad po 'di dag kyang bstan te/_brgyad gang zhe na 'di lta ste/_
[\[95a\]]
[\[95a.1\]]chos thams cad ni nyon mongs pa dang bral ba'i phyir rang bzhin gyis yongs su dag pa'o/_/chos thams cad ni zag pa thams cad yongs su chad pa'i phyir zag pa med pa'o/_/chos thams cad ni gnas thams cad las yang dag par 'das pa'i phyir gnas med pa'o/_/
[\[95a.2\]]chos thams cad ni gnyis su med pa'i phyir sgo med pa'o/_/chos thams cad ni rnam par thar pa'i sgo kun nas ston pa'i phyir kun nas sgo'o/_/chos thams cad ni 'gro ba med pa'i tshul gyis 'pho ba med pa'o/_/chos thams cad ni 'gro ba thams cad yang dag par chad pa'i phyir 'gro ba med 
[\[95a.3\]]pa'o/_/chos thams cad ni 'das pa dang /_ma 'ongs pa dang /_da ltar byung ba gnyis su dbyer med pa'i phyir dus gsum mnyam pa ste/_rdo rje'i tshig brgyad po de dag ni bcom ldan 'das de bzhin gshegs pa dri ma med par grags pa'i rgyal po des/_chos thams cad nges par 'byed pa'i 
[\[95a.4\]]phyir bstan to/_/mchog gzhan yang chos kyi sgo'i tshig brgyad po 'di dag ni byang chub sems dpa' sems dpa' chen po yid rtul bar mi 'gyur ba ste/_brgyad gang zhe na/_'di lta ste/_ming ni chos thams cad kyi sgo ste/_sgo sna tshogs rnam par gzhag pa'i phyir ro/_/sgra ni chos thams 
[\[95a.5\]]cad kyi sgo ste/_ngag tha dad par brjod pa'i phyir ro/_/brda ni chos thams cad kyi sgo ste/_chos thams cad mngon par zhen pa med pa'i phyir ro/_/rnam par rig pa ni chos thams cad kyi sgo ste/_gso ba dang /_gsog dang /_ya ma brla yin pa'i phyir ro/_/bdag gi ngo bo nyid ni chos thams 
[\[95a.6\]]cad kyi sgo ste/_bdag gi ngo bo nyid med pa'i phyir ro/_/zad pa ni chos thams cad kyi sgo ste/_yod pa ma yin pa'i phyir ro/_/gdags pa ni chos thams cad kyi sgo ste/_gdags pa 'byung ba med pa'i phyir ro/_/mnyam pa nyid ni chos thams cad kyi sgo ste/_ro gcig pa'i phyir ro/_/mchog chos 
[\[95a.7\]]kyi sgo'i tshig de dag ni byang chub sems dpa' sems dpa' chen po yid rtul bar mi 'gyur ba'o/_/mchog gzhan yang sa bon gyi tshig brgyad po 'di dag ni spobs pa mi zad par 'gyur ba ste/_brgyad gang zhe na/_'di lta ste/_mchog a zhes bya ba sa bon gyi tshig ni chos thams cad gzod ma 
[\[95b\]]
[\[95b.1\]]nas ma skyes par ston to/_/mchog pa zhes bya ba sa bon gyi tshig ni chos thams cad don dam par ston to/_/mchog na zhes bya ba sa bon gyi tshig ni chos thams cad kyi ming dang gzugs yongs su shes par ston to/_/mchog da zhes bya ba sa bon gyi tshig ni chos thams cad dul ba dang zhi bar 
[\[95b.2\]]ston to/_/mchog sa zhes bya ba sa bon gyi tshig ni chos thams cad las yang dag par 'das par ston to/_/mchog ta zhes bya ba sa bon gyi tshig ni chos thams cad de bzhin nyid du dbyer med par ston to/_/mchog ka zhes bya ba sa bon gyi tshig ni chos thams cad zad pa nyid du 
[\[95b.3\]]ston to/_/mchog ma zhes bya ba sa bon gyi tshig ni chos thams cad dbus dang mtha' yongs su chad par ston to/_/mchog sa bon gyi tshig brgyad po de dag ni spobs pa mi zad par 'gyur ba'o/_/de lta bas na sa bon gyi tshig 'di dag dang /_chos kyi sgo'i tshig 'di dag dang /_rdo rje'i tshig 
[\[95b.4\]]'di dag la dran pa dang /_shes bzhin du spyod pa mnyam pa nyid la brtson par bya'o/_/rtag tu 'du 'dzi med par spyod pas tshul bzhin du so sor brtag pa la brtson par bya'o/_/rtag tu dge ba gang yin zhes tshol zhing 'dod pa la brtson par bya'o/_/rigs kyi bu de ltar bcom ldan 
[\[95b.5\]]'das de bzhin gshegs pa dri ma med par grags pa'i rgyal po des chos kyi tshig zhus pa de dag gi lan btab nas/_'jig rten gyi khams de snang bar mdzad cing rab tu g.yos par mdzad nas/_byang chub sems dpa' de dag dang thabs cig tu mi snang bar gyur te/_skad cig thang cig 
[\[95b.6\]]yud tsam de la rang gi sangs rgyas kyi zhing du bzhugs par gyur to/_/sangs rgyas kyi zhing de nas kyang gang du yang gshegs pa'am slar gshegs par mngon pa med do/_/rigs kyi bu de nas drang srong chen po mchog de spobs pa mi chod pa dang ldan par gyur te/_brjed ngas pa med pa'i dran 
[\[95b.7\]]pa de dang yang ldan par gyur nas lhas yongs su bzung ba thob par gyur to/_/lhas yongs su bzung ba des na bdud phyir rgol ba yang choms nas grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang du song nas sems can rnams la chos ston 
[\[96a\]]
[\[96a.1\]]te/_bsod nams thams cad bsdus pa'i ting nge 'dzin 'di nyid rgyas par bshad cing rab tu bstan to/_/des lo stong tham par chos bstan te/_srog chags brgyad khri bzhi stong ni nyan thos su yongs su smin par byas so/_/srog chags brgyad khri bzhi stong ni 
[\[96a.2\]]rang sangs rgyas su yongs su smin par byas so/_/srog chags brgyad khri bzhi stong ni bla na med pa yang dag par rdzogs pa'i byang chub tu yongs su smin par byas so/_/srog chags brgyad khri bzhi stong ni 'khor los sgyur bar yongs su smin par byas so/_/srog chags brgyad khri bzhi stong ni 
[\[96a.3\]]brgya byin du yongs su smin par byas so/_/srog chags brgyad khri bzhi stong ni tshangs par yongs su smin par byas so/_/srog chags brgyad khri bzhi stong ni byams pa bsgom pa la bkod do/_/srog chags brgyad khri bzhi stong ni snying rje bsgom pa la bkod do/_/srog chags brgyad khri 
[\[96a.4\]]bzhi stong ni dga' ba bsgom pa la bkod do/_/srog chags brgyad khri bzhi stong ni btang snyoms bsgom pa la bkod do/_/srog chags dpag tu med pa zhig ni mtho ris kyi 'jig rten du nye bar 'gro bar byas so/_/de'i 'og tu drang srong chen po mchog de shi nas lha'i bu brgyad khri bzhi stong 
[\[96a.5\]]dang lhan cig tu de bzhin gshegs pa dgra bcom pa yang dag par rdzogs pa'i sangs rgyas dri ma med par grags pa'i rgyal po de nyid kyi sangs rgyas kyi zhing kun nas dri ma med pa'i 'jig rten gyi khams su skyes so/_/rigs kyi bu de'i tshe de'i dus na drang srong chen po mchog de gzhan zhig 
[\[96a.6\]]yin par khyod som nyi'am yid gnyis sam/_the tsom zan rigs kyi bu khyod kyis de ltar mi blta'o/_/de ci'i phyir zhe na/_nga nyid de'i tshe de'i dus na drang srong chen po mchog tu gyur te/_ngas chos 'dod pa dang /_chos la gus par gnas pa'i bden pa'i byin gyi rlabs des 'og gi phyogs 
[\[96a.7\]]nas bcom ldan 'das de bzhin gshegs pa dri ma med par grags pa'i rgyal po de spyan drangs so/_/dri ma med pa'i gzi brjid rnam grangs des kyang khyod kyis chos 'dod pa'i byang chub sems dpa' sems dpa' chen po rnams la ni nams kyang de bzhin gshegs pa mya ngan las 'da' bar 
[\[96b\]]
[\[96b.1\]]mi 'gyur la/_dam pa'i chos kyang nub par mi 'gyur ba de ltar rig par bya'o/_/de ci'i phyir zhe na/_dri ma med pa'i gzi brjid chos 'dod pa'i byang chub sems dpa' sems dpa' chen po bsam pa phun sum tshogs pa gus pa dang bcas pa rnams ni 'jig rten gyi khams gzhan 
[\[96b.2\]]na 'dug kyang sangs rgyas bcom ldan 'das rnams zhal ston par mdzad cing chos kyang thos par mdzad do/_/dri ma med pa'i gzi brjid chos 'dod pa'i byang chub sems dpa' sems dpa' chen po rnams kyi chos kyi gter ri dang /_ri sul dang /_shing dag gi nang du bcug pa dag yod 
[\[96b.3\]]de/_gzungs dang /_chos kyi sgo mtha' yas pa glegs bam du byas pa dag kyang lag tu 'ong bar 'gyur ro/_/dri ma med pa'i gzi brjid chos 'dod pa'i byang chub sems dpa' sems dpa' chen po rnams la ni sngon sangs rgyas mthong ba'i lha rnams spobs pa sgrub par byed do/_/dri 
[\[96b.4\]]ma med pa'i gzi brjid chos 'dod pa'i byang chub sems dpa' sems dpa' chen po rnams ni tshe zad na yang sangs rgyas bcom ldan 'das rnams dang /_lha rnams kyis tshe dang stobs sgrub par byed de/_sangs rgyas kyi byin gyi rlabs dang /_lha'i byin gyi rlabs kyis de dag 'dod na lo stong 
[\[96b.5\]]du yang 'khod do/_/lo 'bum phrag gnyis sam/_gsum mam/_bzhi'am/_lnga'i bar du yang 'khod pa nas/_bskal pa'am/_bskal pa las lhag pa'am/_yang na ji srid 'dod pa'i bar du yang 'khod do/_/dri ma med pa'i gzi brjid chos la gus pa skyes pa'i byang chub sems 
[\[96b.6\]]dpa' sems dpa' chen po rnams la ni sangs rgyas bcom ldan 'das rnams rga ba yang sel bar mdzad do/_/nad kyang sel bar mdzad do/_/dran pa yang bsgrub par mdzad do/_/rtogs pa dang spobs pa yang bsgrub par mdzad do/_/chos la gus pa skyes pa'i byang chub sems dpa' 
[\[96b.7\]]sems dpa' chen po rnams la sangs rgyas bcom ldan 'das rnams lta bar gyur pa rnams ni sel bar mdzad la/_yang dag pa'i lta ba ni bsgrub par mdzad do/_/dri ma med pa'i gzi brjid chos la gus pa'i byang chub sems dpa' sems dpa' chen po rnams la gzhan gyi gnod pa 
[\[97a\]]
[\[97a.1\]]thams cad 'byung bar mi 'gyur ro/_/dri ma med pa'i gzi brjid de lta bas na byang chub sems dpa' sems dpa' chen pos thos pa'i tshogs la mkhas pa la brtson par bya'o/_/thos pa'i tshogs la mkhas pa la brtson pa'i byang chub sems dpa' sems dpa' chen 
[\[97a.2\]]po la yon tan gyi khyad par de lta bu dag 'byung bar 'gyur ba'am/_yang na de bas kyang gong ma'am/_de bas kyang lhag par 'gyur te/_dri ma med pa'i gzi brjid gsum po 'di dag ni bsod nams nye bar rton pa dang /_bsod nams kyi tshogs dang /_bsod nams 'byung ba dang /_
[\[97a.3\]]bsod nams rgyas pa dang /_bsod nams kyi rgyu 'thun pa dang /_bsod nams mi zad pa dang /_bsod nams bsam gyis mi khyab pa dang /_bsod nams rgya mtsho yin te/_de la gnas pa'i byang chub sems dpa' sems dpa' chen po dag gi bsod nams rnams kyi mtha' 'am tshad ni rtogs par 
[\[97a.4\]]mi nus so/_/dri ma med pa'i gzi brjid rgya mtsho chen po'i thigs pa rnams kyi tshad dang mtha' ni rtogs par nus kyi byang chub sems dpa' sems dpa' chen po rnams kyi sbyin pa'i tshogs dang /_tshul khrims kyi tshogs dang /_thos pa'i tshogs bsags pa'i bsod nams kyi phung po'i 
[\[97a.5\]]tshad dang mtha' ni rtogs par mi nus so/_/dri ma med pa'i gzi brjid stong gsum gyi stong chen po'i 'jig rten gyi khams na sa la ri dang /_shing ljon pa dang /_nags tshal dang /_rtswa yod pa thams cad ni srang tshad kyis tshad dang mtha' rtogs pa'am shes par nus kyi byang chub sems 
[\[97a.6\]]dpa' sems dpa' chen po rnams kyi sbyin pa'i tshogs dang /_tshul khrims kyi tshogs dang /_thos pa'i tshogs bsags pa'i bsod nams kyi phung po ni tshad gzung bar mi nus so zhes nga smra'o/_/de nas bcom ldan 'das la tshan po che chen po dri ma med pa'i gzi brjid kyis 'di 
[\[97a.7\]]skad ces gsol to/_/bcom ldan 'das tshogs gsum po sbyin pa'i tshogs dang /_tshul khrims kyi tshogs dang /_thos pa'i tshogs de dag gi nang na tshogs gang ches mchog dang /_ches gtso bo lags/_bcom ldan 'das kyis bka' stsal pa/_dri ma med pa'i gzi brjid 
[\[97b\]]
[\[97b.1\]]tshogs gsum po sbyin pa'i tshogs dang /_tshul khrims kyi tshogs dang /_thos pa'i tshogs de dag gi nang na thos pa'i tshogs 'ba' zhig mchog ces bya/_rab ces bya/_rab mchog ces bya/_gya nom pa zhes bya/_gtso bo zhes bya/_khyad par du 'phags pa zhes bya/_bla ma zhes 
[\[97b.2\]]bya/_bla na med pa zhes bya/_gong na med pa zhes bya/_gong ma'i yang gong ma zhes bya'o/_/rigs kyi bu 'di lta ste/_dper na ri'i rgyal po ri rab kyi mdun na yungs 'bru gcig 'dug pa bzhin du sbyin pa'i tshogs dang /_tshul khrims kyi tshogs kyang de dang 'dra bar blta bar 
[\[97b.3\]]bya'o/_/ri'i rgyal po ri rab ji lta ba de bzhin du ni thos pa'i tshogs blta bar bya'o/_/rigs kyi bu 'di lta ste dper na nam mkha' la bya'i rjes ji lta ba bzhin du sbyin pa'i tshogs dang /_tshul khrims kyi tshogs kyang de dang 'dra bar blta bar bya'o/_/phyogs bcu'i nam mkha' mtha' 
[\[97b.4\]]yas pa ji lta ba de bzhin du ni thos pa'i tshogs blta bar bya'o/_/rigs kyi bu sbyin pa'i tshogs ni bya ba gnyis byed de/_gnyis gang zhe na/_'di lta ste/_dbul ba sel ba dang /_longs spyod chen po bsgrub pa ste bya ba 'di gnyis byed do/_/tshul khrims kyi tshogs kyang bya ba gnyis byed 
[\[97b.5\]]de/_gnyis gang zhe na 'di lta ste/_ngan 'gro sel ba dang /_bde 'gro bsgrub pa ste bya ba 'di gnyis byed do/_/shes rab kyi tshogs kyang bya ba gnyis byed de/_gnyis gang zhe na/_'di lta ste/_lta bar gyur pa thams cad sel ba dang /_shes rab bsgrub pa ste bya ba 'di gnyis byed do/_/
[\[97b.6\]]rigs kyi bu sbyin pa'i tshogs ni zag pa dang bcas pa dang /_len pa dang bcas pa dang /_phung por rnam par smin pa'o/_/rigs kyi bu tshul khrims kyi tshogs ni zag pa dang bcas pa dang /_len pa dang bcas pa dang /_phung por rnam par smin pa'o/_/rigs kyi bu thos pa'i tshogs 
[\[97b.7\]]ni zag pa med pa dang /_len pa med pa dang /_phung por rnam par smin pa ma yin pa'o/_/rigs kyi bu de lta bas na byang chub sems dpa' sems dpa' chen po brtson 'grus brtsams pa rnams kyis thos pa'i tshogs la brtson par bya'o/_/sbyin pa'i tshogs dang tshul khrims kyi tshogs dang 
[\[98a\]]
[\[98a.1\]]thos pa'i tshogs 'di dag bstan pa na sngon dge ba'i rtsa ba bskyed pa'i srog chags sum stong gis bla na med pa yang dag par rdzogs pa'i byang chub tu sems bskyed do/_/lha'i bu lnga stong ni chos rnams la chos kyi mig rdul med cing dri ma dang bral ba rnam par dag go/_/tshan po che 
[\[98a.2\]]chen po dri ma med pa'i gzi brjid kyis kyang rjes su 'thun pa'i chos kyi bzod pa thob bo/_/de nas bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das byang chub sems dpa' sems dpa' chen po chos du dang ldan na mi skye ba'i 
[\[98a.3\]]chos rnams la bzod pa myur du thob par 'gyur lags/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_lus la 
[\[98a.4\]]gzugs brnyan dang 'dra bar mos pa dang /_ngag la brag ca dang 'dra bar mos pa dang /_sems la sgyu ma dang 'dra bar mos pa dang /_chos thams cad la mi zad pa'i chos nyid du mos pa ste/_rigs kyi bu byang chub sems dpa' sems dpa' chen po chos bzhi po de dag dang ldan na mi 
[\[98a.5\]]skye ba'i chos rnams la bzod pa myur du thob par 'gyur ro/_/rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_sems can thams cad la byams pas khyab 
[\[98a.6\]]par yang byed la sems can du 'du shes pa yang med pa dang /_chos thams cad la stong pa dang /_mi rtag par yang mos par byed la gzhir yang mi byed pa dang /_sangs rgyas thams cad kyang mthong la sha'i mig la yang mngon par zhen pa med pa dang /_sems rab tu rnam par 'byed pa 
[\[98a.7\]]la yang mkhas la sems kyang sems la gtod par mi byed pa ste/_rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/_/rigs kyi bu gzhan yang byang chub sems dpa' sems dpa' chen po 
[\[98b\]]
[\[98b.1\]]chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_lta ba spangs pa'i phyir bdog pa thams cad yongs su gtong ba dang /_nyon mongs pa thams cad rab tu zhi ba'i phyir tshul khrims yongs su dag pa dang /_chos kyis lhag pa'i phyir 
[\[98b.2\]]bzod pa'i stobs dang ldan pa dang /_dben pa'i chos kyis rnam par grol ba'i phyir brtson 'grus brtsams pa ste/_rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/_/rigs kyi bu gzhan yang 
[\[98b.3\]]byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_bsam gtan yang thob la bsam gtan la yang mi rten pa dang /_shes rab kyis kyang rnam par brtags la spros pa yang med 
[\[98b.4\]]pa dang /_thabs la mkhas pa yang rab tu 'dzin la sems can yang sdud pa dang /_spyod pa thams cad la yang gegs med la spyod pa yang khong du chud par byed pa ste/_rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa 
[\[98b.5\]]myur du thob par 'gyur ro/_/rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_byams pa chen pos sems can thams cad yongs su skyob pa dang /_
[\[98b.6\]]snying rje chen pos 'khor ba las yongs su mi skyo ba dang /_dga' ba chen pos chos la dga' zhing mchog tu dga' ba dang /_btang snyoms chen pos rjes su chags pa dang khong khro ba spong ba ste/_rigs kyi bu byang chub sems dpa' sems dpa' chen po chos bzhi po de dag dang ldan na 
[\[98b.7\]]mi skye ba'i chos rnams la bzod pa myur du thob par 'gyur ro/_/rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/_bzhi gang zhe na/_'di lta ste/_rnam par thar pa'i sgo gsum mngon 
[\[99a\]]
[\[99a.1\]]sum du byed pa dang /_dus gsum yongs su shes pa dang /_khams gsum las yang dag par 'da' ba dang /_chos thams cad rang bzhin gyis ma skyes pa la yid ches pa ste/_rigs kyi bu byang chub sems dpa' sems dpa' chen po chos bzhi po de dag dang ldan 
[\[99a.2\]]na mi skye ba'i chos rnams la bzod pa myur du thob par 'gyur ro/_/bzhi pa bsgrub pa'i chos kyi rnam grangs 'di bshad pa na tshan po che chen po dri ma med pa'i gzi brjid kyis mi skye ba'i chos la bzod pa thob ste/_de dga' ba dang mchog tu dga' ba thob pa de kho nas ta la bdun srid tsam 
[\[99a.3\]]gyi nam mkha' la mngon par 'phags so/_/stong gsum gyi stong chen po'i 'jig rten gyi khams 'di yang rnam pa drug tu g.yos so/_/lha dang mi'i sil snyan 'bum yang 'khrol lo/_/pad ma'i sprin gyi char chen po yang mngon par bab bo/_/'jig rten 'di yang snang ba chen 
[\[99a.4\]]pos khyab par gyur to/_/de nas de'i tshe bcom ldan 'das 'dzum pa mdzad de/_'di ni de bzhin gshegs pa rnams kyi chos nyid de/_gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer sna tshogs 'di lta ste/_sngon po dang /_ser po dang /_dmar po 
[\[99a.5\]]dang /_dkar po dang /_btsod ka dang /_shel dang /_dngul gyi kha dog lta bu dag byung ngo /_/de dag byung nas 'jig rten gyi khams mtha' yas mu med pa 'od kyis khyab par gyur nas nyi ma dang zla ba rnams kyi 'od kyang zil gyis mnan te tshangs pa'i 'jig rten du thug nas phyir log 
[\[99a.6\]]ste bcom ldan 'das kyi spyi gtsug tu nub par gyur to/_/de nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 
[\[99a.7\]]'das la 'di skad ces gsol to/_/bcom ldan 'das sangs rgyas bcom ldan 'das rnams ni rgyu ma mchis rkyen ma mchis par 'dzum pa mi mdzad na/_'dzum pa mdzad pa'i rgyu ni gang lags/_rkyen ni gang lags/_de'i tshe tshigs su bcad pa 'di dag kyang smras so/_/ye 
[\[99b\]]
[\[99b.1\]]shes mchog brnyes yongs dag yangs pa'i spyan mnga' ba/_/dbang po zhi ba zhi gnas pha rol phyin mchog brnyes/_/sku mdog gser gyi ri bo lha yi 'od 'dra ba/_/ci yi slad du bcom ldan 'dzum pa 'di ston mdzad/_/gang gi blo gros ci 'dra dus gsum ldan pa dang /_/lha 
[\[99b.2\]]dang mi rnams sems kyi spyod pa mkhyen bzhin du/_/'du shes mi mnga' rtag tu ye shes mchog brnyes pa/_/zhal ras zla 'dra 'dzum pa'i don ni bstan par gsol/_/'das pa'i sangs rgyas ji snyed gang dag ma 'ongs dus/_/gang dag gnas pa'i rgyal ba de dag mtshungs 
[\[99b.3\]]pa ste/_/sems can gang dag dkar po spyod pa sna tshogs pa/_/sbyor mkhyen lung bstan slad du thams cad yang dag gsungs/_/sangs rgyas zhing 'di dag ni sku yis thams cad khyab/_/khyod kyi gsung ni sangs rgyas zhing mang yangs par grag_/'dir ni thugs kyis 'gro 
[\[99b.4\]]ba kun la byams pa bskyed/_/rgyal ba ye shes mtha' yas ldan pa gang slad gsungs/_/chos rnams ya ma brla ste chu zla 'dra ba dang /_/sgyu ma lta bur 'jig pa rmi lam ngo bo nyid/_/sprin ltar mi brtan 'jig pa'i chos can mkhyen pa po/_/mi yi seng ge gang slad 'dzum 
[\[99b.5\]]don bstan par gsol/_/stong pa mtshan med smon med rtogs pas rnam par grol/_/rtag tu thugs dul chos kyi ngo bo nyid la mkhas/_/rlung srubs mkha' la 'tshub kyang spros med 'dra ba po/_/ci slad 'dzum mdzad 'di la don ni ci mchis gsungs/_/gang gi sems deng 
[\[99b.6\]]sangs rgyas ye shes mchog la btud/_/gang gis de ring shing rgyal drung du bdud kyang bcom/_/gang gis rgyal ba mchog rnams gdan ni yongs su bzung /_/skyes bu khyu mchog gis ni ci phyir 'dzum pa bstan/_/'di na rgyal ba'i nyan thos de rnams sa ma mchis/_/'di 
[\[99b.7\]]la rang sangs rgyas kyi yul yang ci ma mchis/_/'di ni sangs rgyas yon tan rgya mtsho rnams kyi yul/_/'jig rten mchog gis 'dzum pa'i rgyu ni bstan par gsol/_/de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' 
[\[100a\]]
[\[100a.1\]]bo khyod kyis tshan po che chen po dri ma med pa'i gzi brjid ta la bdun srid tsam gyi steng gi bar snang la mngon par 'phags te 'dug pa mthong ngam/_gsol pa bcom ldan 'das mthong lags so/_/bde bar gshegs pa mthong lags so/_/bcom ldan 'das 
[\[100a.2\]]kyis bka' stsal pa/_kun dga' bo tshan po che chen po dri ma med pa'i gzi brjid 'di bskal pa grangs med pa gsum pa phrag 'bum gyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_shar phyogs kyi 'jig rten gyi khams rnam par 
[\[100a.3\]]dag par byed pa zhes bya bar bskal pa tshangs pas bstod pa zhes bya ba de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa 
[\[100a.4\]]lha dang mi rnams kyi ston pa sangs rgyas bcom ldan 'das bkod pa mang po'i rgyal po zhes bya ba 'jig rten du 'byung ngo /_/kun dga' bo de bzhin gshegs pa dgra bcom pa yang dag par rdzogs pa'i sangs rgyas bkod pa mang po'i rgyal po'i sangs rgyas kyi zhing rnam par dag 
[\[100a.5\]]par byed pa'i 'jig rten gyi khams de yang 'byor pa dang /_rgyas pa dang bde ba dang lo legs pa dang /_nyams dga' ba dang /_skye bo dang /_mi mang pos gang bar 'gyur te/_kun dga' bo dper na dga' ldan gyi lha rnams kyi longs spyod dang /_yongs su spyad pa ji lta ba 
[\[100a.6\]]bzhin du sangs rgyas kyi zhing rnam par dag par byed pa'i 'jig rten gyi khams kyi sems can de dag gi longs spyod dang /_longs su spyad pa yang de 'dra bar 'gyur ro/_/de bzhin gshegs pa bkod pa mang po'i rgyal po de yang gtam gzhan mi gsung bar byang chub sems dpa' 
[\[100a.7\]]bsdu ba'i phyir byang chub sems dpa'i sde snod 'ba' zhig ston to/_/de na nyan thos dang /_rang sangs rgyas rnams kyi ming yang med de/_byang chub sems dpa' sems dpa' chen po bzod pa thob pa'i byang chub sems dpa'i dge 'dun chen po 'ba' zhig 'byung bar 'gyur ro/_/
[\[100b\]]
[\[100b.1\]]de bzhin gshegs pa de yang tshe dpag tu med par 'gyur ro/_/de'i sangs rgyas kyi zhing de na mi khom pa brgyad med de/_de bdud dang phyir rgol ba bcom pa dang /_gzhan mu stegs can med pa dang /_bai dUr+ya las grub la 'dzam bu'i chu bo'i gser gyi pad mas spras pa'i sangs rgyas 
[\[100b.2\]]kyi zhing du 'gyur ro/_/de nas tshan po che chen po dri ma med pa'i gzi brjid bar snang de las babs te/_bcom ldan 'das kyi zhabs la phyag 'tshal nas/_bcom ldan 'das la rab tu 'byung bar gsol te/_de bzhin gshegs pa'i bstan pa la rab tu byung ngo /_/de nas bcom 
[\[100b.3\]]ldan 'das la byang chub sems dpa' sems dpa' chen po sred med kyi bus 'di skad ces gsol to/_/bcom ldan 'das kyis chos 'dul ba legs par gsungs pa ni bcom ldan 'das ngo mtshar lags so/_/bde bar gshegs pa ngo mtshar lags te/_'di ltar de bzhin 
[\[100b.4\]]gshegs pa la skur pa 'debs pa'am/_klan ka tshol ba'am/_tho 'tshams pa'am/_bsting pa'i slad du mchis pa gang dag lhags pa de dag kyang de bzhin gshegs pa mthong ma thag tu dga' ba dang /_dang ba dang /_mchog tu dga' ba drag po 'thob par 'gyur la/_nga rgyal 
[\[100b.5\]]dang /_rgyags pa dang /_dregs pa nges par bcom nas de bzhin gshegs pa nyag gcig la 'dud cing /_bcom ldan 'das nyag gcig la thal mo sbyar ba btud pa dang /_bcom ldan 'das 'di ltar tshan po che chen po dri ma med pa'i gzi brjid 'di nga rgyal dang /_rgyags pa dang /_
[\[100b.6\]]dregs pa drag pos mchis la/_chos 'di lta bu 'di thos nas bdag nyid chen po 'di lta bu thob ste/_sems can dpag tu ma mchis grangs ma mchis pa'i nga rgyal dang /_rgyags pa dang /_dregs pa spang ba'i slad du chos ston par 'gyur lags so/_/bcom ldan 'das sngon 
[\[100b.7\]]'das pa'i dus na de bzhin gshegs pa dgra bcom pa yang dag par rdzogs pa'i sangs rgyas ji snyed cig la tshan po che chen po dri ma med pa'i gzi brjid kyis yang dag par rdzogs pa'i byang chub 'tshal ba'i slad du dge ba'i rtsa ba bskyed nas des na da ltar 'di lta bu'i mngon par shes pa myur 
[\[101a\]]
[\[101a.1\]]ba thob par gyur lags/_de skad ces gsol pa dang /_bcom ldan 'das kyis byang chub sems dpa' sems dpa' chen po sred med kyi bu la 'di skad ces bka' stsal to/_/sred med kyi bu tshan po che chen po dri ma med pa'i gzi brjid kyis ni 'das pa'i 
[\[101a.2\]]dus na yang dag par rdzogs pa'i byang chub 'dod pa'i phyir sangs rgyas bye ba phrag drug cu rtsa gnyis la dge ba'i rtsa ba bskyed do/_/de phyin chad kyang sangs rgyas bcom ldan 'das dpag tu med/_grangs med pa la bkur stir byed/_bla mar byed/_ri mo byed/_mchod pa byed par 
[\[101a.3\]]'gyur te/_tshangs par spyad pa spyod par 'gyur ro/_/sred med kyi bus gsol pa/_bcom ldan 'das mi dge ba'i rtsa ba gang gis na de'i byang chub kyi sems ma mchis par gyur nas/_des na 'di brtsad pa'i bsam pas de bzhin gshegs pa'i spyan sngar mchis la 'di lta bu'i 
[\[101a.4\]]nga rgyal dang /_rgyags pa dang /_dregs pa dang ldan par gyur lags/_de skad ces gsol pa dang /_bcom ldan 'das kyis byang chub sems dpa' sems dpa' chen po sred med kyi bu la 'di skad ces bka' stsal to/_/sred med kyi bu byang chub sems dpa' chos bzhi dang ldan na 
[\[101a.5\]]byang chub kyi sems brjed par 'gyur te/_bzhi gang zhe na/_'di lta ste/_lhag pa'i nga rgyal dang /_chos la ma gus pa dang /_dge ba'i bshes gnyen la khyad du gsod pa dang /_log pa'i tshig smra ba ste/_sred med kyi bu byang chub sems dpa' chos bzhi po de dag dang ldan na byang chub kyi 
[\[101a.6\]]sems brjed par 'gyur ro/_/sred med kyi bu gzhan yang byang chub sems dpa' chos bzhi dang ldan na byang chub kyi sems brjed par 'gyur te/_bzhi gang zhe na/_'di lta ste/_nyan thos dang /_rang sangs rgyas kyi theg pa pa'i rnal 'byor spyod pa dag dang 'dris par byed pa dang /_theg pa 
[\[101a.7\]]dman pa la mos pa rnams dang /_byang chub sems dpa' la sdang zhing skur pa 'debs pa dang /_chos rnams la slob dpon dpe mkhyud byed pa ste/_sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur ro/_/sred med kyi bu gzhan 
[\[101b\]]
[\[101b.1\]]yang byang chub sems dpa' chos bzhi dang ldan na byang chub kyi sems brjed par 'gyur te/_bzhi gang zhe na/_'di lta ste/_sgyu byed pa dang /_sems can rnams la g.yos sten par byed pa dang /_dge ba'i bshes gnyen rnams la lce gnyis byed pa dang /_rnyed pa dang /_bkur 
[\[101b.2\]]sti la lhag par zhen pa ste/_sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur ro/_/sred med kyi bu gzhan yang byang chub sems dpa' chos bzhi dang ldan na byang chub kyi sems brjed par 'gyur te/_bzhi gang zhe 
[\[101b.3\]]na 'di lta ste/_bdud kyi las ma rtogs pa dang /_las kyi sgrib pas bsgribs pa dang /_lhag pa'i bsam pa stobs chung ba dang /_shes rab dang thabs med pa ste/_sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur 
[\[101b.4\]]ro/_/sred med kyi bu yang gang gi phyir tshan po che chen po dri ma med pa'i gzi brjid kyi byang chub kyi sems brjed par gyur pa de nyon cig_/sred med kyi bu sngon byung ba 'das pa'i dus na bskal pa bzang po 'di nyid la de bzhin gshegs pa dgra bcom pa yang dag par rdzogs pa'i sangs 
[\[101b.5\]]rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'khor ba 'jig ces bya ba 'jig rten du byung ste/_de'i bstan pa gnas pa na 
[\[101b.6\]]bram ze shing sA la chen po lta bu nor [{]bzangs [,]bzang [}]zhes bya ba zhig byung ste de bdud kyis bslus nas lhag pa'i nga rgyal can du gyur te/_de bzhin gshegs pa'i thad du mi 'gro ba'i steng du nga rgyal gyis zil gyis non nas bram ze dang khyim bdag chos smra ba rnams dang /_lhan cig tu 'thab 
[\[101b.7\]]pa dang /_rtsod pa dang /_'gyed pa la zhugs te/_chos dang chos smra ba rnams la yang ma gus pa bskyed do/_/de'i tshe de nyid la chos lnga dang bral bar gyur te/_lnga gang zhe na/_'di lta ste/_sangs rgyas mthong ba dang /_chos thos pa dang /_byang chub sems dpa' sems dpa' chen 
[\[102a\]]
[\[102a.1\]]po theg pa chen po la yang dag par zhugs pa dag dang /_'bel ba'i gtam sna tshogs dri bar bya ba dang /_dge ba'i rtsa ba yongs su bsngo ba dang /_byang chub kyi sems shin tu brtan por bya ba dang bral bar gyur nas des mi dge ba'i chos ni yongs su bzung la 
[\[102a.2\]]byang chub kyi sems ni yongs su ma bzung ste/_sred med kyi bu chos lnga po de dag dang bral bar gyur to/_/sred med kyi bu de'i tshe de'i dus na bram ze shing sA la chen po lta bu nor [{]bzangs [,]bzang [}]gang yin pa de gzhan zhig yin par khyod som nyi'am/_yid gnyis sam/_the tshom za na khyod 
[\[102a.3\]]kyis de ltar mi blta'o/_/de ci'i phyir zhe na/_tshan po che chen po dri ma med pa'i gzi brjid 'di nyid de'i tshe de'i dus na bram ze shing sA la chen po lta bu nor [{]bzangs su [,]bzang du [}]gyur te/_nga rgyal des na de'i byang chub kyi sems brjed do/_/sngon gyi dge ba'i rtsa bas yongs su bsrungs pa dang /_
[\[102a.4\]]byang chub kyi sems kho nas bskyabs pa des ni ngan song dag tu ma skyes so/_/de nga rgyal gyis khengs te/_tshan po che chen po'i shugs thob kyang sangs rgyas kyi mthus sangs rgyas mthong ba dang ma bral lo/_/de de bzhin gshegs pa'i stobs kyi shugs ma bzod de 'ongs pa las 
[\[102a.5\]]de bzhin gshegs pa dang byang chub sems dpa'i stobs kyi shugs thos nas nga rgyal dang /_rgyags pa dang /_dregs pa thams cad yongs su chad do/_/sdig pa ma byas pa'i phyir ni de bzhin gshegs pa mthong ngo /_/de'i sngon gyi rgyu las byung ba'i dge ba'i rtsa ba mngon du byung ste/_
[\[102a.6\]]des na mngon par shes pa myur la bzod pa thob bo/_/de nas byang chub sems dpa' sred med kyi bus tshan po che chen po dri ma med pa'i gzi brjid la 'di skad ces smras so/_/rigs kyi bu khyod kyis chos gang bskyed na/_des khyod kyis bzod pa thob par gyur/_dri ma med pa'i 
[\[102a.7\]]gzi brjid kyis smras pa/_bdag gis so so'i skye bo'i chos thams cad bskyed do/_/sred med kyi bus smras pa/_khyod kyis ji ltar bskyed/_dri ma med pa'i gzi brjid kyis smras pa/_ji ltar 'byung ba med pa dang /_'jig pa med pa de ltar bskyed do/_/ji ltar mngon par zhen pa med pa 
[\[102b\]]
[\[102b.1\]]dang /_skye ba med pa de ltar bskyed do/_/sred med kyi bus smras pa/_rigs kyi bu so so'i skye bo'i chos rnams dang /_sangs rgyas kyi chos rnams la khyad par ni ci zhig yod/_tha dad du dbye ba ni ci zhig yod/_dri ma med pa'i gzi brjid kyis smras pa/_ming la ni tha dad du dbye ba 
[\[102b.2\]]yod kyi don la ni tha dad du ni dbye ba med do/_/sred med kyi bus smras pa/_dri ma med pa'i gzi brjid so so'i skye bo'i chos rnams kyi don gang yin/_dri ma med pa'i gzi brjid kyis smras pa/_de'i don ni med pa las yongs su brtags pa dang /_rnam par rtog pa med pa'o/_/
[\[102b.3\]]sred med kyi bus smras pa/_dri ma med pa'i gzi brjid don gyis ni ci zhig sel bar byed/_ci zhig ni sgrub par byed/_dri ma med pa'i gzi brjid kyis smras pa/_sred med kyi bu don gyis ni so so'i skye bo'i chos rnams sel bar byed do/_/sangs rgyas kyi chos rnams ni sgrub par 
[\[102b.4\]]byed do/_/sred med kyi bus smras pa/_dri ma med pa'i gzi brjid sangs rgyas kyi chos rnams kyi don gang yin/_dri ma med pa'i gzi brjid kyis smras pa/_sred med kyi bu sangs rgyas kyi chos rnams kyi don ni gnyis su dbyer med pa'o/_/sred med kyi bus smras pa/_rigs kyi 
[\[102b.5\]]bu don la rton par bya'i tshig 'bru la rton par mi bya'o/_/zhes de bzhin gshegs pas gsungs pa dang /_yang dag pa'i lta ba skye ba la ni rgyu gnyis dang /_rkyen gnyis yod de/_gnyis gang zhe na/_'di lta ste/_gzhan gyi sgra dang /_rang gi tshul bzhin yid la byed pa'o 
[\[102b.6\]]zhes gsungs na/_ji ltar tshig 'bru yang de nyid yin la/_don kyang de nyid yin/_dri ma med pa'i gzi brjid kyis smras pa/_sred med kyi bu don la rton pa'i byang chub sems dpas ni tshig 'bru phri ba yang med do/_/yang tshig 'bru dmigs su med pa de ni don yin la/_don 
[\[102b.7\]]de yang brjod du med pa'i don yin no/_/don la rton pa la ni chos kyang ci yang med do/_/don kyang ci yang med do/_/de ci'i phyir zhe na/_chos thams cad ni brjod du med pa dang /_ya ma brla dang /_yul na mi gnas pa dang /_phyogs na mi gnas pa dang /_gang kho na na gnas 
[\[103a\]]
[\[103a.1\]]pa de kho nar 'gags pa'i phyir ro/_/bcom ldan 'das kyis kyang don ni gtan du 'gog pa'i mtshan nyid do zhes gsungs te/_sred med kyi bu de lta bas na gang don la rton pa de ni chos gang las kyang mi 'phro rnam par mi 'phro'o/_/gang mi 'phro ba rnam par mi 
[\[103a.2\]]'phro ba de ni don to/_/sred med kyi bus smras pa/_rigs kyi bu gang don la rton pa de chos thams cad la rton pa'i rnam grangs yod dam/_dri ma med pa'i gzi brjid kyis smras pa/_sred med kyi bu yod de/_'di ltar chos thams cad ni stong pa/_chos thams cad ni dben pa ste/_
[\[103a.3\]]de dag ni chos thams cad ji ltar stong pa de kho na bzhin du de la rton to/_/ji ltar dben pa de kho na bzhin du de la rton to/_/sred med kyi bu de ltar na gang don la rton pa de ni chos thams cad la rton to/_/sred med kyi bus smras pa/_dri ma med pa'i gzi brjid de lta bas na chos thams cad 
[\[103a.4\]]nyid rton pa yin no/_/dri ma med pa'i gzi brjid kyis smras pa/_sred med kyi bu de ni de bzhin no/_/khyod ji skad zer ba bzhin te/_chos thams cad ni don dam pa la rton pa yin no/_/don dam pa ni de dag gi sgo yin te/_don dam par de dag btsal bar bya ba yin no/_/
[\[103a.5\]]ji ltar chos kyang mi bsgrub/_chos ma yin pa'ang mi bsgrub pa de ltar de dag btsal bar bya'o/_/gnyis su med pa btsal ba ni 'phags pa rnams kyi btsal ba yin no/_/btsal ba de ni byed pa med pa'o/_/btsal ba de ni bya ba ma yin/_rnam par bya ba ma yin no/_/gang gi tshe 
[\[103a.6\]]mi byed cing rnam par mi byed pa de'i tshe btsal ba byas pa yin no/_/gal te don dang 'gal bar mi byed na/_btsal bar bya ba'i 'os yin no/_/de nas tshan po che chen po dri ma med pa'i gzi brjid kyis don 'di bstan pa na dge slong lnga brgya len pa med par zag pa rnams las 
[\[103a.7\]]sems rnam par grol lo/_/lha'i bu brgyad stong ni chos rnams la chos kyi mig rdul med cing dri ma dang bral ba rnam par dag go/_/byang chub sems dpa' sems dpa' chen po sred med kyi bus byang chub sems dpa' dri ma med pa'i gzi brjid la gzhan yang 'di skad ces smras 
[\[103b\]]
[\[103b.1\]]so/_/dri ma med pa'i gzi brjid de bzhin gshegs pas don la rton par bya'i tshig 'bru la ma yin zhes gsungs pa de ni/_sems can 'di dag don la mi mkhas shing gnyis la spyod pa dang /_tshig 'bru la'ang mi mkhas pas tshig 'bru la sgro 'dogs shing don mi shes pa'i phyir de 
[\[103b.2\]]dag la don la rton par bya'i tshig 'bru la ma yin zhes de bzhin gshegs pas gsungs te/_de dag don la rton pas tshig 'bru'i rang bzhin mnyam pa nyid du rtogs pas tshig 'bru las yang dag par 'da' bar 'gyur ro/_/rigs kyi bu de bzhin gshegs pas yang dag pa'i lta 
[\[103b.3\]]ba skye ba la ni rgyu gnyis dang /_rkyen gnyis yod do zhes de skad gsungs pa de ni 'di ltar chos 'dul ba ma thos pas ting nge 'dzin tsam gyis chog par 'dzin pa de dag 'khor ba las rnam par ma grol bzhin du rang bzhin gyis mngon pa'i nga rgyal can yin te/_rang bzhin gyis mngon 
[\[103b.4\]]pa'i nga rgyal can de dag thos pa mang po la gzud pa'i phyir te/_de dag gis chos thos nas gal te tshul bzhin du bsgrub na ni de dag kyang lhag pa'i nga rgyal med par 'gyur te/_lam la gnas pa de la dgongs nas bcom ldan 'das kyis/_thos pas chos rnams shes par 
[\[103b.5\]]'gyur/_/thos pas sdig pa byed mi 'gyur/_/thos pas gnod pa spang bar 'gyur/_/thos pas mya ngan 'da' ba 'thob/_/ces gsungs so/_/byang chub sems dpa' sred med kyi bus smras pa/_rigs kyi bu ji ltar na dge slong rnal 'byor spyod pa tshul bzhin du chos 
[\[103b.6\]]la sbyor ba yin/_dri ma med pa'i gzi brjid kyis smras pa/_gang du yang sbyor ba med la 'bral bar yang mi byed na/_de ltar na tshul bzhin du chos la sbyor ba yin no/_/sred med kyi bu tshul bzhin du sbyor ba zhes bya ba de ni sbyor ba med pa'i tshig [{]bla dgas [,]bla dwags [}]so/_/sred med kyi bu gzhan 
[\[103b.7\]]yang gang gi tshe dge slong sbyor bar mi byed na nyes pa kun nas slong bar mi byed/_bdag kun nas slong bar mi byed de/_de ni de'i tshul bzhin du sbyor ba'o/_/gang gi tshe sngon gyis mtha' dang phyi ma'i mtha' la so sor rtog ste/_gang la smra ba dang /_gang smra bar bya ba dang /_gang yongs su 
[\[104a\]]
[\[104a.1\]]shes par bya ba'i phyir smra ba dang /_gang spang ba'i phyir smra ba dang /_gang rtogs par bya ba'i phyir smra ba dang /_gang bsgom pa'i phyir smra ba de dag thams cad 'das pa'i rgyus 'thob pa ma yin/_ma 'ongs pa'i rgyus 'thob pa ma yin/_da ltar byung ba'i rgyus 
[\[104a.2\]]'thob pa ma yin pa 'di ni tshul bzhin du sbyor ba zhes bya'o/_/gang gi tshe chos thams cad ngo bo nyid kyis 'gags par mthong ba de'i tshe tshul bzhin du mthong ba yin no/_/gang gi tshe chos thams cad rang bzhin gyis rnam par zhi ba dang /_rang bzhin gyis snyoms par zhugs 
[\[104a.3\]]par mthong ba de'i tshe/_tshul bzhin du mthong ba yin no/_/gang gi tshe chos thams cad gtan du ma skyes par mthong ba de'i tshe tshul bzhin du mthong ba yin no/_/gang gi tshe chos thams cad gtan du ma skyes pa dang /_gtan du ma byung ba dang /_gtan du yongs su mya 
[\[104a.4\]]ngan las 'das par mthong ba dang /_gang gis mthong ba dang /_gang mthong ba de yang mi mthong ba dang /_ji ltar mi mthong ba dang /_rnam par mi mthong ba de ltar mthong na tshul bzhin du mthong ba zhes bya'o/_/de nas bcom ldan 'das kyis tshan po che chen po dri ma med pa'i 
[\[104a.5\]]gzi brjid la legs so zhes bya ba byin te/_rigs kyi bu legs so legs so/_/gal te bstan nam bstan pa na de ltar bstan par bya'o/_/tshul bzhin du brtson pa ni chos gang la yang rmongs pa med do/_/tshul bzhin du brtson pa ni chos gang la yang sgrib pa 
[\[104a.6\]]med do/_/tshul bzhin du brtson pa ni gang du yang bcings pa yang med grol ba yang med do/_/de ci'i phyir zhe na/_tshul bzhin du brtson pa ni chos gang yang spang ba'am/_'bral bar bya ba'i phyir 'bad pa med do/_/gang chos thams cad yang dag par mthong ba dang /_ji lta ba 
[\[104a.7\]]bzhin du mthong ba de ni de'i yang dag par lta ba yin no/_/chos rnams la ji lta ba bzhin du mthong ba gang zhe na/_'di lta ste/_mthong ba med pa kho na'o/_/mthong ba med pa zhes bya ba de ni ma skyes pa'i tshig [{]bla dgas [,]bla dwags [}]so/_/ma skyes pa zhes bya ba de ni ma byung ba'i tshig [{]bla dgas [,]bla dwags [}]so/_/
[\[104b\]]
[\[104b.1\]]ma byung ba zhes bya ba de ni ma mthong ba'i tshig [{]bla dgas [,]bla dwags [}]te/_ngas de las dgongs nas tshig 'di skad du chos thams cad ma skyes ma mthong na yang dag pa nyid skyon med pa la 'jug par 'gyur ro zhes gsungs so/_/'di ni yang dag pa'i lta ba ste/_'di lta ste/_yang dag pa nyid skyon med 
[\[104b.2\]]pa la 'jug pa'o/_/ci'i phyir yang dag pa nyid skyon med pa la 'jug pa zhes bya zhe na/_bdag mnyam pa gang yin pa de ni bdag med pa'i mnyam pa'o/_/bdag med pa'i mnyam pa gang yin pa de ni chos thams cad mnyam pa ste/_de bas na yang dag pa nyid skyon med pa la 
[\[104b.3\]]'jug pa zhes bya'o/_/de nas bcom ldan 'das la byang chub sems dpa' sems dpa' chen po sred med kyi bus 'di skad ces gsol to/_/bcom ldan 'das 'di ltar byang chub sems dpas chos thams cad 'di lta bu'i mtshan nyid dang /_rang bzhin gyis yongs su 
[\[104b.4\]]mya ngan las 'das pa'i tshul du chos kyi rnam grangs 'di yang dag par shes shing thos la yid ches shing mos su lags kyang /_bar ma dor yongs su mya ngan las 'da' bar mi 'gyur ba ni bcom ldan 'das ngo mtshar lags so/_/bde bar gshegs pa ngo mtshar lags 
[\[104b.5\]]so/_/bcom ldan 'das kyis bka' stsal pa/_sred med kyi bu 'di ltar byang chub sems dpa' thabs la mkhas pa de dag ni thabs mkhas pa de dang ldan pas sems bskyed pa thams cad la chos bzhis yongs su sgo bar byed de/_bzhi gang zhe na/_'di lta ste/_byams 
[\[104b.6\]]pa chen po dang /_snying rje chen po dang /_thams cad mkhyen pa'i ye shes dang /_sangs rgyas 'byung bas chos kyi tshul rgyun mi 'chad par bya ba ste/_sred med kyi bu chos bzhi po de dag gis chos thams cad yongs su sgo bar byed de/_chos thams cad rang bzhin gyis 
[\[104b.7\]]yongs su mya ngan las 'das par shes shing thos la yid ches shing mos su zin kyang bar ma dor yongs su mya ngan las 'da' bar mi 'gyur ro/_/des sems can rnams kyi don gyi phyir chos 'dul ba 'di shes te/_shes shing mthong la nges pa ni mi mthong ngo /_/de ci'i phyir zhe na/_des 
[\[105a\]]
[\[105a.1\]]sems can thams cad yongs su ma btang ba'i phyir ro/_/de nas bcom ldan 'das la tshan po che chen po dri ma med pa'i gzi brjid kyis 'di skad ces gsol to/_/bcom ldan 'das bcom ldan 'das kyis nges par ltung bar 'gyur ro zhes de skad gsungs pa'i 
[\[105a.2\]]byang chub sems dpa'i skyon de gang lags/_bcom ldan 'das kyis bka' stsal pa/_rigs kyi bu byang chub sems dpa' rnams la ni skyon gang yin pa'i lta bar gyur pa yang ci yang med la rnam par rtog pa yang ci yang med mod kyi/_'on kyang nyan thos kyi theg pa la dmigs 
[\[105a.3\]]pa byas nas sems can thams cad la ma dmigs/_sangs rgyas kyi rigs la ma dmigs/_chos dang dge 'dun gyi rigs la ma dmigs/_theg pa chen po la ma dmigs te/_thams cad mkhyen pa yal bar bor nas mi lta ba dang /_yang dag par rdzogs pa'i byang chub tu smon lam 
[\[105a.4\]]mi 'debs pa dang /_'dus byas thams cad la skyo bas nyan thos kyi skyon med pa la 'jug par byed do/_/byang chub sems dpa' sems dpa' chen pos ni sems can thams cad la dmigs pa byas te/_dkon mchog gsum gyi rigs la dmigs pa byas zhing theg pa chen po la 
[\[105a.5\]]dmigs pa byas nas thams cad mkhyen pa'i ye shes la lta ste/_lus dang srog la mi lta'o/_/chos thams cad mtshan nyid gcig par shes kyang skyon med pa la 'jug par mi byed/_sems can la lta ba'i phyir bsam gtan yang 'dris par byed la/_nyan thos kyi skyon med par 
[\[105a.6\]]yang mi ltung ste/_rigs kyi bu rnam grangs des kyang khyod kyis byang chub sems dpa' rnams kyi skyon yang med la/_skyon med pa la yang 'jug par mi byed pa de ltar rig par bya'o/_/de skad ces bka' stsal pa dang /_bcom ldan 'das la tshan po che chen po dri ma med pa'i gzi brjid 
[\[105a.7\]]kyis 'di skad ces gsol to/_/bcom ldan 'das byang chub sems dpa' sems dpa' chen po rnams kyi rmad du byung ba'i chos de la nyan thos dang /_rang sangs rgyas thams cad kyis ma mchis pa ni ngo mtshar lags so/_/de nas 'jam dpal gzhon nur gyur pa 'khor de nyid du 'dus par 
[\[105b\]]
[\[105b.1\]]gyur te 'dug go/_/de nas bcom ldan 'das la byang chub sems dpa' sems dpa' chen po sred med kyi bus 'di skad ces gsol to/_/bcom ldan 'das 'jam dpal gzhon nur gyur pa 'di bsod nams thams cad bsdus pa'i ting nge 'dzin 'di'i skabs su bka' mchid kyi rgyud ci yang mi 
[\[105b.2\]]mchi lags so/_/de nas 'jam dpal gzhon nur gyur pas byang chub sems dpa' sems dpa' chen po sred med kyi bu la 'di skad ces smras so/_/rigs kyi bu byang chub sems dpa' sems dpa' chen po ni bsod nams 'dod pa'i phyir byang chub tu spyod par mi byed do/_/rnyed pa dang /_
[\[105b.3\]]bkur sti dang /_tshigs su bcad pa 'dod pa dang /_mtho ris 'dod pa dang /_longs spyod 'dod pa dang /_'khor 'dod pa dang /_grags pa dang /_snyan pa dang /_bsngags pa 'dod pa'i phyir byang chub tu spyod par mi byed do/_/sred med kyi bus smras pa/_'jam dpal 'o na ci'i phyir byang 
[\[105b.4\]]chub sems dpa' rnams byang chub tu spyod par byed/_'jam dpal gyis smras pa/_rigs kyi bu byang chub sems dpa' rnams ni sems can thams cad la snying rje ba'i phyir byang chub tu spyod par byed do/_/byang chub sems dpa' rnams ni chos 'dod pa dang /_sems can thams cad kyi 
[\[105b.5\]]sdug bsngal bsal bar 'dod pa dang /_yang dag pa ma yin pa'i nyon mongs pa rab tu zhi bar 'dod pa dang /_bdag gi sdug bsngal dang 'dra bar 'dod pa dang /_lan du phan 'dogs pa mi 'dod pa'i phyir byang chub tu spyod par byed do/_/rigs kyi bu de'i phyir byang chub sems dpa' 
[\[105b.6\]]lus dang sems la mi lta ba dang /_yongs su 'dzin pa med pa dang /_mi 'phrogs pa dang /_lhag par zhen pa med pa dang /_mtshan ma med pa dang /_yid la byed pa med pa dang /_mi ldog pa dang /_mi ldog pa'i chos can dang /_yang dag par rtog par mi byed pa dang /_bskyod 
[\[105b.7\]]du med pa dang /_rjes su chags pa med pa dang /_khong khro ba med pa dang /_gcig tu dpa' ba dang /_thub pa med pa dang /_gong ba med pa dang /_mi skrag pa dang /_mi 'jigs pa dang /_kun tu rab tu mi 'jigs pa dang /_ma khengs pa dang /_ma dud pa dang /_brtan pa dang /_mi 
[\[106a\]]
[\[106a.1\]]g.yo ba thob pa dang /_dben pa las skyes pa dang /_don gcig pa dang /_tshul gcig pa dang /_gcig tu chad pa dang /_tshul gcig la zhugs pa dang /_gcig tu nges par brtson pa dang /_sems can thams cad bsgral bar 'dod pa dang /_gcig tu 'dod pa dang /_
[\[106a.2\]]de nyid 'dod pa rnams ni byang chub tu spyod par byed do/_/smras pa/_'jam dpal ji ltar na byang chub sems dpa' byang chub sems dpa'i spyad pa la spyod pa yin/_smras pa/_rigs kyi bu gang gi tshe byang chub sems dpa' byang chub de zad pa'i phyir dang /_skye ba'i phyir dang /_mi zad pa'i phyir 
[\[106a.3\]]dang /_mi skye ba'i phyir mi spyod de/_gtan du zad pa dang /_zad pa med pa'i phyir rlom sems su mi byed la/_gtan du mi skye ba yang 'khrug par mi byed de/_de ltar spyod pa'i byang chub sems dpa' ni byang chub sems dpa'i spyad pa la spyod pa yin no/_/sred med kyi bu gzhan yang byang chub 
[\[106a.4\]]sems dpa' 'das pa'i sems zad do/_/zhes spyod par mi byed/_ma 'ongs pa'i sems ma phyin to zhes spyod par mi byed/_da ltar byung ba'i sems mi gnas so zhes spyod par mi byed la/_'das pa dang /_ma 'ongs pa dang /_da ltar byung ba'i sems rnams la chags par mi byed de/_de 
[\[106a.5\]]ltar spyod pa'i byang chub sems dpa' sems dpa' chen po ni byang chub sems dpa'i spyad pa la spyod pa yin no/_/sred med kyi bu gzhan yang byang chub sems dpa' ni sbyin pa dang /_byang chub dang /_sems can rnams dang /_de bzhin gshegs pa 'di la gnyis su med par spyod do/_/
[\[106a.6\]]tshul khrims dang /_byang chub dang /_sems can rnams dang /_de bzhin gshegs pa 'di la gnyis su med par spyod do/_/bzod pa dang /_byang chub dang /_sems can rnams dang /_de bzhin gshegs pa 'di la gnyis su med par spyod do/_/brtson 'grus dang /_byang chub dang /_
[\[106a.7\]]sems can rnams dang /_de bzhin gshegs pa 'di la gnyis su med par spyod do/_/bsam gtan dang /_byang chub dang /_sems can rnams dang /_de bzhin gshegs pa 'di la gnyis su med par spyod do/_/shes rab dang /_byang chub dang /_sems can rnams dang /_de bzhin 
[\[106b\]]
[\[106b.1\]]gshegs pa 'di la gnyis su med par spyod do/_/gang gi tshe byang chub sems dpa' rnams de ltar pha rol tu phyin pa rnams la spyod la/_spyod pa'i mtshan nyid dang /_ngo bo nyid kyang 'khrug par mi byed na de tsam gyis na byang chub sems dpa' rnams byang chub kyi spyad pa la spyod pa zhes bya'o/_/
[\[106b.2\]]sred med kyi bu gzhan yang byang chub sems dpa' gzugs stong zhes mi spyod de/_gzugs nyid stong pa dang /_de bzhin du tshor ba dang /_'du shes dang /_'du byed rnams dang /_rnam par shes pa stong zhes mi spyod de/_rnam par shes pa nyid stong pa'o/_/gzugs ni stong pa nyid kyis 
[\[106b.3\]]zad par mi byed de/_gzugs ni stong pa nyid kyi ngo bo nyid kyis gtan du zad pa kho na'o/_/de bzhin du stong pa nyid kyis tshor ba dang /_'du shes dang /_'du byed rnams dang /_rnam par shes pa zad par mi byed de/_stong pa nyid kyi ngo bo nyid kyis rnam par shes pa gtan du zad pa kho na'o/_/chos 
[\[106b.4\]]thams cad ni ngo bo nyid kyis zad pa kho nas zad pa yin te/_gzugs zad pas chos thams cad zad pa ma yin no/_/tshor ba zad pa dang /_'du shes zad pa dang /_'du byed rnams zad pa dang /_rnam par shes pa zad pas chos thams cad zad pa ma yin te/_de ltar spyod pa'i byang chub 
[\[106b.5\]]sems dpa' sems dpa' chen po ni byang chub sems dpa'i spyad pa la spyod pa yin no/_/sred med kyi bu gzhan yang byang chub sems dpa' ni so so'i skye bo'i chos rnams spang ba'i phyir yang 'bad par mi byed la/_sangs rgyas kyi chos rnams bskyed pa'i phyir yang spyod par mi byed do/_/'khor 
[\[106b.6\]]ba las yang dag par 'da' ba'i phyir dang /_mya ngan las 'das pa yongs su rdzogs par bya ba'i phyir spyod par mi byed do/_/mi dge ba'i chos yongs su 'grub par yang mi mthong la/_dge ba'i chos yang dag par 'grub pa yang mi mthong ngo /_/shes bya la ma gtogs par shes pa yang 
[\[106b.7\]]yang dag par mi mthong ste/_byang chub sems dpa' ni chos kyi dbyings dbyer med par spyod pa la mos pa yin te/_sred med kyi bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no/_/sred med kyi bu gzhan yang byang chub sems dpa' ni sems can 
[\[107a\]]
[\[107a.1\]]gyi khams tshad med pa dang /_chos kyi dbyings tshad med par yang mos la/_sems can gyi khams kyang zad par mi byed cing chud gzan pa'i phyir yang spyod par mi byed do/_/de ci'i phyir zhe na/_sems can gyi khams dang /_chos kyi dbyings de gnyis su med de 
[\[107a.2\]]gnyis su dbyer med cing mtshan nyid med pa'i phyir ro/_/chos kyi dbyings kyang 'phel ba yang med/_yongs su 'grib pa yang med la/_sems can gyi khams kyang 'phel ba yang med/_yongs su 'grib pa yang med do/_/chos kyi dbyings kyi mtshan nyid gang yin pa de ni 
[\[107a.3\]]sems can gyis khams kyi mtshan nyid kyang de nyid yin no/_/sred med kyi bu gzhan yang byang chub sems dpas chos thams cad mtshan nyid med par shes nas/_chos kyi dbyings dang /_sems can gyi khams zad pa'i phyir yang mi spyod/_'phel ba'i phyir yang mi spyod do/_/'di la yang 
[\[107a.4\]]dag pa ma yin par yongs su brtags pa las byung ba dang /_phyin ci log las byung ba dang /_rnam par bsgrubs pas nye bar gnas pa'i nyon mongs pa yongs su shes par bya ba'i phyir spyod kyi/_'khor ba'i gnod pa gzhig pa'i phyir dang /_bdag dang /_sems can dang /_srog dang /_
[\[107a.5\]]gang zag gzhig pa'i phyir spyod par mi byed de/_sred med kyi bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no//_//bam po bzhi pa ste tha ma/_'jam dpal gzhon nur gyur pas spyod pa'i le'u'i chos bstan pa 'di bshad pa na theg 
[\[107a.6\]]pa chen po la yang dag zhugs pa'i lha'i bu bcu drug gis mi skye ba'i chos la bzod pa thob bo/_/de nas tshan po che chen po dri ma med pa'i gzi brjid kyis chos kyi rnam grangs 'di la mchod pa'i las bya ba dang /_yongs su gzung ba'i phyir bcom ldan 'das chos kyi rnam grangs 'di la 
[\[107a.7\]]mos pa'i sems can gang dag lags pa de dag gi don thams cad 'grub par 'gyur lags so zhes ched du brjod pa ched du brjod do/_/de nas lha'i bu bdud bral gyis 'jam dpal gzhon nur gyur pa la 'di skad ces smras so/_/'jam dpal bdag gis kyang byang chub sems dpa' 
[\[107b\]]
[\[107b.1\]]sems dpa' chen pos ji ltar spyod na byang chub sems dpa'i spyad pa spyod pa la spobs so/_/'jam dpal gyis smras pa/_lha'i bu khyod kyis de'i dus la dbab par shes na spobs par gyis shig_/lha'i bus smras pa/_'jam dpal chos thams cad la spyod pa gang yin pa de ni byang chub sems 
[\[107b.2\]]dpa'i spyod pa'o/_/bdud thams cad kyi spyod pa gang yin pa de ni byang chub sems dpa'i spyod pa'o/_/sems can thams cad kyi spyod pa gang yin pa de ni byang chub sems dpa'i spyod pa'o/_/slob pa dang mi slob pa thams cad kyi spyod pa gang yin pa de ni byang chub sems dpa'i spyod pa'o/_/
[\[107b.3\]]rang sangs rgyas thams cad kyi spyod pa gang yin pa de ni byang chub sems dpa'i spyod pa'o/_/sangs rgyas thams cad kyi spyod pa gang yin pa de ni byang chub sems dpa'i spyod pa'o/_/de ci'i phyir zhe na/_byang chub sems dpa' sems dpa' chen pos thams cad la bslab dgos pa'i 
[\[107b.4\]]phyir ro/_/de nas byang chub sems dpa' sred med kyi bus lha'i bu bdud bral la 'di skad ces smras so/_/lha'i bu byang chub sems dpa' sems dpa' chen pos chos thams cad kyi spyod pa 'di la ji ltar spyad par bya/_lha'i bus smras pa/_sred med kyi bu byang chub sems dpa' sems 
[\[107b.5\]]dpa' chen pos ni sems can gyi spyod pa brgyad khri bzhi stong la bslab par bya ste/_sems can gyi spyod pa brgyad khri bzhi stong po gang zhe na/_'di lta ste/_'dod chags spyod pa rnams kyi nyi khri chig stong dang /_zhe sdang spyod pa rnams kyi nyi khri chig stong dang /_gti mug spyod pa rnams 
[\[107b.6\]]kyi nyi khri chig stong dang /_cha mnyam par spyod pa rnams kyi nyi khri chig stong ngo /_/byang chub sems dpa' sems dpa' chen pos sems can de dag thams cad kyi spyod pa de la yang 'jug par bya ste/_des 'dod chags spyod pa la spyad par bya zhing 'dod chags dang bral bar yang 
[\[107b.7\]]bya'o/_/zhe sdang spyod pa la spyad par bya zhing /_zhe sdang dang bral bar yang bya'o/_/gti mug spyod pa la spyad par bya zhing gti mug dang bral bar yang bya'o/_/nyes pa thams cad spyod pa la spyad par bya zhing /_nyes pa thams cad dang bral bar yang bya'o/_/byang chub sems dpa' gang spyad pa 
[\[108a\]]
[\[108a.1\]]thams cad la yang spyod la/_spyod pa thams cad kyis kyang mi gos pa dang /_sems can thams cad yongs su smin par bya ba'i phyir spyod pa thams cad kyang 'grub par snang ba'i byang chub sems dpa' de ni byang chub sems dpa'i spyad pa spyod pa yin no/_/byang chub sems dpa' 
[\[108a.2\]]sred med kyi bus smras pa/_lha'i bu ji ltar na bdud thams cad kyi spyod pa gang yin pa de byang chub sems dpa'i spyod pa yin/_lha'i bus smras pa/_byang chub sems dpas ni sems kyi 'jug pa rnams las bdud thams cad kyi spyod pa blta bar bya ste/_bdud kyi las byung ngo cog gi dbang du 
[\[108a.3\]]yang 'gro bar mi bya'o/_/bdud kyi las kyi nying mtshams sbyor bar yang mi bya'o/_/spyod pa thams cad la 'jug pa la yang sbyor bar bya'o/_/bdud gcig tu nges par yang bstan par bya ste/_de'i dbang du 'gro bar yang mi bya'o/_/des bdud kyi rnam par smin pa la yang bslab par bya ste/_bdud 
[\[108a.4\]]kyi las dang 'bral bar yang bya'o/_/smras pa/_lha'i bu ji ltar na slob pa dang /_mi slob pa dang /_rang sangs rgyas thams cad kyi spyod pa gang yin pa de byang chub sems dpa'i spyod pa yin/_smras pa/_rigs kyi bu 'di ltar byang chub sems dpas spyod pa thams cad ngo bo nyid med pa'i spyod pa dang /_
[\[108a.5\]]rnam par smin pa med pa'i spyod pa dang /_gnas pa med pa'i spyod pa dang /_'pho ba med pa'i spyod pa dang /_skye ba med pa'i spyod pa la mos pa rnams la sbyor bar bya'o/_/de nas lha'i bu bdud bral gyis bstan pa 'di bshad nas 'jam dpal gzhon nur gyur pa la 'di skad ces smras so/_/'jam 
[\[108a.6\]]dpal bdag gi spobs pa ni de tsam du bas kyis/_spyod pa bshad pa 'di las brtsams te rgyas par khyod spobs par mdzod cig_/de nas 'jam dpal gzhon nur gyur pas lha'i bu de la 'di skad ces smras so/_/lha'i bu byang chub sems dpa'i spyod pa ni yul thams cad las yang 
[\[108a.7\]]dag par 'das pa yin no/_/de ci'i phyir zhe na/_spyod pa de ni mig dang gzugs kyi yul du bgrang ba ma yin no/_/rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang chos kyi yul du bgrang ba ma yin te/_lha'i bu rnam grangs des kyang khyod kyis ci nas skyes bu 
[\[108b\]]
[\[108b.1\]]dam pa de dag gi spyod yul thams cad las yang dag par 'das pa yin par de ltar rig par bya'o/_/lha'i bu gzhan yang byang chub sems dpa' spyod pa gang la spyod na sangs rgyas bcom ldan 'das rnams mi mnyes par mi byed pa de ltar spyod pa'i byang chub sems dpa' ni byang chub sems 
[\[108b.2\]]dpa'i spyad pa la spyod pa yin no/_/lha'i bus smras pa/_'jam dpal byang chub sems dpas ji ltar spyad na sangs rgyas bcom ldan 'das rnams mnyes par bgyid/_'jam dpal gyis smras pa/_lha'i bu de bzhin gshegs pas ni chos thams cad yang dag par stong par mngon par rdzogs 
[\[108b.3\]]par sangs rgyas te/_gal te byang chub sems dpa' lta ba 'ga' zhig la mngon par zhen te/_tha na sangs rgyas kyi chos dang /_mya ngan las 'das pa'i lta ba la mngon par zhen na yang de bzhin gshegs pa rnams kyi sku slu ba yin no/_/lha'i bu de bzhin gshegs pas ni chos thams cad yang dag 
[\[108b.4\]]par mtshan ma med par mngon par rdzogs par sangs rgyas te/_gal te byang chub sems dpa' chos 'ga' zhig mtshan mar byed dam/_mtshan ma dang 'grogs par byed na sangs rgyas bcom ldan 'das rnams kyi sku slu ba yin no/_/de bzhin gshegs pas ni chos thams cad yang dag par smon 
[\[108b.5\]]pa med par mngon par rdzogs par sangs rgyas so/_/de bzhin gshegs pas ni chos thams cad mngon par 'dus ma byas pa dang /_yod pa ma yin pa dang /_ma byung ba dang /_ma skyes pa dang /_ma 'thon pa dang /_mtshan ma med pa dang /_mtshan nyid med pa dang /_ma 'ongs pa dang /_ma song ba dang /_mi 
[\[108b.6\]]gnas pa dang /_rang bzhin gyis yongs su dag pa dang /_rang bzhin gyis 'od gsal ba dang /_rang bzhin gyis yongs su mya ngan las 'das pa dang /_chos thams cad nam mkha' dang 'dra bar mngon par rdzogs par sangs rgyas te/_gal te byang chub sems dpa' chos sam/_chos kyi ngo bo nyid 
[\[108b.7\]]'ga' zhig la dmigs par byed na de bzhin gshegs pa dgra bcom pa yang dag par rdzogs pa'i sangs rgyas rnams kyi sku slu ba yin no/_/lha'i bu gal te byang chub sems dpas lta bar gyur pa thams cad stong pa nyid du yang dag par 'du ba dang /_lta bar gyur pa thams cad mtshan ma med par 
[\[109a\]]
[\[109a.1\]]yang dag par 'du ba dang /_lta bar gyur pa thams cad smon pa med par yang dag par 'du ba dang /_lta bar gyur pa thams cad khams gsum las yang dag par 'das par shes nas chos thams cad mngon par 'dus ma byas pa dang /_yod pa ma yin pa dang /_ma byung ba 
[\[109a.2\]]dang /_ma skyes pa dang /_ma 'thon pa dang /_mtshan ma med pa dang /_mtshan nyid med pa dang /_ma 'ongs pa dang /_ma song ba dang /_mi gnas pa dang /_rang bzhin gyis yongs su dag pa dang /_rang bzhin gyis 'od gsal ba dang /_rang bzhin gyis yongs su mya ngan las 'das pa dang /_chos 
[\[109a.3\]]thams cad nam mkha' dang 'dra ba dang /_rang bzhin gyis kun nas nyon mongs pa med par shes te/_de ltar na byang chub sems dpa' sangs rgyas bcom ldan 'das kyi sku mi slu ba yin no/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_
[\[109a.4\]]'jam dpal legs so legs so/_/khyod kyi tshig 'di legs par smras te/_de ltar spyod pa'i byang chub sems dpa' ni byang chub sems dpa'i spyad pa la spyod pa yin te/_lung bstan pa yang myur du thob par 'gyur ro/_/'jam dpal ngas mngon par shes te/_de bzhin gshegs pa mar 
[\[109a.5\]]me mdzad kyi sngon rol du dkar po'i spyod pa gang la ngas ma spyad pa ci yang med de/_'on kyang ngas lung bstan pa ma thob bo/_/de ci'i phyir zhe na/_'di ltar ngas mtshan ma dang bcas par spyad pa dang /_rtsol ba dang bcas par spyad pa dang /_dmigs pa dang bcas par spyad pa'i phyir ro/_/gang gi tshe 
[\[109a.6\]]ngas de bzhin gshegs pa dgra bcom pa yang dag par rdzogs pa'i sangs rgyas mar me mdzad mthong ba'i tshe spyod pa thams cad las yang dag par 'das te/_mthong ma thag tu bcom ldan 'das de'i spyod pa mthong ba ngas thob par gyur cing chos thams cad rang bzhin gyis ma skyes pa yang rtogs 
[\[109a.7\]]te/_de nas gdod ma 'ongs pa'i dus na khyod de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes bcom ldan 'das de bzhin gshegs pa mar me mdzad des lung bstan to/_/de nyid kyi tshe ngas mi skye ba'i chos rnams la bzod pa yang 
[\[109b\]]
[\[109b.1\]]thob bo/_/'jam dpal de lta bas na byang chub sems dpa' sems dpa' chen po myur du mi skye ba'i chos rnams la bzod pa thob par 'dod pa rnams kyis spyod pa'i le'u 'di la dmigs su med pa dang /_rtsol ba med pa'i chos la mos pa dang /_/rnam par grol ba la sbyor bar bya'o/_/
[\[109b.2\]]de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das gang thob par bgyi ba'i slad du bzod pa brnyes lags/_bcom ldan 'das kyis bka' stsal pa/_'jam dpal phung po dang /_khams dang /_skye mched thob par 
[\[109b.3\]]bya ba'i phyir bzod pa thob ste/_de yang chos thams cad thob par bya ba'i phyir bzod pa thob bo/_/'jam dpal bzod pa thob ces bya ba de ni mi zad pa'i chos nyid de thob pa'o/_/'jam dpal bzod pa thob ces bya ba de ni yang dag pa nyid kyi tshig [{]bla dgas [,]bla dwags [}]so/_/'jam 
[\[109b.4\]]dpal bzod pa thob pa de la ni 'jig rten gyi chos rnams kun tu spyod pa med do/_/so so'i skye bo'i chos rnams dang /_slob pa'i chos rnams dang /_mi slob pa'i chos rnams dang /_rang sangs rgyas kyi chos rnams dang /_byang chub sems dpa'i chos rnams dang /_sangs 
[\[109b.5\]]rgyas kyi chos rnams kun tu spyod pa med do/_/chos thams cad kun tu mi spyod pas na de'i phyir de la bzod pa thob pa zhes bya'o/_/bzod pa de ni chos thams cad kyi mtshan ma dang /_dmigs pa rnams kyi sgo nas skad cig pa ma yin te/_de bas na bzod pa zhes bya'o/_/
[\[109b.6\]]bzod pa 'di la ni mig dang /_rna ba dang /_sna dang /_lce dang /_lus dang /_yid du bgrang ba ci yang med do/_/rlom sems su bya ba yang med do/_/zad pa yang med de/_bzod pa de la ni zad pa yang med do/_/bzod pa de la ni yul yang med do/_/bzod pa de la ni yul 
[\[109b.7\]]dang bral ba yang med de/_de bas na bzod pa zhes bya'o/_/bzod pa bstan pa 'di bshad pa na/_byang chub sems dpa' lnga brgyas mi skye ba'i chos la bzod pa thob ste/_tshig 'di skad du bdag cag gis ni bsod nams thams cad bsdus pa'i ting nge 'dzin 'di gnas 
[\[110a\]]
[\[110a.1\]]par 'gyur ba'i bya ba byas so/_/dpe med pa'i chos thams cad kyang yongs su rdzogs par byas so/_/bcom ldan 'das byang chub sems dpa' rnams kyis ni zab mo'i gnas thams cad gus par mnyan par bya'o/_/bsgom par bya'o/_/zhes 
[\[110a.2\]]smras so/_/de nas byang chub sems dpa' sred med kyi bus 'jam dpal gzhon nur gyur pa la 'di skad ces smras so/_/'jam dpal ji ltar na byang chub sems dpa' sems dpa' chen po rnams chos zab mo 'di dag la yongs su sbyang ba byas pa yin/_'jam dpal gyis 
[\[110a.3\]]smras pa/_sred med kyi bu gang gi tshe byang chub sems dpa' rnams kyis chos thams cad ma byas pa dang /_ma bsgyur bar shes na sred med kyi bu de tsam gyis na byang chub sems dpa' rnams yongs su sbyang ba byas pa yin no/_/gang gi tshe chos thams cad mngon par 'dus 
[\[110a.4\]]ma byas par shes pa dang /_byas pa la mi 'gyod pa dang /_ma byas pa la yang rmongs pa med na de'i tshe byang chub sems dpa' rnams yongs su sbyang ba byas pa yin no/_/bya ba la yang sbyor ba dang /_byas pa la byas pa mi gzo ba las byas pa gzo bar byed pa dang /_bkur 
[\[110a.5\]]sti byas pa dang /_bkur sti ma byas pas kyang sro sos pa dang /_sro shi bar mi 'gyur ba dang /_byed pa po dang /_tshor ba po yang mi dmigs la/_yongs su sbyang ba yang byas pa dang /_sbyin pa yang sbyin zhing /_de yang byang chub tu yongs su sngo bar byed la yongs su 
[\[110a.6\]]sbyang ba yang byas pa dang /_sbyin pa dang /_byang chub dang /_bdag dang /_pha rol kyang mi dmigs la/_yongs su sbyang ba yang byas pa dang /_tshul khrims kyang srung bar byed/_bzod pa yang sgom par byed/_brtson 'grus kyang rtsom par byed/_bsam gtan 
[\[110a.7\]]yang sten par byed/_shes rab kyang sgom par byed cing byang chub tu yang yongs su sngo bar byed la/_shes rab de yang dmigs par mi byed/_byang chub dang /_bdag dang /_pha rol yang dmigs par mi byed pa'i byang chub sems dpa' de dag ni yongs su sbyang ba byas 
[\[110b\]]
[\[110b.1\]]pa yin par rig par bya'o/_/lus dang ngag dang yid kyi dge ba rnams mi dmigs pa gang yin pa de yang byang chub sems dpa' rnams kyi yongs su sbyang ba byas pa yin no/_/lus dang ngag dang yid kyi tshogs la mkhas pa mi dmigs pa gang yin pa de yang byang chub sems dpa' 
[\[110b.2\]]rnams kyi yongs su sbyang ba byas pa yin no/_/de nas byang chub sems dpa' rtag tu brtson 'grus brtan gyis 'jam dpal gzhon nur gyur pa la 'di skad ces smras so/_/'jam dpal bdag kyang ji ltar byang chub sems dpa' yongs su sbyang ba byas pa yin pa la spobs so/_/
[\[110b.3\]]'jam dpal gyis smras pa/_rigs kyi bu khyod kyis de'i dus la da bab par shes na spobs par gyis shig_/byang chub sems dpa' rtag tu brtson pa brtan gyis smras pa/_'jam dpal gang gi tshe byang chub sems dpas tha na sems can gcig tsam sangs rgyas kyi bstan 
[\[110b.4\]]pa la 'jug par byed na yang byang chub sems dpa' yongs su sbyang ba byas pa yin no/_/gang gi zas za ba'am/_gang las len par byed pa'am/_gang la sbyin par byed pa de dag byang chub la 'dzud par byed na/_gnyis ka la byang chub sems dpa'i yon dag par 'gyur 
[\[110b.5\]]ro/_/chos sgrub pa la btsud na yang sbyin pa po dang /_len pa po gnyis ka la byang chub sems dpa'i yon dag par 'gyur ro/_/gang gi tshe byang chub sems dpa' sems can gzhan dag la sangs rgyas kyi sgra sgrogs par byed cing /_chos kyi sgra dang /_dge 'dun 
[\[110b.6\]]gyi sgra sgrogs par byed la/_bdag nyid kyang /_sangs rgyas dang /_chos dang /_dge 'dun rjes su dran bzhin du sbyin pa sbyin par byed pa dang /_sbyin pa'am/_tshul khrims sam/_bzod pa'am/_brtson 'grus sam/_bsam gtan nam/_shes rab yid la 
[\[110b.7\]]byed dam/_gzhan dag la pha rol tu phyin pa drug sgrogs par byed cing /_sems can rnams la sems par byed la/_dge ba'i rtsa ba de yang sems can de dag dang thun mong du byas nas/_byang chub tu yongs su sngo bar byed na byang chub sems dpa' yongs su sbyang ba byas pa 
[\[111a\]]
[\[111a.1\]]yin te/_de'i tshe zas longs spyod pa'i 'os yin no/_/byang chub sems dpa' gang bzod pa sgom pa na/_chom rkun pa rnams dang /_rigs ngan yan chad kyis spyos shing brgyad bkag kyang 'khrug par mi 'gyur/_gnod sems mi byed de/_sems 
[\[111a.2\]]can de dag nyid kyi dga' ba bskyed pa'i phyir brtson 'grus rtsom zhing /_stobs dang /_brtson 'grus dang /_mthu chen po skyed par byed na/_de'i tshe byang chub sems dpa' byang chub sems dpa'i spyod pa la yongs su sbyang ba byas pa yin par rig par bya'o/_/gal te byang 
[\[111a.3\]]chub sems dpa' dbyig bye ba phrag brgya'am/_gling bzhi pa'i 'jig rten gyi khams dbyig thams cad kyis yongs su bkang ba byin te/_brid na yang shes bzhin du [{]brdzun [,]rdzun [}]du mi smra la/_gzhan dag gis chos dris na yang gzing gzing ba'i tshig mi smra zhing /_
[\[111a.4\]]chos la skur pa btab nas/_chos ma yin par smra bar mi byed na byang chub sems dpa' yongs su sbyang ba byas pa yin par rig par bya'o/_/gal te byang chub sems dpa' zhag bdun gyi bar du zan chad nas kha zas bstabs na yang thams cad mkhyen pa nyid kyi sems 
[\[111a.5\]]'ba' zhig de la mngon du 'gyur zhing /_sems can thams cad rab tu dgrol bar bya ba 'ba' zhig gi phyir de la byang chub kyi sems mngon du 'gyur na/_byang chub sems dpa' yongs su sbyang ba byas pa yin par rig par bya'o/_/'jam dpal gzhan yang byang chub 
[\[111a.6\]]sems dpa' chos nyan pa'i phyir sa gzhi mtshon cha gtams pa'am/_mes gang ba rgal te 'gro bar byed la/_lus phangs pa'am/_srog phangs par mi byed de/_phung po dang /_khams dang /_skye mched rnams ni rnyed par sla'i/_sangs rgyas bcom ldan 
[\[111a.7\]]'das rnams ni rnyed par dka'o/_/chos ston pa ni rnyed par dka'o/_/chos la gus pa'i sems can dag kyang rnyed par dka'o/_/snyam du de ltar yang slob ste/_gal te de lta bur 'dzin pa la zhugs na byang chub sems dpa' yongs su sbyang ba byas pa yin par rig 
[\[111b\]]
[\[111b.1\]]par bya'o/_/'jam dpal gzhan yang gal te byang chub sems dpa' tshig bzhi pa'i tshigs su bcad pa gcig gam/_sdom pa'am/_chos kyi gdams ngag gis ni ches yi rangs par 'gyur la/_'khor los sgyur ba'i rgyal srid kyis ni yi rangs par mi 'gyur ba 
[\[111b.2\]]dang /_/sems can gcig la yang tshig bzhi pa'i tshigs su bcad pa bsgrags pas ni ches yi rangs par 'gyur la/_brgya byin du 'gyur ba thob pas ni de lta ma yin na byang chub sems dpa' yongs su sbyang ba byas pa yin no/_/'jam dpal gzhan yang byang 
[\[111b.3\]]chub sems dpa' dud 'gro'i skye gnas su gyur pa khyi la sbyin pa byed pas ni ches yi rangs par 'gyur la/_tshangs par 'gyur ba thob pas ni ma yin na byang chub sems dpa' yongs su sbyang ba byas pa yin par rig par bya'o/_/'jam dpal gzhan yang gal 
[\[111b.4\]]te byang chub sems dpa' thos pa la gnas pa'i rnyed pa gcig cig thams cad mkhyen pa nyid du yongs su bsngos pas ni ches yi rangs par 'gyur la/_nor gyi phung po dpag tu med pas ni de lta ma yin pa dang /_thams cad mkhyen pa nyid kyi sems kyis ni ches yi rangs 
[\[111b.5\]]par 'gyur la/_stong gsum gyi stong chen po'i 'jig rten gyi khams rin po che sna bdun gyis yongs su bkang bas ni de lta ma yin pa dang /_dge ba'i rtsa ba gcig cig sems kyis byang chub tu yongs su bsngos pas/_byang chub tu dmigs pa/_sems can thams 
[\[111b.6\]]cad la phan pa dang /_bde ba'i phyir yongs su bsngos pas ni ches yi rangs par 'gyur la/_rnyed pa dang /_bkur sti dang /_tshigs su bcad pa thams cad kyis ni yi rangs par mi 'gyur te/_de ltar spyod na byang chub sems dpa' yongs su sbyang ba byas pa yin par rig 
[\[111b.7\]]par bya'o/_/'jam dpal gzhan yang byang chub sems dpas ni sems can yongs su smin par bya ba'i phyir rtag tu brtson par bya'o/_/byang chub sems dpas ni thos pa mang po btsal ba'i phyir mthu rtsal brtan por bya'o/_/byang chub sems dpas ni yan lag dang /_
[\[112a\]]
[\[112a.1\]]nying lag yongs su gtang bas mthu dang ldan par bya'o/_/byang chub sems dpas ni 'jig rten gyi chos rnams dang du len par spro bar bya'o/_/byang chub sems dpas ni srog gi phyir yang bslab pa yongs su mi gtang bas spyod pa la blo dang ldan par 
[\[112a.2\]]bya'o/_/byang chub sems dpas ni ngan du smras pa'i tshig dang du len pa'i ngang tshul can gyis bzod pa'i stobs dang ldan par bya'o/_/byang chub sems dpas ni sangs rgyas kyi zhing yongs su dag pa yongs su gzung bas le lo med par bya'o/_/byang chub sems dpas ni 
[\[112a.3\]]byang chub kyi sems dang mi 'bral bas rtse gcig tu bya'o/_/byang chub sems dpas ni pha rol tu phyin pa drug yongs su btsal bas byang chub kyi sems mi brjed par bya'o/_/byang chub sems dpas ni rang gi don la brtson pa dang ldan pa dang /_sems can thams cad 
[\[112a.4\]]yongs su mi gtang ba dang /_sems can thams cad kyi skabs dbye ba'i phyir mi 'phrogs par bya'o/_/byang chub sems dpas ni sangs rgyas kyi rigs mi 'chad par bya ba'i phyir dam bcas pa la brtan par bya'o/_/byang chub sems dpas ni lus dang ngag 
[\[112a.5\]]dang yid drang po yongs su dag pas g.yo thams cad yongs su spang bar bya'o/_/byang chub sems dpas ni sems can skyabs su 'ongs pa yongs su bskyab pa'i phyir shin tu dkar ba'i phyogs gcig tu nges par bya'o/_/byang chub sems dpas ni lus dang srog la 
[\[112a.6\]]ma chags pas mi blta bar bya'o/_/byang chub sems dpas ni tshur shog 'ongs pa legs so zhes smra bas 'jam por bya'o/_/byang chub sems dpas ni khro gnyer med pa'i bzhin gyis gsong por smra bar bya'o/_/byang chub sems dpas ni rjes su chags pa 
[\[112a.7\]]dang /_khong khro ba med pas sa dang 'dra bar bya'o/_/byang chub sems dpas ni 'grogs na bde bas des bar bya'o/_/byang chub sems dpas ni 'thun par 'dzin pas bka' blo bde bar bya'o/_/byang chub sems dpas ni sems can thams cad la 'dud pas nga rgyal 
[\[112b\]]
[\[112b.1\]]gzhom par bya'o/_/byang chub sems dpas ni nga rgyal bcag pas khyi dang 'dra bar bya'o/_/byang chub sems dpas ni sngon dam bcas pa nyams su lon par byed pas slu ba med par bya'o/_/byang chub sems dpas ni sems can thams cad la sems snyoms par bya'o/_/
[\[112b.2\]]byang chub sems dpas ni 'byung po thams cad la byams pa'i sems su bya'o/_/byang chub sems dpas ni sems can thams cad kyi don la mngon par brtson pas snying rje chen po dang ldan par bya'o/_/byang chub sems dpas ni sangs rgyas kyi chos dang dge ba'i rtsa ba thams cad 
[\[112b.3\]]yongs su btsal ba la mngon par brtson pas sems dga' bar bya'o/_/byang chub sems dpas ni 'dod pa'i yon tan gyi dga' ba dang rtse ba thams cad la mi lta bas btang snyoms su ldan par bya'o/_/byang chub sems dpas ni rang gi lus dang srog yongs su gtong bas ser 
[\[112b.4\]]sna med par bya'o/_/byang chub sems dpas ni yongs su gzung ba'i dngos po rnams la bdag gir 'dzin pa med par bya'o/_/byang chub sems dpas ni yongs su rtog pa dang lta bar gyur pa thams cad dor ba'i sems su bya'o/_/byang chub sems dpas ni nor bdun 
[\[112b.5\]]gyi nor chen pos phyug par bya'o/_/byang chub sems dpas ni sgrub pa la gnas pas brtan pa dang ldan par bya'o/_/byang chub sems dpas ni sangs rgyas kyi yon tan mtha' yas pa tshol bas chog mi shes par bya'o/_/byang chub sems dpas ni pha rol tu phyin pa rnams 
[\[112b.6\]]kyis yongs su rdzogs par bya'o/_/byang chub sems dpas ni bdud bzhi las rnam par rgyal bas dpa' bar bya'o/_/byang chub sems dpas ni sems can thams cad kyi nyon mongs pa'i nad zhi bar bya ba la mkhas pas sman pa'i rgyal por bya'o/_/byang chub sems dpas ni 
[\[112b.7\]]byang chub kyi sems dang ma bral bas yon gnas su bya'o/_/byang chub sems dpas ni sems can thams cad la lta bas bsod nams kyi zhing du bya'o/_/byang chub sems dpas ni 'jig rten gyi chos thams cad kyi 'dam gyis mi gos pas pad ma lta bur bya'o/_/byang chub 
[\[113a\]]
[\[113a.1\]]sems dpas ni sems can thams cad sgrol bas gru dang 'dra bar bya'o/_/byang chub sems dpas ni rab dang 'bring dang tha ma la mi brnyas pas zam pa lta bur bya'o/_/byang chub sems dpas ni dam pa'i chos kyi chu mi zad pa'i bsam pas chu mig dang /_mtsho 
[\[113a.2\]]dang /_mtsho bran dang /_mtshe'u lta bur bya'o/_/byang chub sems dpas ni thos pa la rtse gcig pas chog mi shes pas rgya mtsho lta bur bya'o/_/byang chub sems dpas ni bskyod du med pas lhun po lta bur bya'o/_/byang chub sems dpas ni sgo'i them pa'i rten lta bus 
[\[113a.3\]]shin tu brtan par bya'o/_/byang chub sems dpas ni phun sum tshogs pa thams cad la lhag par chags pa med par bya'o/_/byang chub sems dpas ni sems yongs su sgyur ba la mkhas pas dbang dang ldan par bya'o/_/byang chub sems dpas ni rgya chen po la mos pas rgyal 
[\[113a.4\]]po lta bur bya'o/_/byang chub sems dpas ni sems can thams cad kyis bsten pa'i 'os su gyur pas brgya byin lta bur bya'o/_/byang chub sems dpas ni chos thams cad kyi bdag po byed pas tshangs pa lta bur bya'o/_/byang chub sems dpas ni gtan du bde ba'i mya ngan 
[\[113a.5\]]las 'das pa la 'god pas sems can thams cad kyi bde ba bsgrub par bya'o/_/byang chub sems dpas ni sems can thams cad la phan pa dang bde ba'i dngos po bstabs pas pha ma dang 'dra bar bya'o/_/byang chub sems dpas ni dge ba dang mi dge ba'i chos thams cad 
[\[113a.6\]]kyis ma nyams ma smas par bya'o/_/byang chub sems dpas ni mdza' bshes dang dgra rnams la sems snyoms pas zhe 'gras pa med par bya'o/_/byang chub sems dpas ni skye ba'i gnas thams cad la yid brtan par mi bya'o/_/byang chub sems dpas ni lhug par gtong 
[\[113a.7\]]bas chos kyi sbyin bdag bya'o/_/byang chub sems dpas ni bag yod pas rgyags pa dang /_bag med pa thams cad dang bral bar bya'o/_/'jam dpal byang chub sems dpas ni byang chub sems dpa'i spyod pa tshol ba dang /_spyod pa dang /_sdom pa dang /_bslab pa dang /_brtson 
[\[113b\]]
[\[113b.1\]]'grus rnams la bag yod pas bla na med pa yang dag par rdzogs pa'i byang chub mngon par rdzogs par 'tshang rgya bar nus so/_/de nas bcom ldan 'das kyis byang chub sems dpa' rtag tu brtson pa brtan pa la legs so zhes bya ba byin te/_rigs kyi bu legs so legs so/_/
[\[113b.2\]]byang chub sems dpa' rnams kyi spyod pa gnas pa la mkhas pa 'di khyod kyis legs par smras so/_/rigs kyi bu byang chub sems dpa' sems dpa' chen po bsod nams thams cad bsdus pa'i ting nge 'dzin 'di thob par 'dod pas ni bsod nams ma yin pa thams cad dang 
[\[113b.3\]]bral bar bya ba dang /_bsod nams thams cad yongs su gzung ba la brtson par bya'o/_/de nas bcom ldan 'das la byang chub sems dpa' sred med kyi bus 'di skad ces gsol to/_/bcom ldan 'das bsod nams thams cad bsdus pa'i ting nge 'dzin 'di thob pa'i byang chub 
[\[113b.4\]]sems dpa'i rnam pa ni gang dag lags/_rtag ni gang dag lags/_mtshan ma ni gang dag lags/_yon tan ni gang dag lags/_phan yon ni gang dag lags/_de nas bcom ldan 'das kyis byang chub sems dpa' sred med kyi bu la 'di skad ces bka' stsal to/_/
[\[113b.5\]]rigs kyi bu bsod nams thams cad bsdus pa'i ting nge 'dzin 'di thob pa'i byang chub sems dpa' ni mi khom pa brgyad las log pas na ngan song dang bral ba yin no/_/bsams pa tsam gyis thams cad 'grub pas na dbul ba thams cad yang dag par chad pa yang yin no/_/
[\[113b.6\]]skyes bu chen po'i mtshan sum cu rtsa gnyis kyis legs par brgyan pas na dbang po tshang ba yang yin no/_/mi zad pa'i chos nyid kyis na spobs pa thob pa yang yin no/_/brjed ngas pa med pas na gzungs thob pa yang yin no/_/chos kyi 'khor lo bskor bas na bsod 
[\[113b.7\]]nams thams cad kyis mtho ba yang yin no/_/brgya byin dang /_tshangs pa dang /_'jig rten skyong gi dbang thob pas na sems can thams cad kyi mchod pa'i gnas kyi dbang bskur ba thob pa yang yin no/_/mngon par shes pa ma nyams pas na mngon par shes pa thob pa yang 
[\[114a\]]
[\[114a.1\]]yin no/_/skye ba'i gnas thams cad du dbang thob pa yang yin no/_/chos kyi nor thams cad rnam par 'phel bas na thabs kyis mdzod mi zad pa yang yin no/_/sdig pa'i lta ba dang bral bas na shes rab kyis kun tu lta ba yang yin no/_/nyan thos 
[\[114a.2\]]dang rang sangs rgyas kyi sa la 'dod pa med pa yang yin no/_/nyan thos dang rang sangs rgyas thams cad kyi 'dul ba po yang yin no/_/sems can thams cad yongs su smin par bya ba'i phyir dbang po la mkhas pa yang yin no/_/bsam gtan dang /_ting nge 'dzin 
[\[114a.3\]]dang /_snyoms par 'jug pa dang /_rnam par thar pa'i sgo rnams la rnam par rtse ba yang yin no/_/gtong ba la mos pas na ma bstan pa'i sbyin pa dang ldan pa yang yin no/_/sdom pa gsum yongs su dag pas na ma bstan pa'i tshul khrims can yang yin no/_/
[\[114a.4\]]sems kyi rgyud la byams pa mngon par bsgrubs pas na bzod pa dpag tu med pa dang ldan pa yang yin no/_/yid skyo ba med pas na sems can thams cad la brtson 'grus rtsom pa yang yin no/_/dben pa la mos pas na bsam gtan gyi pha rol tu son pa yang yin no/_/
[\[114a.5\]]sems can thams cad yongs su smin par bya ba'i phyir 'dod pa'i khams su yang skye bar 'gyur ro/_/sgra dang sgra ma yin pa so sor brtag pa la mkhas pas na shes rab kyis rnam par grol ba rnam par dag pa dang ldan pa yang yin no/_/ya nga ba'i lam yongs su spangs 
[\[114a.6\]]pas na mig dang ldan pa yang yin no/_/chos nyid dang sangs rgyas mthong ba dang yang ma bral ba yin no/_/stong pa nyid dang /_mtshan ma med pa dang /_smon pa med pa dang /_mngon par 'du byed pa med pa dang /_ma byung ba dang /_ma skyes pa dang /_dngos 
[\[114a.7\]]po med pa'i sgra dang yang ma bral ba yin no/_/sangs rgyas kyis gsungs pa thams cad kyang 'dzin to/_/phyir mi ldog pa'i byang chub sems dpa'i dge 'dun mthong ba dang yang mi 'bral ba yin no/_/sangs rgyas kyi zhing gi yon tan thams cad yongs su 'dzin pas na 
[\[114b\]]
[\[114b.1\]]sgrib pa med par grol ba yang yin no/_/bdud bzhi spangs pas na bdud dang phyir rgol ba bcom pa yang yin no/_/phyir mi ldog pa'i chos can yin pas na zab mo bzod pa yang yin no/_/sangs rgyas kyi chos kyi cho 'phrul gyis na mngon par shes pa myur ba yang yin no/_/
[\[114b.2\]]de ni ma thos pa'i chos kyi rgyun kyang rnam par rig par yang 'gyur ro/_/sangs rgyas kyi zhing gi yon tan yongs su dag pa rgya chen po thams cad yongs su 'dzin pas na bsam pa thams cad dang ldan pa yang yin no/_/de'i bag chags kyi nying mtshams sbyor ba thams cad kyang 
[\[114b.3\]]phyir log pa yang yin no/_/lus dang /_gzugs dang /_lus kyi ngo bo thams cad kun tu ston pas na yid las byung ba'i gnas dang /_lus nges pa yang yin no/_/phas kyi rgol ba thams cad kyis kyang mi tshugs pa yang yin no/_/sangs rgyas bcom ldan 
[\[114b.4\]]'das rnams kyi dam pa'i chos yongs su 'dzin pa yang yin no/_/dam pa'i chos kun tu bsrung ba'i phyir/_lus dang srog yongs su gtong ba yang yin no/_/sangs rgyas kyi yul yang ston la/_gtan du yongs su mya ngan las 'das pas yongs su mya ngan las 'da' 
[\[114b.5\]]bar yang mi byed do/_/'khor gyis bag tsha ba dang /_'jigs pa dang bral bas na mi 'jigs pa thob pa yang yin no/_/bya ba thams cad kyang shes pas byed kyi nga rgyal gyis byed pa ma yin no/_/sgyu ma lta bu'i ting nge 'dzin la rnam par 'phrul pas na bkod pa chen po dang 
[\[114b.6\]]ldan pa yang yin no/_/gnod pa thams cad dang bral bas na mi g.yo ba'i shugs thob pa yang yin no/_/sangs rgyas kyi zhing thams cad du tshig gis shin tu go bar byed pas na sgra'i tshogs yongs su dag pa yang yin no/_/bdud kyi dpung thams cad 'joms pas na 
[\[114b.7\]]sems dpa' ba yang yin no/_/sangs rgyas kyi zhing thams cad g.yo bar byed pas na/_rdzu 'phrul gyis rnam par 'phrul pa'i pha rol tu phyin pa yang yin no/_/don dang /_chos dang /_nges pa'i tshig dang /_spobs pa phun sum tshogs pas na so so yang dag par 
[\[115a\]]
[\[115a.1\]]rig pa thob pa yang yin no/_/bag yod pas na thogs pa med pa'i ye shes la mos pa yang yin no/_/sems can thams cad la thams cad mkhyen pa'i ye shes yang dag par ston pas na/_sangs rgyas kyi phrin las la nye bar gnas pa yang yin no/_/
[\[115a.2\]]sred med kyi bu de ltar na/_byang chub sems dpa' bsod nams thams cad bsdus pa'i ting nge 'dzin 'di la nges par 'gyur ba gang yin pa de dag gi rnam pa ni de dag yin no/_/rtags ni de dag yin no/_/mtshan ma ni de dag yin no/_/yon tan dang /_phan yon ni de dag 
[\[115a.3\]]yin no/_/de nas bcom ldan 'das la byang chub sems dpa' sred med kyi bus 'di skad ces gsol to/_/bcom ldan 'das sems can thams cad kyis kyang bsod nams thams cad bsdus pa'i ting nge 'dzin 'di thob par gyur cig_/byang chub sems dpa' rnams 
[\[115a.4\]]kyang ci nas ting nge 'dzin 'di thob nas nyan thos dang /_rang sangs rgyas thams cad la ma mchis pa'i yon tan dang /_phan yon gang dag lags pa 'di dag dang ldan par gyur cig_/bcom ldan 'das sems can gang dag ting nge 'dzin rin po che 'di rna lam du mi thos 
[\[115a.5\]]pa dang /_thos na yang mos par mi 'gyur ba de dag ni bdud kyis byin gyis brlabs pa lags so/_/bcom ldan 'das kyis bka' stsal pa/_sred med kyi bu de de bzhin te/_khyod tshig ji skad zer ba bzhin no/_/gzhan yang byang chub sems dpa' gang dag ting nge 
[\[115a.6\]]'dzin 'dis nges par byung ba rnams dang /_nges par 'byung ba rnams dang /_nges par 'byung bar 'gyur ba de dag ni yon tan dpag tu med pa dang ldan pa dang /_yon tan bsam gyis mi khyab pa dang ldan pa yin no/_/de nas byang chub sems dpa' sred med kyi 
[\[115a.7\]]bus 'jam dpal gzhon nur gyur pa la 'di skad ces smras so/_/'jam dpal byang chub sems dpa' sems dpa' chen po ting nge 'dzin 'di thob par 'dod pas chos gang dag la sbyor bar bya/_'jam dpal gyis smras pa/_sred med kyi bu byang chub sems dpa' 
[\[115b\]]
[\[115b.1\]]sems dpa' chen po ting nge 'dzin 'di thob par 'dod pas ni so so skye bo'i chos rnams kyang chud mi gzan pa dang /_sangs rgyas kyi chos rnams kyang 'thob par mi bya ba'i phyir sbyor bar bya'o/_/ci nas chos dang chos ma yin pa la sbyor bar yang mi bya/_'bral bar 
[\[115b.2\]]yang mi bya ba de ltar des sbyor bar bya'o/_/ci nas 'khor ba'i khongs su yang gtogs la/_'khor bar bya ba'i phyir yang slob par mi byed pa dang /_'khor ba'i nye ba'i nyon mongs pas kyang nyon mongs par mi 'gyur ba dang /_mya ngan las 'da' ba'i phyir yang 
[\[115b.3\]]slob la/_nyan thos dang /_rang sangs rgyas kyi yongs su mya ngan las 'das pas kyang yongs su mya ngan las 'da' bar mi byed pa de ltar des sbyor bar bya'o/_/gzhan yang sred med kyi bu byang chub sems dpa' sems dpa' chen po ting nge 'dzin 'di thob par 'dod 
[\[115b.4\]]pas ni/_bsod nams thams cad yang dag par 'byung ba la bslab par bya ste/_zag pa dang bcas pa dang /_zag pa med pa'i bsod nams dag la yang rnam par rtog pa bskyed par mi bya'o/_/kha na ma tho ba dang bcas pa dang /_kha na ma tho ba med pa dang /_
[\[115b.5\]]'dus byas dang /_'dus ma byas dang /_'jig rten pa dang /_'jig rten las 'das pa'i bsod nams dang /_bsod nams ma yin pa dag la yang rnam par rtog pa bskyed par mi bya'o/_/des chos kyi dbyings su yang dag par 'du ba'i bsod nams thams 
[\[115b.6\]]cad la mos par bya'o/_/des bsod nams dang /_mi g.yo ba'i 'du byed rnams la mtshan nyid gcig par 'jug par bya'o/_/des sems can thams cad kyi bsod nams kyang 'di dang 'dra bar blta bar bya ste/_'khor ba med par nyams su myong ba'i phyir 
[\[115b.7\]]ro/_/sangs rgyas gcig gi bsod nams dang /_sangs rgyas thams cad kyi bsod nams kyang 'dra bar blta bar bya'o/_/'on kyang 'dra ba dang mi 'dra ba yang cung zad kyang blta bar mi bya ste/_chos kyi dbyings la khyad par med pa'i phyir ro/_/so so'i skye bo'i bsod 
[\[116a\]]
[\[116a.1\]]nams gang dag yin pa dang /_slob pa'i bsod nams gang dag yin pa dang /_mi slob pa'i bsod nams gang dag yin pa dang /_rang sangs rgyas kyi bsod nams gang dag yin pa dang /_byang chub sems dpa'i bsod nams gang dag yin pa dang /_yang 
[\[116a.2\]]dag par rdzogs pa'i sangs rgyas kyi bsod nams gang dag yin pa de dag thams cad kyang yang dag pa ma yin pa/_dngos po med pa/_yul na mi gnas pa/_phyogs na mi gnas pa yin par mos par bya'o/_/bsod nams thams cad kyang sems can thams 
[\[116a.3\]]cad dang 'brel bar mos par bya'o/_/rigs kyi bu 'di lta ste/_dper na gzugs gang ci'ang rung ba de dag thams cad ni 'byung ba chen po bzhi po dag dang /_'byung ba chen po bzhi po rgyur byas pa'i gzugs zhes bya'o/_/de bzhin du byang chub sems dpa' sems 
[\[116a.4\]]dpa' chen pos bsod nams kyang thams cad du 'brel bar mos par bya'o/_/bsod nams kyis rgyags par yang mi bya ste/_rtag tu mi zad pa'i chos nyid yin pa'i phyir ro/_/sred med kyi bu byang chub sems dpa' sems dpa' chen po ting nge 'dzin rin po che 'di 
[\[116a.5\]]'thob par 'dod pas ni bsod nams mi zad pa dang /_tshad med pa rnam pa bzhis skrag par mi bya ste/_bzhi gang zhe na/_'di lta ste/_sems can thams cad la snying rje chen po tshad med pa dang /_sangs rgyas kyi zhing tshad med pa dang /_sangs rgyas 
[\[116a.6\]]kyi ye shes tshad med pa dang /_sems can thams cad kyi sems kyi spyod pa la 'jug pa tshad med pa ste/_sred med kyi bu bzhi po de dag gis byang chub sems dpa' skrag par mi bya'o/_/byang chub sems dpa' sems dpa' chen pos bsam gyis mi khyab pa 
[\[116a.7\]]bzhi la mos par bya ste/_bzhi gang zhe na/_'di lta ste/_las rnams kyi las kyi rnam par smin pa bsam gyis mi khyab pa dang /_sems can rnams kyi spyod pa'i yul tha dad pa bsam gyis mi khyab pa dang /_sangs rgyas bcom ldan 'das rnams kyi sangs rgyas kyi 
[\[116b\]]
[\[116b.1\]]rnam par thar pa bsam gyis mi khyab pa dang /_byang chub sems dpa' rnams kyi 'gro bar skye ba yongs su dag pa'i yul bsam gyis mi khyab pa ste/_sred med kyi bu byang chub sems dpa' sems dpa' chen pos bsam gyis mi khyab pa bzhi po de dag la mos par 
[\[116b.2\]]bya'o/_/rigs kyi bu de ltar mos pa'i byang chub sems dpas ni mi zad pa bzhi thob par 'gyur te/_bzhi gang zhe na/_'di lta ste/_bsod nams mi zad pa dang /_smon lam yongs su rdzogs pa mi zad pa dang /_thogs pa med pa'i spobs pa mi 
[\[116b.3\]]zad pa dang /_bsod nams dang ye shes mi zad pa ste/_sred med kyi bu byang chub sems dpas mi zad pa bzhi po de dag thob par 'gyur ro/_/sred med kyi bu byang chub sems dpas chos bzhi la sbyor bar bya ste/_bzhi gang zhe na/_'di lta ste/_dge ba'i 
[\[116b.4\]]rtsa ba'i tshogs kyis chog mi shes pa dang /_chos ston pas chog mi shes pa dang /_yongs su bsngo ba shin tu rdzogs pa la mkhas pas chog mi shes pa dang /_sangs rgyas kyi zhing gi yon tan thams cad bdag gi zhing du 'jug par bya bas chog mi shes 
[\[116b.5\]]pa ste/_sred med kyi bu bzhi po de dag la sbyar bar bya'o/_/de nas byang chub sems dpa' sred med kyi bus 'jam dpal gzhon nur gyur pa la 'di skad ces smras so/_/'jam dpal bsod nams thams cad bsdus pa'i ting nge 'dzin 'di byang chub sems 
[\[116b.6\]]dpa' sems dpa' chen po khyim pa'am/_rab tu byung ba ji lta bu dag gi lag tu 'ong bar 'gyur/_glegs bam du byed pa'am/_kha ton du byed pa'am/_nges par sems pa'i bzod pa dang ldan par 'gyur/_'jam dpal gyis smras pa/_sred med 
[\[116b.7\]]kyi bu byang chub sems dpa' sems dpa' chen po gang dag gi rna lam du tha na ting nge 'dzin 'di grag par 'gyur ba'am/_lag tu 'ong ba'am/_glegs bam du byed pa'am/_kha ton du byed la/_de yang spong bar mi byed pa de dag ni khyim na gnas pa 
[\[117a\]]
[\[117a.1\]]zhes nga mi smra ste/_de dag ni rab tu byung ba kho na yin par brjod par bya'o/_/de ci'i phyir zhe na/_'di ltar byang chub sems dpa' ting nge 'dzin 'di khong du chud par bya ba'i phyir/_brtson pa rnams ni 'du shes thams cad dang bral bar 
[\[117a.2\]]'gyur te/_gnas pa gang dang gang gis gnas pa de dang /_des bsod nams dang ye shes mi zad pa thams cad mi spong ngo /_/sred med kyi bu byang chub sems dpa' rnams ni sems can yongs su smin par bya ba'i phyir/_kha dog dang /_gzugs sna 
[\[117a.3\]]tshogs ston to/_/sred med kyi bu gzhan yang de dag ni thams cad du yang 'brel la/_thams cad du yang ma gtogs te/_sred med kyi bu 'di lta ste/_dper na zla ba dang /_nyi ma 'di gnyis ni thams cad du 'brel te/_gling bzhi po dag tu yang rgyu la 
[\[117a.4\]]thams cad du yang ma gtogs pa de bzhin du/_sred med kyi bu byang chub sems dpa' de dag ni spyod pa thams cad la yang mi rten la/_khyim gyi sa na gnas pa yang ma yin/_khyim gyi chos la yang mi rten/_rab tu byung ba yang ma yin/_rab tu byung ba 
[\[117a.5\]]la yang mi gnas/_dge sbyong gi chos la yang mi rten te/_de dag ni gnyis ka'i phyogs su brjod du med do/_/de ci'i phyir zhe na/_byang chub sems dpa' de dag ni skye ba'i gnas thams cad la mi rten par blta bar bya ba'i phyir ro/_/sred med kyi bu 
[\[117a.6\]]dper na/_nor bu rin po che chen po bai dUr+ya ni snod gang dang gang na gnas kyang rung ste/_de dang de nyid na nor bu rin po che'i rang bzhin mi 'dor ba de bzhin du/_sred med kyi bu byang chub sems dpa' ting nge 'dzin 'di la gnas pa rnams na/_khyim gyi sa na gnas 
[\[117a.7\]]pa de dag kyang /_rab tu byung ba zhes brjod par bya ste/_chos kyi dbyings kyi ngo bo nyid de yang mi 'dor ro/_/de skad ces smras nas/_byang chub sems dpa' sred med kyi bus 'jam dpal gzhon nur gyur pa la 'di skad ces smras so/_/'jam dpal byang chub 
[\[117b\]]
[\[117b.1\]]sems dpa' sems dpa' chen po gnas pa gang gis gnas na/_bsod nams thams cad bsdus pa'i ting nge 'dzin 'di las yongs su nyams par mi 'gyur la/_bsod nams kyi tshogs dang /_ye shes kyi tshogs mi zad pa yang 'thob par 'gyur ro/_/
[\[117b.2\]]'jam dpal gyis smras pa/_sred med kyi bu bzhi po 'di dag ni byang chub sems dpa' rnams kyi gnas pa yin te/_bzhi gang zhe na/_'di lta ste/_byang chub sems dpa' rnams ni lus dang /_srog la lhag par zhen pa med par gnas pa yin te/_de dag 
[\[117b.3\]]rnyed pa dang /_bkur sti dang /_tshigs su bcad pa 'dod pa ma yin pa dang /_byang chub sems dpa' rnams ni stong pa nyid dang /_mtshan ma med pa dang /_smon pa med pa la gnas pa yin te/_nyan thos dang /_rang sangs rgyas kyi nges pa la 'jug 
[\[117b.4\]]pas gnas pa ma yin pa dang /_byang chub sems dpa' rnams ni sangs rgyas kyi ye shes dang /_so so yang dag par rig pa 'dod pa yin te/_g.yo ba dang /_rlom sems dang /_kun tu rtog pa dang /_rnam par rtog pa mi 'dzin par gnas pa dang /_byang 
[\[117b.5\]]chub sems dpa' rnams ni sems can thams cad 'dra bar thar pa la gnas pa yin te/_bdag dang /_sems can dang /_srog dang /_gso ba dang /_skyes bu dang /_gang zag la mi dmigs par gnas pa'o/_/sred med kyi bu byang chub sems dpa' 
[\[117b.6\]]rnams kyi gnas pa bzhi po de dag ni gnas pa'i mchog dang /_rab dang /_rab mchog yin te/_bsod nams kyi tshogs mi zad pa dang /_ye shes kyi tshogs mi zad par 'gyur ba nas lta ba'i rnam pa thams cad spong bar 'gyur ba dang /_sangs rgyas kyi chos 
[\[117b.7\]]thams cad kyi bar du rtogs par 'gyur ba'o/_/byang chub sems dpa' sred med kyi bus smras pa/_'jam dpal ji ltar na byang chub sems dpa' rnams kyis gnas pa 'di dag thob par 'gyur zhing /_khyim gyi gnas nas kyang mngon par 'byung bar 'gyur/_'jam 
[\[118a\]]
[\[118a.1\]]dpal gyis smras pa/_sred med kyi bu bzhi po 'di dag ni byang chub sems dpa' rnams kyi gnas pa yin te/_bzhi gang zhe na/_'di lta ste/_byams pa la gnas pa dang /_snying rje la gnas pa dang /_dga' ba la gnas pa dang /_btang snyoms 
[\[118a.2\]]la gnas pa ste/_sred med kyi bu bzhi po de dag ni byang chub sems dpa' rnams kyi gnas pa yin no/_/sred med kyi bu byang chub sems dpa' gang yang rung ste/_grong ngam/_dgon pa na gnas kyang rung /_gnas pa bzhi po de dag gis gnas pa de ni gnas pa la 
[\[118a.3\]]gnas pa zhes brjod par bya'o/_/gal te rnam par rgyal byed dang 'dra ba'i khyams dang /_khang pa brtsegs pa dag na gnas suzin kyang /_gnas pa na gnas pa zhes brjod par mi bya'o/_/sred med kyi bu gal te byang chub sems dpa' tshangs pa'i gnas 
[\[118a.4\]]pa bzhi dang bral bzhin du/_bdag nyid gnas pa la gnas so snyam du 'dzin na/_de ni bdag dang /_lha dang /_mi dang /_lha ma yin du bcas pa'i 'jig rten slu ba yin te/_yul 'khor gyi bsod snyoms za ba yang don med par 'gyur ro/_/sred med kyi 
[\[118a.5\]]bu byang chub sems dpa' tshangs par spyad pa spyod pa gang dag su yang rung ba de dag thams cad ni tshangs pa'i gnas pa chen po bzhis nges par 'byung ngo /_/sred med kyi bu de bas na tshangs pa'i gnas pa bzhi po rnams dang /_'phags pa'i bsam gtan 'thob pa la mi 
[\[118a.6\]]snang ba gang dag yin pa de dag ni tshangs par spyod pa la gnas pa las thag ring la/_nga rgyal ma spangs pa'i phyir 'jig rten pa'i 'jig tshogs la lta bas rlom sems su byed par 'gyur ro/_/byang chub sems dpa' sred med kyi bus smras pa/_'jam 
[\[118a.7\]]dpal ji ltar na/_byang chub sems dpa' rnams byams pa la gnas pa yin/_ji ltar na snying rje la gnas pa yin/_ji ltar na dga' ba la gnas pa yin/_ji ltar na btang snyoms la gnas pa yin/_'jam dpal gyis smras pa/_sred med kyi 
[\[118b\]]
[\[118b.1\]]bu gal te byang chub sems dpa' 'di ltar gnas par byed de/_bdag gis sems can thams cad bsgral bar bya'o snyam du sems na byams pa la gnas pa yin no/_/bdag gis sems can thams cad dgrol bar bya'o snyam du sems na snying rje la gnas pa yin no/_/
[\[118b.2\]]bdag gis sems can thams cad sangs rgyas kyi chos rnams la dgod par bya'o snyam du sems na dga' ba la gnas pa yin no/_/bdag gis sems can thams cad 'jig rten gyi chos rnams las rnam par grol bar bya'o snyam du sems te/_gal te byang 
[\[118b.3\]]chub sems dpa' de ltar gnas na btang snyoms la gnas pa yin no/_/sred med kyi bu gzhan yang byang chub sems dpa' gang gi tshe chos kyi dbyings stong pa la mos pa de'i tshe byams pa la gnas pa yin no/_/gang gi tshe chos thams cad dben pa la mos pa 
[\[118b.4\]]de'i tshe snying rje la gnas pa yin no/_/gang gi tshe chos thams cad chags pa med pa dang /_bcings pa med dang /_grol ba med par mos pa de'i tshe dga' ba la gnas pa yin no/_/gang gi tshe chos thams cad song ba med pa dang /_'ong ba med pa 
[\[118b.5\]]la mos pa de'i tshe btang snyoms la gnas pa yin te/_sred med kyi bu de ltar na/_byang chub sems dpa' byams pa dang /_snying rje dang /_dga' ba dang /_btang snyoms la gnas pa yin no/_/sred med kyi bu gzhan yang byang chub sems dpa' gang gi tshe 
[\[118b.6\]]chos bdag med pas mi skrag pa de'i tshe byams pa la gnas pa yin no/_/gang gi tshe chos thams cad dben pas mi skrag pa de'i tshe snying rje la gnas pa yin no/_/gang gi tshe sangs rgyas kyi chos thams cad mnyam pa'i chos nyid kyis mi skrag pa de'i tshe dga' ba la 
[\[118b.7\]]gnas pa yin no/_/gang gi tshe sangs rgyas kyi zhing thams cad mi zad pa'i chos nyid kyis mi skrag pa de'i tshe btang snyoms la gnas pa yin no/_/sred med kyi bu gzhan yang byams pa ni zhe 'gras pa med pa'i mtshan nyid do/_/snying rje ni kun tu spyod pa med pa'i mtshan nyid do/_/
[\[119a\]]
[\[119a.1\]]dga' ba ni gnod sems med pa'i mtshan nyid do/_/btang snyoms ni ma khengs ma dud pa'i mtshan nyid do/_/sred med kyi bu gzhan yang byams pa dang snying rje yin la/_byams pa chen po yang ma yin/_snying rje chen po yang ma yin pa yang yod de/_
[\[119a.2\]]byams pa chen po dang /_snying rje chen po gang yin pa de ni nyan thos dang /_rang sangs rgyas thams cad la med do/_/nyan thos dang /_rang sangs rgyas la yod pa gang yin pa de ni/_byams pa dang /_snying rje yin te/_sems can thams cad bde bar gyur cig 
[\[119a.3\]]ces bya ba 'di ni/_byams pa dang /_snying rje yin gyi/_byams pa chen po dang /_snying rje chen po ma yin no/_/'o na byams pa chen po dang /_snying rje chen po gang yin zhe na/_sems can thams cad la sems snyoms pa gang yin pa de ni byams pa chen po'o/_/
[\[119a.4\]]sems can thams cad sdug bsngal thams cad las yongs su grol bar byed pa gang yin pa de ni snying rje chen po'o/_/bdag gi bde ba spangs nas 'gro ba lngar skyes pa'i sems can rnams kyi nang du bsams bzhin du srid par 'gro ba len pa gang yin pa de ni byams pa chen po 
[\[119a.5\]]zhes bya'o/_/bdag gis sems can 'di dag 'khor ba'i lam ngan pa las bsgral te/_lam bzang por dgod par bya'o snyam pa gang yin pa de ni snying rje chen po zhes bya'o/_/sred med kyi bu de bas na rnam grangs 'dis kyang khyod kyis nyan thos dang /_rang sangs 
[\[119a.6\]]rgyas rnams kyi ni byams pa dang /_snying rje yin la/_byams pa chen po dang /_snying rje chen po ni ma yin pa yang yod pa de ltar rig par bya'o/_/sred med kyi bu de lta bas na byang chub sems dpa' sems dpa' chen po rnams kyis byams pa chen po dang /_snying rje 
[\[119a.7\]]chen po dang ldan par bya'o/_/bstan pa 'di bshad pa na/_srog chags brgyad stong gis bla na med pa yang dag par rdzogs pa'i byang chub tu sems bskyed de/_tshig 'di skad du bcom ldan 'das bdag cag kyang 'jam dpal gzhon nur gyur pa 'dis bshad pa gang 
[\[119b\]]
[\[119b.1\]]lags pa'i gnas pa 'di dag gis gnas par bgyi'o zhes kyang gsol to/_/byang chub sems dpa' brgyad khris ni bsod nams thams cad bsdus pa'i ting nge 'dzin 'di thob bo/_/srog chags brgyad stong ni chos rnams la chos kyi mig rdul med cing dri ma dang bral ba rnam 
[\[119b.2\]]par dag go/_/de nas bcom ldan 'das la byang chub sems dpa' sred med kyi bus 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bsod nams brgya'i mtshan dang ldan pa zhes 
[\[119b.3\]]bgyi ba de la/_bsod nams ji lta bu dag gis de bzhin gshegs pa'i bsod nams brgya'i mtshan rnams mngon par grub pa lags/_de skad ces gsol pa dang /_bcom ldan 'das kyis byang chub sems dpa' sred med kyi bu la 'di skad ces bka' 
[\[119b.4\]]stsal to/_/sred med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems can du bsdu bar bsdus pa de dag thams cad 'khor los sgyur ba'i bsod nams kyi phung po dang ldan par gyur la/_sems can de dag thams cad 
[\[119b.5\]]kyi 'khor los sgyur ba'i bsod nams kyi phung po gang yin pa'i bsod nams kyi phung po de dag gcig tu bsdoms pa ni/_lha'i dbang po brgya byin gcig la yod do/_/sred med kyi bu 'jig rten gyi khams gang gA'i klung gi bye ma snyed dag na/_sems can ji snyed yod 
[\[119b.6\]]pa sems can du bsdu bar bsdus pa de dag thams cad brgya byin gyi bsod nams kyi phung po dang ldan par gyur la/_sems can de dag thams cad kyi brgya byin gyi bsod nams kyi phung po gang yin pa'i bsod nams kyi phung po de dag bsdams pa ni/_tshangs pa gcig 
[\[119b.7\]]la yod do/_/sred med kyi bu 'jig rten gyi khams gang gA'i klung gi bye ma snyed dag na/_sems can ji snyed yod pa sems can du bsdu bar bsdus pa de dag thams cad tshangs pa'i bsod nams kyi phung po dang ldan par gyur la/_sems can de dag thams 
[\[120a\]]
[\[120a.1\]]cad kyi tshangs pa'i bsod nams kyi phung po gang yin pa'i bsod nams kyi phung po de dag gcig tu bsdams pa ni nyan thos gcig la yod do/_/sred med kyi bu 'jig rten gyi khams gang gA'i klung gi bye ma snyed dag na sems can ji snyed yod 
[\[120a.2\]]pa sems can du bsdu bar bsdus pa de dag thams cad nyan thos kyi bsod nams kyi phung po dang ldan par gyur la/_sems can de dag thams cad kyi nyan thos kyi bsod nams kyi phung po gang yin pa'i bsod nams kyi phung po de dag gcig tu bsdams pa ni/_
[\[120a.3\]]rang sangs rgyas gcig la yod do/_/sred med kyi bu 'jig rten gyi khams gang gA'i klung gi bye ma snyed dag na/_sems can ji snyed yod pa sems can du bsdu bar bsdus pa de dag thams cad rang sangs rgyas kyi bsod nams kyi phung po dang ldan par gyur la/_
[\[120a.4\]]nyan thos dang /_rang sangs rgyas de dag thams cad kyi bsod nams kyi phung po gang yin pa'i bsod nams kyi phung po de dag ril gyis bsdams pa de lta bu'i bsod nams kyi phung po dang ldan pa'i byang chub sems dpas ni/_bsod nams thams cad bsdus 
[\[120a.5\]]pa'i ting nge 'dzin ces bya ba 'di thob par 'gyur ro/_/sred med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems can du bsdu bar bsdus pa de dag thams cad kyis bsod nams thams cad bsdus pa'i ting nge 'dzin 'di thob 
[\[120a.6\]]par gyur la/_sems can de dag thams cad kyi bsod nams kyi phung po gang yin pa'i bsod nams kyi phung po de dag bsdams pas ni nan gyis dper bya na gtan pa med pa'i mchod sbyin gcig 'grub par 'gyur ro/_/sred med kyi bu de lta bu'i mchod sbyin dang /_mchod 
[\[120a.7\]]sbyin gyi 'bras bu'i bsod nams kyi phung po de dag brgya 'gyur du bsgres pas ni de bzhin gshegs pa'i sku la skyes bu chen po'i mtshan gcig mngon par 'grub par 'gyur te/_des na de bzhin gshegs pa bsod nams brgya'i mtshan dang ldan pa zhes bya'o/_/thabs de lta 
[\[120b\]]
[\[120b.1\]]bu'i de bzhin gshegs pa'i sku la skyes bu chen po'i mtshan sum cu rtsa gnyis kyi bar du mngon par 'grub ste/_de dag ni sems can thams cad kyis bsam par mi nus so/_/des na de bzhin gshegs pa bsod nams bsam gyis mi khyab pa'i mtshan dang ldan 
[\[120b.2\]]pa zhes bya'o/_/bsod nams brgya'i mtshan bstan pa 'di bshad pa na/_stong gsum gyi stong chen po'i 'jig rten gyi khams 'di rnam pa drug tu g.yos te/_snang ba chen pos kyang khyab par gyur to/_/sil snyan 'bum yang ma brdungs par 'khrol bar gyur to/_/
[\[120b.3\]]me tog gi char chen po yang mngon par bab bo/_/lha dang bcas pa'i 'jig rten yang ngo mtshar du gyur te/_ca co dang ga zha'i sgra bton nas thal mo sbyar te/_de bzhin gshegs pa la phyag 'tshal nas tshig 'di skad du sems can gang dag gis bla na med pa yang dag par rdzogs 
[\[120b.4\]]pa'i byang chub tu sems bskyed pa de dag ni rnyed pa legs par rnyed pa lags so/_/bsod nams brgya'i mtshan 'di lta bu dang ldan par 'gyur ba de dag gis ni brgya byin dang /_tshangs pa dang /_'jig rten skyong ba de dag thams cad dang /_nyan thos dang /_rang sangs 
[\[120b.5\]]rgyas thams cad kyang zil gyis non lags so/_/ting nge 'dzin rin po che 'di sems can gang dag gi rna lam du grag pa'am/_thos nas kyang ma nor bar bsgrub pa de dag kyang rnyed pa legs par rnyed pa lags so/_/sa phyogs gang na ting nge 'dzin 'di spyod pa 
[\[120b.6\]]de dag kyang skal ba dang ldan pa lags so/_/rigs kyi bu 'am rigs kyi bu mo gang dag ting nge 'dzin rin po che 'di rgyas par yang dag par ston pa de dag ni de bzhin gshegs pas byin gyis brlabs par rig par bgyi'o/_/gang du ting nge 'dzin gyi chos kyi rnam grangs 
[\[120b.7\]]'di rna lam du grags par 'gyur ba der ni 'jig rten gyi khams gang gA'i klung gi bye ma snyed zhugs kyis gtams pa la yang 'bogs te/_ting nge 'dzin 'di mnyan pa'i slad du mchi bar bgyi'o zhes kyang gsol to/_/bcom ldan 'das kyis bka' stsal pa/_rigs kyi bu dag de 
[\[121a\]]
[\[121a.1\]]ni de bzhin te/_khyed ji skad zer ba bzhin no/_/rigs kyi bu 'am rigs kyi bu mo gang dag ting nge 'dzin 'di mi nyan pa dang /_mi 'chang ba dang mi klog pa dang kun chub par mi byed pa dang /_gzhan dag la yang rgyas par yang dag par mi ston pa de dag ni bdud kyis byin 
[\[121a.2\]]gyis brlabs par rig par bya'o/_/rigs kyi bu byang chub sems dpa' gang dag bsod nams thams cad bsdus pa'i ting nge 'dzin 'di gzhan dag la rgyas par yang dag par mi ston pa de dag la ni mang du thos pa zhes nga mi smra'o/_/de nas lha'i bu de dag dang byang chub sems dpa' 
[\[121a.3\]]de dag gis 'thun par bcom ldan 'das la 'di skad ces gsol to/_/bsod nams thams cad bsdus pa'i ting nge 'dzin gyi chos kyi rnam grangs 'di ci nas slad ma'i dus na spyod pa dang rgyas par 'gyur bar bcom ldan 'das kyis byin gyis brlab tu gsol/_de nas bcom ldan 
[\[121a.4\]]'das kyis de'i tshe smin mtshams kyi mdzod spu nas 'od phyung ste/_'od des 'jig rten gyi khams mtha' yas mu med par snang bar byas so/_/'od de las de bzhin gshegs pa dgra bcom pa yang dag par rdzogs pa'i sangs rgyas kyis chos kyi rnam grangs 'di byin gyis brlabs so zhes sgra 
[\[121a.5\]]yang byung ngo /_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo de bzhin gshegs pa ni ring po mi thogs par zla ba gsum 'das pa na yongs su mya ngan las 'da' bar 'gyur te/_kun dga' bo chos kyi rnam grangs 'di gzung ba dang gzhan dag la yang 
[\[121a.6\]]rgyas par yang dag par bstan pa'i bar gyi phyir khyod la gtad do/_/kun dga' bo sems can gang dag su yang rung ste/_chos kyi rnam grangs 'di 'chang bar byed pa de dag la ni sangs rgyas bcom ldan 'das rnams yongs su mya ngan las 'da' bar mi 'gyur ro/_/chos kyang nub par mi 
[\[121a.7\]]'gyur ro/_/de ci'i phyir zhe na/_kun dga' bo gal te chos kyi rnam grangs 'di la sgrub par byed na de ni sangs rgyas mthong ba yin la gzhan dag la brjod cing ston pa de ni dam pa'i chos yongs su 'dzin pa yin pa'i phyir ro/_/de nas tshe dang ldan pa kun dga' bo ngus te mchi ma phyis nas/_bcom ldan 
[\[121b\]]
[\[121b.1\]]'das la 'di skad ces gsol to/_/skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo'i tshogs chen po dang /_lha dang mi rnams kyi don dang /_sman pa dang /_bde ba'i slad du bcom ldan 'das de bzhin gshegs 
[\[121b.2\]]pa dgra bcom pa yang dag par rdzogs pa'i sangs rgyas bskal pa'am/_bskal pa las lhag par bzhugs su gsol/_bcom ldan 'das kyis bka' stsal pa/_kun dga' bo khyod mya ngan ma byed cig_/smre sngags ma 'don cig_/kun dga' bo khyod yun 
[\[121b.3\]]ji srid du chos kyi rnam grangs 'di 'chang ba dang /_klog pa dang /_ston par byed pa de srid du sangs rgyas mthong ba dang 'bral bar mi 'gyur ro/_/de ci'i phyir zhe na/_kun dga' bo de bzhin gshegs pa ni gzugs dang /_mtshan dang /_dpe byad du blta ba ma yin 
[\[121b.4\]]te/_kun dga' bo ji srid du ji skad bstan pa'i chos kyi rnam grangs 'di lta bu 'di dag mthong ba de nyid sangs rgyas mthong ba yin pa'i phyir ro/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang chub sems dpa' 
[\[121b.5\]]sred med kyi bu dang /_tshan po che chen po dri ma med pa'i gzi brjid dang /_byang chub sems dpa' sems dpa' chen po'i dge 'dun de dag dang /_nyan thos chen po de dag dang /_tshe dang ldan pa kun dga' bo dang /_lha'i bu mang po de dag dang /_lha dang /_mi 
[\[121b.6\]]dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa bsod nams thams cad bsdus pa'i ting nge 'dzin ces bya ba theg pa chen po'i mdo 
[\[121b.7\]]rdzogs so//_//rgya gar gyi mkhan po pra dz+nya warma dang /_shI len dra bo d+hi dang /_zhu chen gyi lo tsA ba ban de ye shes sde la sogs pas bsgyur cing zhus te gtan la phab pa//_//_
[\[122a\]]
[\[122a.1\]{D135}]@##/_/bod skad du/_rdo rje'i ting nge 'dzin gyi chos kyi yi ge/_bam po bla ma/_rdo rje'i ting nge 'dzin gyi chos kyi yi ge le'u gcig ste/_mgo mnan gleng gzhi'i le'u 'o/_/'di bzhin bdag gis thos pa dus gcig na/_sangs rgyas rgyal po'i mo mkhar ri la dge slong gi dge 'dun chen po khri phrag 
[\[122a.2\]]gcig dang lhan cig ste/_kun kyang dgra bcom pa'i lam thob pa de'i ming la shA ri'i bu dang /_maud gal gyi bu dang /_rab 'byor dang /_de lta bu la sogs pa dang /_yang dgra bcom pa dang byang chub sems dpa' sems dpa' chen po mi nyis stong dang lhan cig ste/_de'i ming la grol thar dang /_byang chub 
[\[122a.3\]]sems dpa' sems kyi rgyal po dang /_byang chub sems dpa' chags med dang /_byang chub sems dpa' de lta bu la sogs pa'i byang chub sems dpa' dang /_yang ya rabs kyi mi brgyad khri yod pa dang lhan cig ste/_de'i ming la ya rabs tshangs par spyod pa dang /_ya rabs tshangs par spyod 
[\[122a.4\]]pa chen po ya rabs zhu te dang de lta bu la sogs pa dang yang lhan cig lha dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa la sogs pa 'bum khri phrag drug cu yod de/_de'i btsun mo phal mang pos 'khor bar 
[\[122a.5\]]bskor nas phal mang po rnams la theg pa chen po'i chos kyi ming ro gcig pa yang dag pa'i bden pa/_mtshan ma med pa/_skye ba med pa/_bden pa mi 'gyur ba'i dbyings phyi mo'i tshor ba phan pa spyod pa bshad do/_/la la zhig gis yi ge 'di thos te tshig bzhi le'u gcig pa yan cad mnos te 
[\[122a.6\]]gzungs su bzung ba'i mi des sangs rgyas kyi ye shes kyi sar chud ces bya'o/_/thabs spyad de sems can la bstan bslabs nas sems can gyi dge ba'i bshes gnyen chen po bya nus so/_/sangs rgyas kyi yi ge bshad zin nas/_skyil mo krung du bzhugs nas mod bzhin rdo rje'i ting nge 'dzin du 
[\[122a.7\]]bzhugs te lus dang sems mi g.yo/_de'i tshe phal mang po'i nang na dge slong ming a gasta zhes bya ba zhig yod pa 'dug pa las langs te thal mo sbyar pus mo sa la btsugs nas yid kyi gzhung bzlas par byas te le'u tshigs su bcad pa bshad do/_/byams pa chen po mchog tu btsun/_/shes 
[\[122b\]]
[\[122b.1\]]rab spyod pas thogs pa med/_/sems can rgya chen bsgral ba'i phyir/_/bden pa gcig gis gzhung spyad pa/_/spyad pa kun kyang ro gcig lam/_/mtha' ru theg pa chung mi spyod/_/bshad pa kun kyang gzhung ro gcig_/mi bden thams cad kun dang bral/_/sangs rgyas ye shes sa la 
[\[122b.2\]]bzhugs/_/mi 'gyur yang dag bden pa'i dbyings/_/chos kun 'jig rten khams las byung /_/ma grol ma thar yong ye med/_/grangs med byang chub sems dpa' rnams/_/thams cad kun kyang sems can grol/_/phal phyir yangs shing zab pa dris/_/stong pa zhi ba'i 
[\[122b.3\]]chos mtshan rig_/mi 'gyur gnas pa'i de ru rig_/yang dag gshegs pa'i ye shes thabs/_/de phyir mngon bzhugs bden pa 'chang /_/kun kyang theg pa gcig bzhin 'brang /_/go bdun rnams kyi ro bro med/_/dpe ru char gcig rlan gyis su/_/rtswa rnams thams 
[\[122b.4\]]cad kun rgyas nas/_/so so'i rang bzhin tha dad do/_/chos ro gcig gis bdas pa ni/_/thams cad kun tu khyab par gang /_/dpe ru char des bdas dang 'dra/_/kun kyang byang chub myu gu skye/_/rdo rje rdo 'dra de ru zhugs/_/yang dag bden thub chos bshad de/_/'gyur dogs pa 
[\[122b.5\]]yi 'gyod pa bcad/_/tshogs gcig rgyas btab kun kyang 'grub/_/rdo rje'i ting nge 'dzin gyi chos kyi yi ge'i le'u gnyis te mtshan ma med pa'i chos kyi le'u'o//_//de nas btsun pa ting nge 'dzin las bzhengs nas 'di skad ces gsungs so/_/sangs rgyas ye shes 
[\[122b.6\]]kyis ni yang dag pa'i chos kyi mtshan mar zhugs te/_ngo bo nyid mi 'gyur ba'i phyir ro/_/thabs kyi rdzu 'phrul kun kyang mtshan ma yang med/_phan pa yang med do/_/tshogs pa gcig gis gzhung rtogs pas ni shes par yang dka' chud par yang dka' ste/_theg pa gnyis mthong 
[\[122b.7\]]ba dang shes pa ni gnas ma yin no/_/sangs rgyas dang byang chub sems dpa' 'ba' zhig shes par nus so/_/sems can bsgral du rung ba rnams la ro gcig pu bshad do/_/de'i tshe grol thar byang chub sems dpa' 'dug pa las langs nas thal mo sbyar pus mo btsugs te 
[\[123a\]]
[\[123a.1\]]sangs rgyas la gsol pa/_btsun pa sangs rgyas 'das te gshegs pa'i slad na/_drang po'i chos ni 'jig rten nas 'das/_gzugs kyi ni chos 'jig rten na spyod de/_bskal pa tha ma'i tshe rnyog pa lnga'i sems can ngan pa'i las rnams mang pos khams gsum la 'khor lo bzhin 
[\[123a.2\]]du bskor te/_'byung ba'i dus ma mchis pa'i tshe sangs rgyas byams pa'i thugs rjes sems can phyi ma'i slad du mi 'gyur ba yang dag pa'i bden pa'i chos kyi ro gcig pa bshad de/_sems can de dag la sogs pa 'thun par grol thar par bgyir smon to/_/sangs rgyas kyis gsungs pa/_pho 
[\[123a.3\]]skyes bu dge ba khyod nga la 'jig rten nas 'byung ba'i rgyu 'di 'dra ba mkhas te/_sems can la bstan la sems can de dag 'jig rten las byung ba'i 'bras bu thob par bya ba ni don chen po gcig yin te bsam gyis mi khyab bo/_/byams pa chen po spyad/_snying rje chen po spyad pa'i phyir ngas ma bshad na 
[\[123a.4\]]ser sna dang brkam pa'i nang du ltung ngo /_/khyed la sogs pa sems gcig tu brtags par nyon cig dang khyod la dgrol zhing bshad do/_/skyes bu pho dge ba sems can la ston slob pas ston pa'i sems skye ba yang med/_mi ston pa'i sems skye ba yang med na de ni ston pa chen po zhes bya ste/_de ni sems 
[\[123a.5\]]can kun nga'i sems dang bral ba'o/_/nga'i sems thams cad phyi mo nas stong pa mi g.yo ba ste/_stong pa'i sems thob nas sems sgyu mar sprul pa med do/_/sgyu ma yang med do/_/sprul pa yang med na gdod skye ba med pa 'thob bo/_/skye ba med pa'i sems ni sprul pa med pa gnas so/_/grol thar byang 
[\[123a.6\]]chub sems dpas sangs rgyas la gsol pa/_btsun pa sems can gyi sems kyi ngo bo nyid phyi mo nas stong zhing mi g.yo'o/_/stong zhing mi g.yo ba'i sems ni yid la gzugs dang mtshan ma mchis na/_ji ltar spyad sbyangs na phyi mo'i sems stong pa thob par rung ba sangs rgyas kyi byams pa'i thugs 
[\[123a.7\]]dang bdag la dgrol zhing bshad par bstan to/_/sangs rgyas kyis gsungs pa/_byang chub sems dpa' sems so cog gi mtshan ma ni phyi mo nas phyi mo med do/_/phyi mo nas phyi mo'i gnas med de stong zhing mi g.yo la skye ba med do/_/sems la skye ba med na gdod stong pa mi g.yo bar zhugs 
[\[123b\]]
[\[123b.1\]]pa'o/_/stong pa mi g.yo ba'i sems kyis mod bzhin sems stong pa thob bo/_/pho dge ba mtshan ma med pa'i sems la ni sems kyang med/_nga yang med chos so cog gi mtshan ma ni de dang mtshungs so/_/grol thar byang chub sems dpas sangs rgyas la gsol pa/_btsun pa sems 
[\[123b.2\]]can thams cad la nga yod pa dang sems yod pa chos gang spyad pas tshor te/_sems can de dag bcings pa 'di las 'byung zhing 'bral bar bgyi/_sangs rgyas kyis gsungs pa/_skyes bu pho dge ba nga yod pa ni rgyu rkyen bcu gnyis la rtag tu bcug na/_rgyu rkyen bcu gnyis ni thog ma rgyu dang 
[\[123b.3\]]'bras bu las byung ngo /_/rgyu dang 'bras bu'i g.yo ba ni sems kyi spyod pa las langs te sems kyang med na lus med pa lta smos kyang ci dgos/_nga yod na ni mthong ba yod pa yang zhi bar bya'o/_/nga med na ni mthong ba med pa yang zhi bar bya'o/_/sems skyes na ni zhi ba'i rang bzhin yang zhi bar bya'o/_/
[\[123b.4\]]sems zhi na ni skye ba'i rang bzhin yang zhi bar bya'o/_/mthong ba'i rang bzhin de zhi na gdod yang dag pa'i dbyings su zhugs so/_/de ci'i phyir zhe na/_phyi mo nas skye ba ma zhi'o/_/ma zhi ma skyes na mi skye mi zhi ste chos so cog kyang de bzhin no/_/grol thar byang chub sems dpas yang sangs 
[\[123b.5\]]rgyas la gsol pa/_btsun pa sems can la las chos skye bar mthong ba'i tshe mthong ba gang zhi bar bgyi/_sangs rgyas kyis bka' stsal pa/_btsun pa byang chub sems dpa' la las chos skye bar mthong ba yang zhi bar bya'o/_/chos zhi bar bya ba mthong ba yang zhi bar bya'o/_/
[\[123b.6\]]mthong ba zhi na med pa yang dag pa'i chos thob ste/_mi 'gyur ba'i ngo bo nyid du zhugs nas mi 'gyur ba la skye ba med do/_/grol thar byang chub sems dpas sangs rgyas la gsol pa/_btsun pa sems can de dag gar skye ba ma mchis pa la gnas par bgyis na de de'i skye ba ma mchis 
[\[123b.7\]]pa lags sam/_sangs rgyas kyis bka' stsal pa/_skye ba med pa gnas pa nyid ni skye ba ma yin no/_/de ci'i phyir zhe na/_gnas pa yang med skye ba yang med na gdod skye ba med pa yin no/_/byang chub sems dpa' skye ba dang /_skye ba med pa skye ba spyad pas skye ba'i sems 
[\[124a\]]
[\[124a.1\]]bsal to/_/skye ba dang zhi bar cig car bsal na/_nga skye ba'i phyi mo mi skye ste sems rtag par stong zhing mi g.yo'o/_/stong zhing mi g.yo la chags pa med na sems la chags pa med de gdod skye ba med pa yin no/_/grol thar byang chub sems dpas yang sangs rgyas la 
[\[124a.2\]]gsol pa/_btsun pa sems la chags pa med na bslab cing sbyang ba ci mchis/_'on kyang bslab pa ci mchis sam/_sangs rgyas kyis bka' stsal pa/_byang chub sems dpa' skye ba med pa'i sems las byung ba dang /_'jug pa'i sems med de phyi mo yang dag par gshegs pa'i 
[\[124a.3\]]mdzod de/_ngo bo nyid stong zhing mi g.yo bas bslab pa yod pa yang ma yin bslab pa med pa yang ma yin no/_/bslab pa yod pa dang /_bslab pa med pa dang /_med pa'ang med na de ni bslab pa yang med pa'o/_/bslab pa med pa yang ma yin pa de ni ming bslab pa'o/_/grol thar byang chub 
[\[124a.4\]]sems dpas sangs rgyas la gsol pa/_btsun pa ji lta bur na yang dag par gshegs pa'i mdzod kyi ngo bo nyid stong zhing mi g.yo ba zhes bgyi/_sangs rgyas kyis gsungs pa/_yang dag par gshegs pa'i mdzod ni ldang dub kyi sems kyi mdzod de/_ngo bo nyid stong pa ste mi g.yo ba'o/_/mtshan ma shes 
[\[124a.5\]]par bya na gzhung 'khyims te mi mngon no/_/yang dag par gshegs pa'i mdzod ni ngo bo nyid stong pa ste mi g.yo'o/_/grol thar byang chub sems dpas sangs rgyas la gsol pa/_btsun pa ci lta bur na ldang dub kyi sems kyis mtshan ma shes par rung /_sangs rgyas kyis bka' stsal pa/_byang chub sems 
[\[124a.6\]]dpa' gzhung la ni rung ba dang mi rung ba yang med do/_/rung ba dang mi rung ba yang yod du zin ni sems so cog skyes nas stong zhing khri'i bsam pa g.yos te de ni ldang dub kyi gzugs yin no/_/byang chub sems dpas phyi mo'i ngo bo nyid kyi mtshan ma la brtags na gzhung rang gang rgyas so/_/stong bsams 
[\[124a.7\]]khri mnos kyang lam gyi gzhung la mi phan te/_g.yos shing dkrugs pas sems kyi phyi mo bdag po stor bar gyur to/_/bsam zhing mno ba med na ldang dub kyang mi skye ste yang dag pa bzhin du mi g.yo'o/_/rnam par shes pa rnams bde zhing stong na 'bab cing 'khor bar mi skye ste gtsang ma'i chos lnga 
[\[124b\]]
[\[124b.1\]]'thob bo/_/de'i theg pa chen po yin te/_byang chub sems dpa'i chos gtsang ma lngar zhugs na sems la mi bden pa med do/_/mi bden pa med na gdod yang dag par gshegs pa'i rang gis tshor ba'i 'phags pa'i ye shes kyi sar chud do/_/ye shes kyi sar chud pa ni thams cad phyi mo 
[\[124b.2\]]nas mi skye bar mkhas par rig par bya ste/_phyi mo nas mi skye bar rig na gdod mi bden pa'i sems med do/_/grol thar byang chub sems dpas sangs rgyas la gsol pa/_btsun pa mi bden pa'i sems can ma mchis na gtang zhing dgag pa yang ma mchis pa'i rigs so/_/
[\[124b.3\]]sangs rgyas kyis gsungs pa/_byang chub sems dpa' mi bden pa'i phyi mo nas mi skye na/_mi bden pa dpag tu med do/_/sems la sems med par rig na sems gtang du med do/_/bye brag med/_dbye ba med na 'phral gyi rnam par shes pa skye ba med pas skye ba gtang du med do/_/
[\[124b.4\]]de ni gtang du med pa yin te med pa yang med do/_/de ci'i phyir zhe na/_gtang ba dang btang ba med pa'i phyir ro/_/grol thar byang chub sems dpas sangs rgyas la gsol pa/_btsun pa gtang ba med pa'i btang ba de nyid kyang skye ba lags na ji ltar na skye ba ma mchis zhes bgyi/_sangs 
[\[124b.5\]]rgyas kyis gsungs pa/_byang chub sems dpas skye ba de btang na btang zin pa dang gtang ba yang med de/_gtang ba med pa la yang mi chags pa/_chags pa med pa yang mi chags na ji lta bur skye ba yin zhes bya/_grol thar byang chub sems dpas sangs rgyas la gsol pa/_/
[\[124b.6\]]btsun pa skye ba med pa'i sems la blang ba dang /_gtang ba ci mchis/_chos kyi mtshan ma gang lags/_sangs rgyas kyis gsungs pa/_skye ba med pa'i chos la blang ba yang med btang ba yang med de sems med pa la gnas te/_chos med pa la gnas so/_/grol thar byang 
[\[124b.7\]]chub sems dpas sangs rgyas la gsol pa/_btsun pa ji lta bur na sems ma mchis pa la gnas/_chos ma mchis pa la gnas zhes bgyi/_sangs rgyas kyis gsungs pa/_sems ma skyes na sems med pa la gnas pa yin no/_/pho dge ba sems kyi chos ma skyes na 
[\[125a\]]
[\[125a.1\]]gnas shing rten pa yang med do/_/spyod pa'o cog la ma chags na/_sems rtag par stong zhing mi g.yo ste/_tha dad pa'i sems med do/_/dpe nam mkha' dang mtshungs te/_g.yo ba dang /_'dug pa med/_sdang ba med/_bya ba med/_phan tshun med de stong pa'i 
[\[125a.2\]]sems kyi mig thob/_stong pa'i chos kyi lus thob pas lnga phung dang zhugs pa drug kun stong zhing mi g.yo ba'o/_/pho dge ba stong pa'i chos spyod pa ni khams gsum la yang mi rten/_tshul khrims kyi mtshan ma la yang mi chags la/_gtsang dag la sems med pas bsdu ba yang med/_btang 
[\[125a.3\]]ba yang med de/_ngo bo nyid rdo rje dang mtshungs pas dkon mchog gsum mi zhig ste/_stong pa'i chos rnams mi g.yo bas pha rol tu phyin pa drug dang ldan no/_/grol thar byang chub sems dpas sangs rgyas la gsol pa/_btsun pa pha rol tu phyin pa drug ni kun kyang mtshan ma ma mchis pa 
[\[125a.4\]]lags na/_mtshan ma ma mchis pa'i chos kyis 'jig rten las phyin par nus lags sam/_sangs rgyas kyis gsungs pa/_pho dge ba ngas bshad pa'i pha rol tu phyin pa drug ni mtshan ma yang med/_bya ba yang med do/_/de ci'i phyir zhe na/_'dod dang bral bar 'jug pa mkhas pas/_
[\[125a.5\]]sems rtag par gtsang dag ste/_bden pa'i tshig gis thabs spyad pas/_bdag la yang phan gzhan la yang phan te/_de ni sbyin pa'i pha rol tu phyin pa yin no/_/sems dag pa nas sran thub cing sems rtag par gnas pa med la/_gtsang gdang la gos pa med cing khams gsum la ma 
[\[125a.6\]]chags na de ni tshul khrims kyi pha rol tu phyin pa yin no/_/stong pa spyad de mdud pa bcad la yod pa rnams la mi rten na las gsum stong mi g.yo ste/_lus dang sems la yang mi chags na de ni bzod pa'i pha rol tu phyin pa yin no/_/ming gis bgrang ba yongs su bral la stong pa dang yod par mthong 
[\[125a.7\]]ba bcad de/_phung po'i stong par zab tu zhugs pa de ni brtson 'grus kyi pha rol tu phyin pa yin no/_/stong pa dang mi g.yo ba gnyis kha dog dang bral la stong pa'o cog la ma chags te/_sems 'dug pa med pa'i stong pa chen po la gnas pa de ni bsam gtan gyi pha rol tu phyin pa yin no/_/
[\[125b\]]
[\[125b.1\]]sems la sems kyi 'du shes med do/_/stong pa la mi chags/_spyod do cog la mi skye/_stong zhing zhi bar yang mi gnas/_sems la 'byung 'jug kyang med do/_/ngo bo nyid rtag par btang snyoms pas chos rnams kyi yang dag pa'i dbyings mi 'gyur ba'i ngo bo nyid rnams la yang mi gnas/_shes 
[\[125b.2\]]rab la yang mi chags pa de ni shes rab kyi pha rol tu phyin pa yin no/_/pho dge ba de lta bu pha rol tu phyin pa drug gis ni phyi mo'i bzod pa thob ste/_yang dag par mi 'gyur ba'i ngo bo nyid du chud pas 'jig rten nas 'phags te byung la rtogs pa grol thar to/_/pho dge ba de lta bu'i grol thar pa'i chos kyi mtshan 
[\[125b.3\]]ma ni mtshan mar spyod pa ste/_grol ba dang ma chags pa yang med pa de'i ming grol thar pa'o/_/ji ltar zhe na/_grol thar pa'i mtshan ma la ni mtshan ma yang med/_spyod pa yang med/_g.yo ba yang med/_'khrug pa yang med de/_stong pa mi g.yo ba'i mya ngan las 'das 
[\[125b.4\]]pa na mya ngan las 'das pa'i mtshan ma la yang ma chags na/_grol thar byang chub sems dpas tshig 'di skad thos nas yod ma myong ba thob pas sems la shin tu dga' ste/_de'i yid bslab par byas nas tshigs su bcad pas bshad do/_/tshon chen gang rgyas btsun pas su/_/mang po phal phyir ches drangs 
[\[125b.5\]]pa/_/kun kyang theg pa gcig bshad de/_/theg pa gsum gyi lam yang med/_/ro gcig mtshan med phan bsod pa/_/dpe ru stong pa chen po bzhin/_/ci yang mi bzhugs med shong med/_/so so'i rang bzhin tha dad de/_/kun gyis phyi mo'i gnas thob bo/_/sems dang nga ru 
[\[125b.6\]]bral bas su/_/chos gcig gi ni gzhung grub bo/_/'thun dang tha dad spyod pa'i rnams/_/kun gyis phyi mo'i bsod nams thob/_/mtshan gnyis mthong ba bgags bcad pas/_/stong pa mi g.yo mya ngan 'das/_/blangs dang rigs pa ma chags pas/_/gang dag thub pa'i gnas su 
[\[125b.7\]]zhugs/_/mtshan ma med cing spyod pa'ang med/_/stong sems mi g.yo zhi ba yis/_/stong pa zhi ste sems mi skye/_/rdo rje ngo bo nyid dang mtshungs/_/dkon mchog gsum ni yong mi zhig_/pha rol phyin pa drug ldan pas/_/sems can thams cad rab bsgral te/_/
[\[126a\]]
[\[126a.1\]]khams gsum gnas su byung zhing 'das/_/kun kyang theg pa gcig mi spyod/_/ro gcig chos kyis rgyas btab ste/_/theg pa gcig po 'byor grub bo/_/de nas phal mang pos gzhung 'di bshad pa thos nas sems la shin tu dga' ste/_sems dang 
[\[126a.2\]]ngar bral ba thob pas stong pa mtshan ma med pa la zhugs te/_shin tu rgya che zhing yangs pas kun gyis yang dag par mdud pa chod pa dang /_zag pa zad pa thob bo/_/rdo rje'i ting nge 'dzin gyi chos kyi yi ge le'u gsum ste skye ba med pa spyod pa'i le'u'o//_//de'i tshe 
[\[126a.3\]]sems kyi rgyal po byang chub sems dpas sangs rgyas kyis khams gsum gyi phyi logs su byung ba'i chos bsam gyis mi khyab pa bshad pa thos nas 'dug pa las langs te/_sor mo bsnol thal mo sbyar nas tshigs su bcad pas dris pa/_yang dag gshegs pas gzhung bshad pas/_/
[\[126a.4\]]'jig rten 'byung ba'i gzugs ma mchis/_/skye ba thams cad zad par bgyis/_/bag yod zad pa thob lags sam/_/bdud dang stong pa sems pa 'chang /_/de ni skye ba ma mchis lags/_/ji ltar skye ba ma mchis la/_/skye ba med pa'i mnags pa mchis/_/de 
[\[126a.5\]]nas sangs rgyas kyis sems kyi rgyal po byang chub sems dpa' la bka' stsal pa/_pho dge ba skye ba med pa'i chos kyi mnags pa ni chos la phyi mo nas skye ba med do/_/spyod do cog skye ba med de/_skye ba med pa spyod pas yang med na/_skye ba med pa'i mnags pa thob pa ni sgyu ma mi 
[\[126a.6\]]bden pa yin no/_/sems kyi rgyal po byang chub sems dpas gsol pa/_btsun pa bskyed pa'i mnags pa thob pa sgyu ma mi bden pa lags na thob pa yang ma mchis/_mnags pa yang ma mchis na/_sgyu ma mi bden pa lags pa'i rigs so/_/sangs rgyas kyis gsungs pa ma 
[\[126a.7\]]yin no/_/ci lta zhe na/_thob pa yang med/_mnags pa yang med na de ni thob pa yod pa yin no/_/thob pa yod chags pa yod na de ni skye ba yod pa yin no/_/skye ba yod la thob pa yod na thob pa yod pa'i chos te/_kun kyang sgyu ma mi bden pa yin no/_/sems kyi rgyal po byang 
[\[126b\]]
[\[126b.1\]]chub sems dpas gsol pa/_btsun pa ji lta bur na mnags pa ma mchis/_skye ba ma mchis pa'i sems sgyu ma mi bden pa lags zhes bgyi/_sangs rgyas kyis gsungs pa/_mnags pa med skye ba med pa'i sems zhes bya ba ni sems la bzung ba dang /_mtshan 
[\[126b.2\]]ma med de/_dper na me'i rang bzhin dang mtshungs te/_shing gi nang na 'dug mod kyi ga la 'dug pa'i gnas med do/_/rang bzhin mi 'gyur yang dag na/_ming dang mkhan yod du zad kyi rang bzhin btsal du mi rnyed do/_/de'i gzhung brjod pa'i phyir ming brnyan ma bshad na/_ming rnyed par 
[\[126b.3\]]mi rung nas sems kyi mtshan ma yang de bzhin te gnas mi mthong ngo /_/sems de lta bu yin par rig na gdod skye ba'i sems med do/_/pho dge ba'i sems de'i rang bzhin gyi mtshan ma ni shing tog a ma li ka dang mtshungs te/_phyi mo rang las kyang ma skyes/_gzhan las kyang ma skyes/_
[\[126b.4\]]spyi las kyang ma skyes/_rgyu rkyen mched las skyes pa yang ma yin/_skye ba yang med/_ci lta zhe na/_rkyen brjes shing 'das pa'i phyir ro/_/rkyen g.yos pa yang skye ba med/_rkyen 'das pa la zhi ba med de mngon pa dang mi mngon pa'i mtshan ma med do/_/phyi mo gzhung stong zhing 
[\[126b.5\]]zhi ste/_med pa'i gnas na 'dug pas 'dug pa'i gnas su mi mthong ste/_ngo bo nyid yang dag par mi 'gyur bas yang dag par mi 'gyur ba'i ngo bo nyid ni gcig kyang mi gcig_/tha dad mi dad/_mi rtag mi chad/_mi zhugs mi 'byung /_mi skye/_mi shi ste skur pa dang gzhi dang bral 
[\[126b.6\]]la/_smra ba'i tshig gi lam bcad do/_/skye ba med pa'i sems kyi ngo bo nyid kyang de dang mtshungs na ji lta bur skye ba med/_skye ba dang /_mnags pa yod pa dang /_mnags pa med pa bshad na la la zhig sems la thob pa yod/_gnas dang gtong ba yod ces bshad na des ni bla na med pa'i g.yung drung 
[\[126b.7\]]rdzogs pa'i shes rab mi thob ste/_de ni khor bor mtshan mo sems kyi ngo bo nyid mngon par bye brag phyed la sems kyi ngo bo nyid de ltar yin par rig na/_ngo bo nyid kyang de dang mtshungs te skye ba spyod pa med do/_/sems kyi rgyal po byang chub sems dpas gsol pa/_btsun pa sems 
[\[127a\]]
[\[127a.1\]]phyi nas mi g.yo na spyod pa skye ba ma mchis so/_/spyod pa rnams mi skye na skye ba mi spyod pa mi skye'o/_/spyod pa med pa yang mi skye na gdod skye ba med do/_/sangs rgyas kyis gsungs pa/_pho dge ba khyod kyis skye ba med pa spyad na/_skye ba med pa spyad par rig gam/_
[\[127a.2\]]sems kyi rgyal po byang chub sems dpas gsol pa/_ma lags so/_/ji lta zhe na/_skye ba spyod pa ma mchis na/_ngo bo nyid kyi mtshan ma stong zhing mi g.yo ste/_mthong ba yang ma mchis/_thos pa yang ma ma mchis/_stor ba yang ma mchis/_btang ba yang ma mchis na/_
[\[127a.3\]]ji lta bur rig pa blang zhes bgyi/_rig tu lags na de ni rtsod cing brjod pa'o/_/rtsod pa ma mchis/_brjod pa ma mchis na/_gdod skye ba spyod pa ma mchis so/_/sangs rgyas kyis gsungs pa/_khyod kyis bla na med pa'i g.yung drung rdzogs pa'i byang chub thob bam/_
[\[127a.4\]]sems kyi rgyal po byang chub sems dpas gsol pa/_bdag gis bla na med pa'i g.yung drung rdzogs pa'i byang chub ma thob bo/_/ci'i phyir zhes bgyis na/_byang chub kyi ngo bo nyid kyi nang na thob pa yang ma mchis/_stor ba yang ma mchis/_tshor ba yang ma mchis/_shes pa yang 
[\[127a.5\]]ma mchis/_rnam par brtags pa yang ma mchis te/_rnam par brtags pa ma mchis pa'i nang na gtsang dag pa'i ngo bo nyid do/_/ngo bo nyid la ni bar chad kyang ma mchis/_'dres pa yang ma mchis/_tshig gis bshad pa yang ma mchis/_yod pa yang ma ma mchis/_med pa 
[\[127a.6\]]yang ma mchis/_shes pa yang ma mchis/_mi shes pa yang ma mchis te/_spyad du rung ba'i chos rnams kyang ma mchis na/_de ci'i phyir zhes bgyis na chos spyod do cog gi gnas mal mi mthong ngo /_/ngo bo nyid yang dag par mi 'gyur bas phyi mo nas thob pa dang /_mi thob pa ma 
[\[127a.7\]]mchis na/_ji lta bur bla na med pa'i g.yung drung rdzogs pa'i byang chub thob bam zhes bgyi/_sangs rgyas kyis gsungs pa de yin no de yin no/_/khyod zer ba bzhin te/_sems kyi spyad pa thams cad ni mtshan ma med pa las mi 'da'o/_/ngo bo nyid stong pa ste skye ba med do/_/yod par 
[\[127b\]]
[\[127b.1\]]rung ba'i rnam par shes pa rnams kyang de dang mtshungs so/_/ji lta zhe na/_mig dang mig gi reg pa kun nas stong pa mi g.yo ba ste/_rnam par shes pa yang stong zhing mi g.yo'o/_/mi g.yo ba'i mtshan ma yang med/_nang logs na blangs pa gsum yang med de/_blangs pa gsum stong 
[\[127b.2\]]zhi'o/_rna ba dang /_sna dang /_lce dang /_lus dang /_sems yid dang /_yid kyi rnam par shes pa dang /_nga'i rnam par shes pa dang /_kun gzhi'i rnam par shes pa dang /_de dang mtshungs te stong pa zhi ba'i sems dang /_skye ba med pa'i sems kun kyang mi skye'o/_/stong pa zhi ba'i sems 
[\[127b.3\]]dang /_skye ba med pa'i sems skyes su zin na/_de ni skye ba spyod pa yod pa yin te skye ba spyod pa med pa ma yin no/_/nang logs su blangs pa gsum dang /_spyod pa gsum dang /_tshul khrims gsum skye bas stong zhing zhi ste ma skyes na sems mi skye zhing sems rtag par stong zhing zhi ste/_
[\[127b.4\]]don yang med spyod pa yang med sems stong zhing zhi ba'i mtshan ma yang mi rigs te/_reg pa med pa la mi chags so/_/gnas pa med par 'jug ste mtshan ma med pa'i don mdo bzung na gdod blangs pa gsum med de/_kun stong zhing gnas gtsang dag ste/_chags pa med nas 
[\[127b.5\]]ting nge 'dzin du yang mi 'jug_/bsam gtan la yang mi 'jug_/skye ba yang med/_spyod pa yang med do/_/sems kyi rgyal po byang chub sems dpas gsol pa/_bsam gtan gyis g.yo ba bsdu ba dang /_sgyu ma 'khrugs pa rnams thub par nus na ci'i slad nas bsam 
[\[127b.6\]]gtan mi bgyid/_sangs rgyas kyis gsungs pa/_byang chub sems dpa'i bsam gtan ni g.yo ba yin no/_/mi g.yo na bsam gtan ma yin te/_skye ba med pa'i bsam gtan yin no/_/bsam gtan gyi ngo bo nyid skye ba med do/_/bsam gtan skye ba'i mtshan ma dang 
[\[127b.7\]]bral lo/_/bsam gtan gyi ngo bo nyid la chags pa med de/_bsam gtan g.yo ba'i chags pa dang bral na bsam gtan gyi ngo bo nyid la g.yo ba dang /_mi g.yo ba med par rig pas skye ba med pa 'thob bo/_/skye ba med pa'i shes rab ni skye ba la yang mi gnas te/_sems kyang 
[\[128a\]]
[\[128a.1\]]mi g.yo'o/_/de lta bu'i shes rab spyad pas na skye ba med pa'i shes rab kyi pha rol tu phyin pa thob bo/_/sems kyi rgyal po byang chub sems dpas gsol pa/_btsun pa skye ba ma mchis pa'i shes rab ni gnas thams cad la chags pa yang ma mchis/_
[\[128a.2\]]gnas thams cad dang bral ba yang ma mchis te/_sems la 'dug pa yod pa'i gnas ma mchis/_'dug pa yang ma mchis/_sems kyang ma mchis/_sems la skye ba dang /_'dug pa ma mchis te/_de lta bur 'dug pa'i sems ni skye ba dang /_'dug pa 
[\[128a.3\]]ma mchis lags so/_/btsun pa/_sems la skye ba spyod pa ma mchis pa ni bsam gyis mi khyab po/_/bsam gyis mi khyab pa'i nang ni bshad kyis mi lang ngo /_/sangs rgyas kyis gsungs pa de yin no/_/sems kyi rgyal po/_byang chub sems 
[\[128a.4\]]dpas/_tshig de lta bu thos nas yod ma myong zhes bstod de/_tshigs su bcad pa bshad pa/_ye shes chen po gang rgyas btsun/_/skye ba spyod chos rgya cher bshad/_/thos ma myong ba thos par bgyis/_/ma bshad pa ni da bshad do/_/dpe ru zil dngar gtsang ma bzhin/_/bar bar 
[\[128a.5\]]gdod gcig lan 'ga' 'byung /_/phrad par dka' zhing bsam par dka'/_/thos pa yang ni shin tu dka'/_/bla na med pa'i dpal zhing gshin/_/nang gi mchog gi dam pa smin/_/sems can rnams kun bsgral ba'i phyir/_/de ni kun kyang dgrol bshad do/_/
[\[128a.6\]]de nas phal mang po'i nang du de skad bshad pa thos nas kun gyis skye ba med pa dang /_ma skyes pa'i shes rab thob bo/_/rdo rje'i ting nge 'dzin gyi chos kyi yi ge le'u bzhi ste/_phyi mo'i tshor ba'i phan bsod kyi le'u'o//_//de'i tshe chags med byang chub sems dpas 
[\[128a.7\]]sangs rgyas kyi ro gcig gi yang dag par bden pa bsam gyis mi khyab par bshad pa thos nas thag ring po nas nye bar 'ongs te yang dag par gshegs pa bzhugs par bsnyen te/_sems gcig tu brtags par nyan te/_dkar gtsang ma'i gnas su zhugs nas lus dang sems 
[\[128b\]]
[\[128b.1\]]mi g.yo/_de nas sangs rgyas kyis chags med byang chub sems dpa' la bka' stsal pa/_khyod thog ma ga las 'ongs/_da gnas gar phyin/_chags med byang chub sems dpas gsol pa/_btsun pa bdag thog ma'i phyi mo ma mchis pa nas mchis so/_/da phyi mo ma 
[\[128b.2\]]mchis pa'i gnas su phyin te/_sangs rgyas kyis gsungs pa/_khyod phyi mo nas 'ongs pa yang med do/_/da phyin pa'i gnas kyang med de/_khyod kyis phyi mo bsod nams thob ste/_bsam gyis mi khyab bo/_/de nas byang chub sems dpa' sems dpa' chen po des mod bzhin 
[\[128b.3\]]'od chen po btang ste/_khams su khyab par snang nas tshigs su bcad pa bshad do/_/shin tu che ba'i chang thub rnams/_/kun kyang shes rab gang zhing rgyas/_/rtag par phyi mo bsod nams sa spyad/_/sems can rnams la phan zhing bsod/_/cho ga rnam pa bzhi spyad de/_/rtag par phyi mo bsod 
[\[128b.4\]]nams gnas/_/mang po phal rnams kun drangs te/_/song zhing 'ongs pa yang med do/_/de nas chags med byang chub sems dpas sangs rgyas la gsol pa/_btsun pa phan pa ci spyad de bsgyur la/_sems can gyi sems yid thams cad bsgyur te gtsang dag pa'i shes 
[\[128b.5\]]par chud/_sangs rgyas kyis gsungs pa/_yang dag par gshegs pa'i sangs rgyas rnams kyis ni rtag par tshor ba gcig spyad de/_rnam par shes pa bsgyur bas gtsang dag pa'i shes par chud do/_/ji lta zhe na/_sems can thams cad phyi mo nas tshor bas na/_rtag par tshor 
[\[128b.6\]]ba gcig spyad de/_sems can gyi rnams tshor bar byas so/_/sems can de dag phyi mo'i tshor ba thob par byas te/_sems yid rnams tshor bas stong zhing mi g.yo la skye ba med do/_/ji lta zhe na/_phyi mo'i ngo bo nyid yang dag par mi 'gyur bas na phyi mo nas g.yo ba med do/_/
[\[128b.7\]]chags med byang chub sems dpas gsol pa/_rnam par shes pa kun rkyen gyi khams las langs na gcig pu ji lta bur mi g.yo bar rung /_sangs rgyas kyis gsungs pa/_khams gsum thams cad kyang phyi mo nas stong /_rnam par shes pa thams cad kyang phyi mo nas stong pa la 
[\[129a\]]
[\[129a.1\]]rkyen gyi rang bzhin med na ji lta bur rkyen las langs zhes bya/_chags med byang chub sems dpas gsol pa/_khams so cog stong pa ji lta bur mthong /_sangs rgyas kyis gsungs pa/_mthong ba nyid mi bden pa yin no/_/ji lta zhes bya na/_yod 
[\[129a.2\]]do cog thams cad kyang skye ba yang med/_mtshan ma yang med de/_phyi mo nas rang gi ming med pas kun kyang stong pa mi g.yo ste/_chos so cog gi mtshan ma yang de dang mtshungs so/_/sems can thams cad kyi lus kyang de dang mtshungs te/_lus kyang med na ji ltar mthong 
[\[129a.3\]]zhes bya/_chags med byang chub sems dpas gsol pa/_khams thams cad kyang stong /_lus thams cad kyang stong /_rnam par shes pa thams cad kyang stong na tshor ba yang stong pa'i rigs so/_/sangs rgyas kyis gsungs pa/_tshor ba gcig po zhes bya ba ni 
[\[129a.4\]]mi zhigs mi dengs te/_yang dag par mi 'gyur ba'i ngo bo nyid ni stong pa yang ma yin/_mi stong pa yang ma yin/_stong pa yang med/_mi stong pa yang med do/_/chags med byang chub sems dpas gsol pa/_khams kyi rnams kyang de bzhin te/_stong pa'i mtshan ma yang ma 
[\[129a.5\]]mchis/_stong pa'i mtshan ma mchis pa yang ma mchis so/_/sangs rgyas kyis gsungs pa ma yin no/_/khams zhes bya ba ni phyi mo'i ngo bo nyid yang dag par mi 'gyur bas yang dag par mi 'gyur ba'i phyi mo'i ngo bo nyid la gnas mal med do/_/chags med byang chub 
[\[129a.6\]]sems dpas gsol pa/_tshor ba yang de dang mtshungs te/_gnas mal ma mchis so/_/sangs rgyas kyis gsungs pa de yin no/_/de yin no/_/tshor ba la gnas mal med pas na gtsang gdang ngo /_/gtsang gdang ba la tshor ba yang med do/_/ci yang gnas med pas 
[\[129a.7\]]na gtsang gdang ste/_gtsang gdang ba la kha dog med do/_/chags med byang chub sems dpas gsol pa/_sems dang mig dang /_rnam par shes pa yang de dang mtshungs te/_bsam gyis mi khyab bo/_/sangs rgyas kyis gsungs pa/_sems dang /_mig dang /_
[\[129b\]]
[\[129b.1\]]rnam par shes pa yang de dang mtshungs te/_bsam gyis mi khyab bo/_/ji lta zhes bya na/_kha dog la gnas mal med pas gtsang gdang ste/_mthong ba med pas phyi logs su mi 'byung ngo /_/sems la gnas mal med pas gtsang gdang ste/_'gag pa med de ldang ba'i 
[\[129b.2\]]gnas med do/_/rnam par shes pa la gnas mal med de/_gtsang dag pas g.yo ba med do/_/rkyen gyis dbye ba med na ngo bo nyid stong pa nyid mi g.yo ste/_ngo bo nyid la tshor ba med na tshor bas tshor ba med do/_/pho dge bas tshor bas tshor ba med par rig na/_rnam 
[\[129b.3\]]par shes pa'i rnams zhu'o/_/de ci'i phyir zhe na/_rdo rje ye shes kyi sar chud do/_/grol thar gyi lam chad do/_/chad na chags pa med pa'i sar chud de 'byung 'jug med do/_/sems la 'dug pa med pa la gnas na yang dag par mi 'gyur ba'i ngo bo nyid kyis te/_sa ni 
[\[129b.4\]]gtsang gdang ste/_bai dUr+ya gtsang ma dang mtshungs so/_/ngo bo nyid rnam par mnyam snyoms pa ni sa chen po dang mtshungs so/_/ye shes der chud pa ni sangs rgyas kyi sar chud pa yin no/_/ye shes kyi sar chud na rnam par shes pa rnams mi skye'o/_/chags med byang 
[\[129b.5\]]chub sems dpas gsol pa/_yang dag par gshegs pas bshad do/_/'tshal ni tshor ba gcig gi 'phrul stobs te/_rgyal po chen po bzhi'i ye shes kyi sa'o/_/sems can thams cad kyi rtsa ba'i phan bsod do/_/ji lta zhes bgyis na/_sems can thams 
[\[129b.6\]]cad kyi lus kyi nang na phyi mo nas su gang bar rgyas so/_/sangs rgyas kyis gsungs pa de yin no/_/ji lta zhe na/_sems can thams cad ni phyi mo nas zag pa med de/_dge ba rnams kyis phan pa'i phyi mo ni 'dod pa'i phan pa yod pa ni ma khums ma thul ba'i phyir 
[\[129b.7\]]ro/_/chags med byang chub sems dpas gsol pa/_sems can la la phyi mo'i phan pa ma thob tshor zhing sdud pa ma mchis na ji ltar gdul dka' ba bas dbab cing gdul/_sangs rgyas kyis gsungs pa/_'dug kyang rung /_'ba' zhig 'gro yang rung /_rnam par rtog pa 
[\[130a\]]
[\[130a.1\]]dang gos pa yang rung /_yid bsgyur te phung bar 'dug na khugs shing thul ba/_dka' ba khugs thul ba/_bdud kyis bcings pa las grol thar nas sang zhes byed de/_sa thang yangs pa la 'dug pa dang mtshungs nas rnam par shes pa dang /_phung 
[\[130a.2\]]po mya ngan las 'das so/_/chags med byang chub sems dpas gsol pa/_sems kyis mya ngan las 'das pa thob ste/_gcig pu grogs ma mchis na/_rtag par mya ngan las 'das pa la gnas pas grol thar pa'i rigs so/_/sangs rgyas kyis gsungs pa/_mya 
[\[130a.3\]]ngan las 'das pa la 'dug na/_mya ngan las 'das pas bcings pa yin no/_/de ci'i phyir zhe na/_mya ngan las 'das pa ni phyi mo'i tshor ba la phan pa ste/_phyi mo nas phan pa ni mya ngan las 'das pa'o/_/mya ngan las 'das pa'i tshor ba'i shas nyid phyi mo tshor ba'i shas yin te/_
[\[130a.4\]]tshor ba'i ngo bo nyid kyang tha dad pa med/_mya ngan las 'das pa yang tha dad pa med do/_/tshor ba'i phyi mo yang zad pa med/_mya ngan las 'das pa yang zad pa med do/_/mya ngan las 'das pa'i phyi mo bas na/_mya ngan las 'das pa thob pa med do/_/mya ngan las 'das pa 
[\[130a.5\]]thob pa med na/_ji lta bur 'dug pa yod ces bya/_pho dge ba'i tshor ba ni mya ngan las 'das pa yang mi chags so/_/ci'i phyir zhe na/_tshor ba ni phyi mo nas skye ba med de/_sems can dri ma dang bral lo/_/de lta bu'i sar 'dug pas sems la 'dug pa'i gnas med de/_
[\[130a.6\]]'byung 'jug med pas gtsang gdang ba'i shes par chud do/_/chags med byang chub sems dpas gsol pa/_gtsang dag pa'i shes pa la chud pa'i gnas mchis sam/_gnas thob pa mchis sam/_des chos thob bam/_sangs rgyas kyis gsungs pa yin no/_/
[\[130a.7\]]ji lta zhe na/_bu bslab pa dang mtshungs te/_lag pa na gser gyi dong tse thogs pa na yod par ma shes te/_phyogs bcu bgrod pa nas lnga bcu lon te/_dbul rgyang zhing shin tu nyon mongs nas slong mo 'ba' zhig gis lus gsos kyang mi gang mi chog nas de'i phas de lta bu 
[\[130b\]]
[\[130b.1\]]yod par mthong nas bu la smras pa/_khye'u gser gyi dong tse khyer ba ci'i phyir na/_blangs te ma spyad la/_yid la ci dgos pa chog par mi bya/_bu des dran nas gser gyi dong tse rnyed de sems la shin tu dga' nas dong tse rnyed ces zer ro/_/phas bu bslab pa la smras pa/_khyod dgar 
[\[130b.2\]]ma byed cig_/gser gyi dong tse rnyed pa ni khyod nyid kyi nor yin te/_khyod kyis gud nas rnyed pa ma yin na ji lta bur dgar rung /_pho dge ba gtsang dag pa'i shes pa yang de dang mtshungs te/_phyi mo nas 'byung ba'i mtshan ma ma med/_da gdod zhugs pa ma yin no/_/sngon bslab 
[\[130b.3\]]pa'i phyir gyi med pa ma yin no/_/da tshor ba'i yin gyis gdod zhugs pa yin no/_/chags med byang chub sems dpas gsol pa/_pha des bu bslab par rig nas ci bslabs nas lo lnga bcu lon gyi bar du phyogs bcur bgrod de/_dbul rgyang la shin tu nyon mongs nas gdod 
[\[130b.4\]]bsgo/_sangs rgyas kyis gsungs pa/_lo lnga bcu lon zhes bya ba ni yud tsam zhig bsams pas sems g.yos pa'o/_/phyogs bcur bgrod pa ni ring por song ste khyab par chags so/_/chags med byang chub sems dpas gsol pa/_ji lta bur na yud tsam bsams 
[\[130b.5\]]pas sems g.yo zhes bgyi/_sangs rgyas kyis gsungs pa/_yud tsam bsams pas sems g.yos pas ni lnga phung cig char skyes so/_/lnga phung skyes pa'i nang na ngan pa lnga bcu tshang ngo /_/chags med byang chub sems dpas gsol pa/_ring por song ste khyab par chags pa 
[\[130b.6\]]dang /_phyogs bcur bgrod pa dang yud tsam bsams te/_sems skyes pas ngan pa lnga bcu tshang na ji lta bur sems can de dag yud tsam sems pa mi skye bar bgyi/_sangs rgyas kyis gsungs pa/_sems can de dag sems pa bden par 'dug par bya ste/_rdo rje'i sa la gnas pa 
[\[130b.7\]]dang sems mi g.yo ste/_ldang ba med pas sems rtag par bde zhing yangs pas yud tsam bsam pa med do/_/chags med byang chub sems dpas gsol pa/_bsam gyis mi khyab bo/_/tshor ba'i sems ma skyes na/_de'i sems bde yangs te phyi mo'i tshor ba'i bzod pa lags 
[\[131a\]]
[\[131a.1\]]so/_/bzod pa la g.yo ba ma mchis pas rtag par mchis te ma mchis pa ma lags so/_/ma mchis pa yang mchis/_tshor ba ma mchis pa yang ma lags/_tshor bas tshor ba ma mchis par rig na/_phyi mo'i bsod pa dang /_phyi mo'i tshor ba'o/_/tshor 
[\[131a.2\]]ba gtsang dang ba la gos pa ma mchis pas mi 'gyur mi ldog ste/_ngo bo nyid yang dag par mi 'gyur bas na bsam gyis mi khyab bo/_/sangs rgyas kyis gsungs pa de yin no/_/chags med byang chub sems dpas tshig de skad thos pa dang yod ma myong ba thos te tshigs su bcad 
[\[131a.3\]]pa bshad do/_/btsun pa tshor chen btsun pa yis/_/bsam pa med pa'i chos skye bshad/_/sems skye med cing bsam pa med/_/sems rtag skye zhing zhi ba med/_/gcig tshor phyi mo tshor ba bsod/_/gser gyi dong tse rnyed dang mtshungs/_/rnyed pa nyid ni rnyed ma 
[\[131a.4\]]yin/_/de nas phal mang pos tshig de bshad pa thos nas kun gyis phyi mo'i tshor ba'i bsod pa shes rab kyi pha rol tu phyin pa thob bo/_/rdo rje'i ting nge 'dzin gyi chos kyi yi ge le'u lnga ste/_yang dag pa bden pa'i dbyings su 'jug pa'i le'u 'o//_//
[\[131a.5\]]de nas yang dag par gshegs pas tshig 'di skad du gsungs so/_/bskal tu rung ba'i sems can phyin chad dus gzhan gyi tshe yang chos 'di bzhin bshad pa'i rigs so/_/dus dang bzod pa lhan mi cig go/_/'gal ba dang mi 'gal bar bshad pa 'thun pa yang med/_tha 
[\[131a.6\]]dad pa yang med de/_mtshan ma yang de bzhin bshad pa'i rigs so/_/thams cad kyi yid kyis shes rab drangs la/_thams cad mkhyen pa'i ye shes kyi mtshor tshud par phab ste rung ba rnams stong pa'i rlung la bslabs pa bzhin ma byas par phal de dag kun ro gcig pa'i 'phrul 
[\[131a.7\]]gyi'o/_/ma thob par byos shig_/'jig rten dang 'jig rten med pa la 'dug pa dang /_'dug pa'i gnas med pa stong pa lnga la 'byung bar 'jug pa dang /_blang zhing btang ba med do/_/ji lta zhe na/_chos rnams ni mtshan ma stong pa ste chos kyi ngo bo nyid med pa med do/_/med pa med 
[\[131b\]]
[\[131b.1\]]pa yang ma yin no/_/med pa ma yin na yod med kyang med do/_/yang dag pa'i mi 'gyur ba'i ngo bo nyid ni yod med la mi chags te/_yod med de yang med do/_/phal tha mal pa dang 'phrul gyi shes rab kyis ni phyi mo mngon par dpag nus so/_/byang chub sems dpa' rnams 
[\[131b.2\]]la sogs pas de lta bu'i bsod pa rig na/_gdod byang chub thob bo/_/de'i tshe phal gyi nang na byang chub sems dpa' ming mthu chen zhes bya ba zhig yod pa 'dug pa las langs te/_mngon du sangs rgyas la gsol pa/_btsun pa yang dag par gshegs pa la stong pa lnga la 
[\[131b.3\]]'byung 'jug dang /_blang ba dang btang ba ma mchis/_sangs rgyas kyis gsungs pa/_byang chub stong pa lnga zhes bya ba ni yod pa gsum stong pa yin no/_/lam drug gi sgrib pa stong pa yin no/_/chos kyi mtshan ma stong pa yin no/_/ming dang gzugs stong pa yin no/_/sems kyi rnam shes pa'i gzhung stong pa yin no/_/
[\[131b.4\]]byang chub sems dpa' de lta bu la sogs pa'i stong pa stong pa la mi gnas te/_stong pa la stong pa'i gzugs med do/_/gzugs med pa'i chos la blang ba dang btang ba ci yod/_blang ba med pa'i sar chud na/_gdod 
[\[131b.5\]]stong pa nyid du chud do/_/mthu chen byang chub sems dpas gsol pa/_ji lta bur na stong pa gsum zhes bgyi/_sangs rgyas kyis gsungs pa/_stong pa gsum zhes bya ba ni stong pa'i mtshan ma yang stong pa/_stong pa'i stong pa yang stong pa/_stong pa'i gnas kyang stong pa 
[\[131b.6\]]ste/_de lta bu la sogs pa'i mtshan ma gsum la mi chags pas na yang dag pa'i bden pa med pa ma yin no/_/yi ge dang tshig gi lam chad de bsam gyis mi khyab bo/_/mthu chen byang chub sems dpas gsol pa/_yang dag par bden pa ma mchis pa ma lags na/_
[\[131b.7\]]de'i mtshan ma mchis pa'i rigs so/_/sangs rgyas kyis gsungs pa med pa ni med pa la mi chags so/_/med pa yang ma yin yod pa yang ma yin te/_yod pa ma yin pa'i chos la med pa la mi chags so/_/med pa ma yin pa'i mtshan ma ni yod pa la mi chags so/_/yod 
[\[132a\]]
[\[132a.1\]]med la gzhung bshad pa ni thob par mi rung ngo /_/byang chub sems dpa' ming med pa'i gzhung gi mtshan ma ni bsam gyis mi khyab po/_/ji lta zhe na/_ming med pa'i ming ni ming med pa yang ma yin no/_/gzhung med pa'i gzhung ni gzhung med pa yang ma yin 
[\[132a.2\]]no/_/mthu chen byang chub sems dpas gsol pa/_de lta bu'i ming dang gzhung yang dag pa'i bden pa mi g.yo ba'i mtshan ma lags so/_/yang dag par gshegs pa'i mi g.yo ba'i mtshan ma mi g.yo ba la mi chags so/_/mi g.yo ba la mi g.yo ba'i mtshan ma ma mchis 
[\[132a.3\]]so/_/mi g.yo ba la mtshan ma mchis na/_yang dag par gshegs pa ma lags sam/_sems can gyi sems kyi mtshan ma yang dag par gshegs pa'i mtshan ma ma lags te/_sems can gyi sems kyang khams tha dad pa ma mchis pa'i rigs so/_/sangs rgyas 
[\[132a.4\]]kyis gsungs pa de yin no/_/sems can gyi sems ni bden par khams tha dad pa med do/_/ji lta zhe na/_sems can gyi phyi mo gtsang ba'i phyir ro/_/g.yung drung la skye ba med na rdul gyis gos pa'i ming khams gsum zhes bya'o/_/khams gsum gyi sems ni ming tha dad pa'i khams 
[\[132a.5\]]zhes bya ste/_khams de ni sgyu ma mi bden pa yin te/_sems lus su gyur pas skyes so/_/sems las mi bden pa med na/_tha dad pa'i khams kyang med do/_/mthu chen byang chub sems dpas gsol pa/_sems gtsang dang na khams kyi rnams mi skye'o/_/sems 
[\[132a.6\]]de dang na khams gsum mchis pa'i rigs so/_/sangs rgyas kyis gsungs pa de yin no/_/byang chub sems dpa' sems la ni khams mi skye'o/_/khams las sems mi skye'o/_/ji lta zhe na/_khams mthong ngo cog ni sems 'ba' zhig mthong ste/_sems 
[\[132a.7\]]las sgyu ma ma rdzus na/_ci yang mthong ba med do/_/byang chub sems dpas nang na logs na sems can med do/_/rang bzhin gsum stong zhing mi g.yo ba na/_gdod bdag cag ces bya ba yang med/_kha dog ces bya ba yang med de/_zhugs pa gnyis zhes bya ba yan 
[\[132b\]]
[\[132b.1\]]chad kyi sems kyang mi skyed na/_de lta bu bgrod pa'i thob pas gdod khams gsum yang med do/_/mthu chen byang chub sems dpas gsol pa/_ji lta bur na zhugs pa gnyis sems las ma skyes zhes bgyi/_sems kyi phyi mo nas mi skye na/_ji lta bur zhugs pa yod ces bgyi/_
[\[132b.2\]]sangs rgyas kyis gsungs pa/_zhugs pa gnyis zhes bya ba gcig ni gzhung zhugs pa'o/_/gnyis ni spyod pa zhugs pa'o/_/gzhung zhugs zhes bya ba ni sems can rnams kyi yang dag par ngo bo nyid tha mi dad par rab tu yid ches pa'o/_/gcig kyang mi gcig 'thun 
[\[132b.3\]]pa yang mi 'thun na/_phyi logs kyi rdul gyis bsgribs shing chod do/_/ma song ma 'ongs te tshor zhugs pa la ting nge 'dzin gnas nas/_sangs rgyas kyi ngo bo nyid la rtogs par brtags na/_yod pa yang med/_med pa yang med de/_bdag kyang med/_gzhan yang med/_
[\[132b.4\]]tha mal pa dang 'phrul rnam gnyis kyang med de/_rdo rje'i sems kyi sar sran thub par gnas te/_mi 'gyur na stong pa mi g.yo zhing byang ba med do/_/mtshan ma 'dus pa las kyang ma grub/_'ba' zhig las kyang ma grub/_'ba' zhig kyang ma lags/_ma 'dus/_ma gyes/_
[\[132b.5\]]ma skyes/_ma shi/_'ongs pa dang /_song ba dang /_'dus pa'i mtshan ma yang ma mchis te/_bsam gyis mi khyab bo/_/sangs rgyas kyis gsungs pa de yin no/_/bsam gyis mi khyab bo/_/bsam gyis mi khyab pa'i sems kyang de bzhin no/_/ji lta zhe na/_mi g.yo ba'i sems 
[\[132b.6\]]la tha dad pa med de/_sems kyi phyi mo nas mi g.yo bas na/_sems can gyi ngo bo nyid dang /_sangs rgyas kyi ngo bo nyid gcig kyang mi gcig_/tha yang mi dad de/_sems kyi ngo bo nyid phyi mo nas skye shi med do/_/skye shi ngo bo nyid kyi phyi mo mya ngan las 'das pa ste/_ngo bo nyid kyi mtshan 
[\[132b.7\]]ma phyi mo nas mi g.yo ste/_mi g.yo ba la g.yo ba med pas na/_chos so cog gi mtshan ma ni rkyen las langs pa med do/_/langs pa'i mtshan ma'i ngo bo nyid ni mi g.yo'o/_/mi g.yo la ci yang g.yo ba med de/_rkyen gyi ngo bo nyid kyi mtshan ma phyi mo nas stong ste/_med na rkyen 
[\[133a\]]
[\[133a.1\]]gyi rkyen dang /_stong pa'i stong pa las rkyen ldang ba med do/_/rkyen gyi chos so cog ni bslad pa'i sems kyis mi bden pa'i mtshan ma mthong ngo /_/mngon par na phyi mo nas mi skye'o/_/rkyen gyis phyi mo nas med pas na/_sems mi g.yo ba'i chos kyi gzhung ni rang gi 
[\[133a.2\]]ngo bo nyid stong pa med pa'o/_/stong pa'i rgyal po dang mtshungs te/_phyi mo nas 'dug pa'i gnas med na/_tha mal pa'i sems kyi bden pa'i rnam par brtags pas mthong ngo /_/yang dag pa'i mi g.yo ba'i mtshan ma la phyi mo nas yod med do/_/yod med kyi mtshan ma ni sems 
[\[133a.3\]]kyi rnam par shes pa 'ba' zhig gis mthong ngo /_/byang chub sems dpa' mi g.yo ba'i sems kyi chos ni rang gi ngo bo nyid med pa la ma yin/_rang gi ngo bo nyid yod pa yang ma yin te/_mi yong mi byed do/_/byang chub sems dpa' med pa dang /_mi byed pa'i mtshan ma ni tshig gis 
[\[133a.4\]]bshad pa'i sa med do/_/ji lta zhe na/_yang dag pa'i mi g.yo ba'i chos ni stong pa yangs pa ste/_mtshan ma ni med pas gnyis kyis shes pa ma yin no/_/stong pa'i khams la ni phyi nang dag gis mi rig ste/_drug spyod pa'i dri mas na/_gdod rig par nus so/_/mthu chen 
[\[133a.5\]]byang chub sems dpas gsol pa/_ji lta bur na drug spyod pa zhes bgyi bshad par smon to/_/sangs rgyas kyis gsungs pa/_gcig ni yid ches pa bcu spyod pa'o/_/gnyis ni gnas bcu spyod pa'o/_/gsum ni spyad pa bcu spyod pa'o/_/bzhi ni bcu bsgyur cing phyogs pa 
[\[133a.6\]]spyod pa'o/_/lnga ni bcus pa'o/_/drug ni snyoms par tshor ba spyod pa ste/_skad cig bsams pas sems dang na yang dag par mi 'gyur bas na snang dkar ste/_rdo rje shes rab kyi stobs kyis tshe gcig gis thogs pas sems can thar par bsgral te/_byams pa dang snying 
[\[133a.7\]]rje zab pa med do/_/mthu chen byang chub sems dpas gsol pa/_de lta bu'i mis ni tshul khrims zhig kyang mi gzung ba'i rigs te/_dge slong dag kyang ri mo mi gus pa'i rigs so/_/sangs rgyas kyis gsungs pa/_mi dge ba dang /_le lo dang /_sems kyi mtsho'i dba' 
[\[133b\]]
[\[133b.1\]]rlabs bzhin pa la ni tshul khrims bshad do/_/sems kyi rgyan gyis shes pa'i mtsho ni dang gu'i shes pa ni gtsang mar bab/_rlung gis ni g.yos par mi nus/_rlabs dang dba' yang mi ldang bas ni tshul khrims kyi ngo bo nyid stong pa dang mtshungs pas 'dzin pa rnams bslad cing 
[\[133b.2\]]phyin ci log ste/_de lta bu'i ming ni bdun dang drug ni mi skye/_'dus pa rnams ni bgag cing thub pas/_sangs rgyas gsum las ma bral te/_byang chub g.yos nas mtshan ma med pa gsum la sems bzhin du rab tu zhugs pas dkon mchog gsum la shin tu gus te/_
[\[133b.3\]]cho ga ma stor bas dge sbyong dag la ri mo gus pa med pa yin no/_/byang chub sems dpa' dra ma de ni 'jig rten gyi g.yo mi g.yo'i chos la mi chags te/_stong pa gsum gyi phung por zhugs pas yod pa gsum gyi sems zhi'o/_/mthu chen byang chub sems dpas gsol pa/_
[\[133b.4\]]dra ma des ni 'bras bu 'o cog tshang bas yang dag par gshegs pa'i sangs rgyas kyi mdzod thob ste/_sangs rgyas kyi byad dang gzugs kyis sangs rgyas dang /_de lta bu'i sangs rgyas kyi gnas nas byang chub g.yos pas gsum 'dus pa'i tshul khrims chud de/_de'i mtshan ma la 
[\[133b.5\]]mi chags pas khams gsum gyi sems zhi'o/_/stong pa'i sa la yang mi chags mi gnas na phal rung ba ma btang ste/_gdul ba med pa'i sar zhugs pa bsam gyis mi khyab bo/_/de nas shA ri'i bu 'dug pa langs te/_mdun du tshigs su bcad pa bshad do/_/shes 
[\[133b.6\]]rab mtshor ni chog cing tshang /_/mya ngan 'das mkhas mi chags te/_/dam pa'i me tog pad mo bzhin/_/spos don la ni byung ma yin/_/sangs rgyas bskal pa grangs med du/_/mya ngan 'khrugs pa kun ma btang /_/'jig rten bsgral nas gdod thob ste/_/pad mo 
[\[133b.7\]]rdzab las byung dang mtshungs/_/drug spyod pa yi sa de ni/_/byang chub sems dpa'i spyod pa'o/_/stong pa gsum gyi phung po de/_/byang chub kyi ni drang po'i lam/_/ngan su chags med 'khod par byas/_/sangs rgyas kyis su bshad pa bzhin/_/'ongs pa yang ni slar yang 
[\[134a\]]
[\[134a.1\]]'ongs/_/chog cing gang nas gdod 'byung ngo /_/sems can rnam pa thams cad kyang /_/nga bzhin gcig ste gnyis min byas/_/slar 'ongs pa dang phyis 'ongs pa/_/kun kyang drang ba tshor 'dzag byas/_/de nas sangs rgyas kyis shA ri'i bu la bka' 
[\[134a.2\]]stsal pa/_bsam gyis mi khyab bo/_/khyod kyis phyis byang chub kyi lam grub na/_grangs med pa'i sems can shi ba'i sdug bsngal gyi mtsho las sgrol cig_/de nas phal mang po kun gyis byang chub tshor nas theg pa chung ngu rnams kyis kyang stong pa lnga'i mtshor chud do/_/rdo rje'i 
[\[134a.3\]]ting nge 'dzin gyi chos kyi yi ge le'u drug ste/_yang dag pa'i ngo bo nyid stong pa'i le'u'o//_//rdo rje'i ting nge 'dzin gyi chos kyi yi ge/_bam po gnyis pa ste tha ma/_de'i tshe shA ri'i bus sangs rgyas la gsol pa/_btsun pa byang chub lam spyad de/_ming 
[\[134a.4\]]dang gzugs ma mchis/_tshul khrims gsum gyi cho ga yang ma mchis/_ji lta bur na bsdus/_blangs te sems can la bshad pa/_sangs rgyas byams shing thugs brtse bas bdag la bkrol bshad par smon to/_/sangs rgyas kyis gsungs pa/_pho dge ba brtags par 
[\[134a.5\]]nyon cig dang /_khyod la bkrol bshad do/_/pho dge ba mi dge ba'i chos ni sems las gyur te skyes so/_/khams thams cad ni yid dang tshig gis bye brag phye'o/_/gnas gcig tu bgags rkyen mang po chod cing med de/_ji ltar zhes byas na/_pho dge ba phyi mo gcig ma 
[\[134a.6\]]g.yos na spyad pa gsum spyad du med do/_/mi g.yo ba'i gzhung la 'dug na lam drug gi sgo bkag go/_/rkyen bzhin ma gal na tshul khrims gsum po cho ga tshang ngo /_/shA ri'i bus gsol pa/_ji lta bur na rkyen bzhin du ma gal na tshul khrims gsum po cho ga tshang zhes bgyi/_
[\[134a.7\]]sangs rgyas kyis gsungs pa/_rkyen bzhi zhes bya ba gcig ni gtams te stsal pa/_byas pa'i stobs kyi rkyen gyis/_tshul khrims kyi cho ga'i lugs bsdus so/_/gnyis ni phyi mo nas bzod pa'i gtsang ma rtsa ba rno ba'i bzod pa'i stobs kyis sbyangs so cog gi rkyen g.yos pas 
[\[134b\]]
[\[134b.1\]]dge ba'i chos kyi tshul de lta bu spyod pas na gdod rig par nus so/_/mthu chen byang chub sems dpas gsol pa/_yang dag pa'i dbyings kyi tshor ba'i bsod pa las 'byung 'jug ma mchis na/_gang la sogs pa'i chos ni sems kyis yang dag pa'i dbyings su chud par rung /_sangs 
[\[134b.2\]]rgyas kyis gsungs pa/_dbyings kyi chos ni dbyings med de dbyings med pa'i sems kyis na gdod/_yang dag pa'i dbyings su chud do/_/mthu chen byang chub sems dpas gsol pa/_dbyings med pa'i sems kyi ye shes ni 'gram med do/_/'gram med pa'i sems 
[\[134b.3\]]kyis sems rang dbang thob ste/_rang dbang gi ye shes kyis na yang dag pa'i dbyings su chud par rung ngo /_/dper na mi tha mal pa sems zhan pa de lta bu'i sems la dbugs rgyu ba mang na chos gang spyad de thul na sran thub pa'i sems par bgyis la/_yang dag pa'i dbyings 
[\[134b.4\]]su chud par rung /_sangs rgyas kyis gsungs pa/_byang chub sems dpa' de'i sems kyi dbugs ni phyi nang spyad pas mngags te/_mngags pa bzhin du 'bab cing rgyu bas thigs pas mtshor langs te/_gnam gyi rlung gis dba' bskyod pas klu chen po dngangs 'drogs so/_/
[\[134b.5\]]dngangs 'drogs pa'i sems kyis na dbugs rgyu ba mang bar byas so/_/byang chub sems dpa' sems can des gsum ma nyams shing gcig bsrung bar byas na yang dag par gshegs pa'i bsam gtan du chud de/_bsam gtan gyi bsam gtan thub par spyad pas na/_
[\[134b.6\]]sems la dbugs med do/_/mthu chen byang chub sems dpas gsol pa/_ji lta bur na gsum ma nyams la gcig bsrungs na/_yang dag par gshegs pa'i bsam gtan du chud ces bgyi/_sangs rgyas kyis gsungs pa/_gsum ma nyams zhes bya ba ni grol thar 
[\[134b.7\]]gsum ma nyams pa gcig bsrungs pa ni sems mi g.yo ba gcig bsrung ngo /_/yang dag par gshegs pa'i bsam gtan du chud ces bya ba ni gzhung la btags rtag pa de lta bu'i sems kyis ni yang dag pa'i dbyings su chud do/_/mthu chen byang chub sems dpas gsol 
[\[135a\]]
[\[135a.1\]]pa/_grol thar gsum gyi chos ni gang la sogs pa'i don lags/_gzhung gis btags pa'i ting nge 'dzin ni chos gang la 'jug_/sangs rgyas kyis gsungs pa/_grol thar gsum zhes bya ba ni stong pa'i grol thar/_rdo rje'i grol thar/_shes rab 
[\[135a.2\]]kyi grol thar to/_/gzhung la btags rtag zhes bya ba ni sems gtsang gzhung gtsang na/_sems med ces byar rung ngam/_mthu chen byang chub sems dpas gsol pa/_ji lta bur na ma nyams par spyad/_ji lta bur na brtag_/sangs rgyas kyis gsungs pa/_sems 
[\[135a.3\]]rnam pa gnyis su med na/_de'i ma nyams pa spyod pa'i nang logs na spyod pa/_phyi logs su byung ba gnyis su med par zhugs te/_gcig gi mtshan ma la yang mi chags na/_thob pa gtong ba med de/_gcig dang gcig gis zhes bya ba med nas/_so so tha dad 
[\[135a.4\]]pa'i khrims zung ba ma ldan la/_pho shi tar ma zhugs mod kyi/_rang gi sems spyad nus/_bya ba med par rang sangs par 'phrul gyi 'bras bu thob ste/_theg pa gnyis la mi gnas nas byang chub kyi lam du chud de/_phyis gang rgyas pa'i sangs rgyas kyis byang chub grub bo/_/
[\[135a.5\]]mthu chen byang chub sems dpas gsol pa/_bsam gyis mi khyab bo/_/de lta bu'i mi ni khyim nas byung ba yang ma lags/_ma byung ba yang ma lags so/_/ji lta zhes bgyis na/_mya ngan las 'das pa'i khyim du zhugs pa'o/_/yang dag par gshegs pa'i 
[\[135a.6\]]chos gos gyon pa'o/_/byang chub sems dpa'i bstan pa la 'dug pa ste/_de lta bu'i mi la ni dge sbyong man chad kyis kyang gus par yon dbul ba'i rigs so/_/sangs rgyas kyis gsungs pa de yin no/_/ji lta zhe na/_mya ngan las 'das pa'i khyim du zhugs pas ni sems 
[\[135a.7\]]khams gsum las 'das so/_/yang dag par gshegs pa'i gos gyon pas ni chos kyi stong pa'i gnas su chud do/_/byang chub kyi bstan la 'dug pas ni drang po'i tshor ba'i sar 'dzegs so/_/de lta bu'i mi'i sems ni nga gnyis las 'das na dge slong gis gus par 
[\[135b\]]
[\[135b.1\]]yon gsol ba lta smos kyang ci dgos/_mthu chen byang chub sems dpas gsol pa/_de'i sa gcig dang stong pa'i mtsho theg pa gnyis kyi mis mi mthong lags sam/_sangs rgyas kyis gsungs pa de yin no/_/theg pa gnyis kyi mi de ni ting nge 'dzin gyi lus thub ste/_stong 
[\[135b.2\]]pa'i mtsho dang sa gcig la ni chang nad rnyed pa dang mtshungs so/_/ra ro ste myos pa sangs kyang bskal pa bgrang gi bar du 'on kyang mi tshor ro/_/chang zhu na gdod tshor te/_des gdod spyod pa 'di spyad pas phyis sangs rgyas kyi lus thob bo/_/dper mi des log sred btang la spyod pa drug 
[\[135b.3\]]tu zhugs te/_spyod pa'i sa nas khrims bsdu'o/_/gsum ni phyi mo shes rab kyi snying rje chen po'i stobs kyi rkyen gyis sems can gyi tshul khrims bsdus so/_/bzhi ni gcig tshor ba spyad pa'i shes rab kyi stobs kyi rkyen gyis de bzhin du mi g.yo bar 'dug pa ste/_de ni rkyen 
[\[135b.4\]]bzhi zhes bya'o/_/pho dge ba de lta bu rkyen chen po bzhi'i stobs kyis don gyi mtshan ma la mi chags na ngo bo med pa yin te/_gnas gcig dang bral bas btsal du mi rnyed do/_/pho dge ba de lta bu don gcig gis ni spyad pa drug spyad par bsdus te sangs rgyas kyi byang chub ye shes 
[\[135b.5\]]kyi mtsho yin no/_/shA ri'i bus gsol pa/_don gyi mtshan ma la ma chags na ngo so med pa lags te/_chos kyi yang dag pa'i rtag skyid da gtsang lags/_nga gnyis las 'das te mya ngan las 'das pa chen po lags pas sems ci la yang ma chags te/_mthu chen po lags 
[\[135b.6\]]so/_/zhugs pa de'i tshor ba'i nang na lam gyi le'u'i chos sum cu rtsa bdun dang ldan pa'i rigs so/_/sangs rgyas kyis gsungs pa de yin no/_/lam gyi le'u'i chos sum cu rtsa bdun dang ldan no/_/bzhi bsam pa'i gnas dang /_drang po'i 'grus pa bzhi dang /_yid kyi 
[\[135b.7\]]rkang pa bzhi dang /_rtsa ba lnga dang /_stobs lnga dang /_tshor ba bdun gyi shas dang /_drang po brgyad kyi lam la sogs pa ste/_ming mang la gzhung gcig pas gcig kyang mi gcig tha yang mi dad do/_/ming gis bgrangs pas na ming dang mkhan du zad mod kyi chos thob par rung ngo /_/
[\[136a\]]
[\[136a.1\]]chos thob par mi rung ba'i chos ni gzhung gcig la yi ge med do/_/yi ge'i mtshan ma med pa'i gzhung ni yang dag pa'i bden pa'i stong pa'i ngo bo nyid do/_/stong pa'i ngo bo nyid kyi gzhung ni yang dag pa'i bden pa mi g.yo ba yin no/_/yang dag pa'i mi g.yo 
[\[136a.2\]]ba'i gzhung ni chos so cog ldan no/_/pho dge ba yang dag pa'i gzhung la 'dug pa ni sdug bsngal gsum gyi mtsho las 'das so/_/shA ri'i bus gsol pa/_chos so cog thams cad ni tshig kun dang yi ge lags so/_/tshig dang yi ge'i gzugs ni gzhung ma mchis pa lags so/_/
[\[136a.3\]]yang dag pa'i bden pa'i gzhung ni tshig gis bshad du mi rung na yang dag par gshegs par ji ltar chos bshad/_sangs rgyas kyis gsungs pa/_ngas chos bshad pa ni khyed sems can gyi rnams bshad pa'i khar lus pas na bshad du mi rung ba bshad do/_/de lta bas na 
[\[136a.4\]]bshad ces bya'o/_/ngas bshad do cog ni gzhung gi tshig ste yi ge med do/_/sems can gyis bshad pa ni yi ge'i tshig ste gzhung med do/_/gzhung med pa'i tshig ni kun stong pa'o/_/med pa'i stong pa'i chos ni gzhung med pa'i tshig go/_/gzhung bzhin gyi tshig ni bden 
[\[136a.5\]]pa'i stong pa ste mi stong pa'o/_/stong pa dang bden pa yang dag par med de/_mtshan ma gnyis dang bral la/_bar ma dang bar ma med pa yang med de/_bar ma med pa'i chos ni mtshan ma gsum dang bral te gnas kyang mi mthong ngo /_/yang dag pa'i mi g.yo ba bzhin du bshad 
[\[136a.6\]]do/_/mi g.yo ba la yod med kyang med do/_/med pa yang med do/_/mi g.yo ba la yod med med do/_/yod med dang yod pa dang med pa gnas med do/_/gnas med pa bshad pas na mi g.yo ba la gnas so/_/mi g.yo ba la yang mi g.yo ba med na mi g.yo ba med par ma bshad 
[\[136a.7\]]do/_/shA ri'i bus gsol pa/_sems can thams cad dang log sred kyi gral gang la sogs par gnas na yang dag par gshegs pa dang /_yang dag par gshegs pa'i bden pa'i mtshan ma phyin pa thob/_sangs rgyas kyis gsungs pa/_log sred kyi sems nas yang dag 
[\[136b\]]
[\[136b.1\]]par gshegs pa dang /_yang dag par gshegs pa'i bden pa'i mtshan mar phyin pa ni gral rnam pa lnga la gnas te/_gcig ni yid ches pa'i gral yin te/_lus 'di'i nang gi yang dag pa'i mi g.yo ba'i sa bon mi bden par bsgribs par yid ches te/_mi bden pa'i sems 
[\[136b.2\]]btang bral na dang ba'i sems dkar gtsang ste/_khams kyi rnams yid dang tshig gis bye brag phyed par rig go/_/gnyis ni bsam pa'i gral te bsam pa ni gral rnams las brtags na yid dang tshig 'ba' zhig ste/_yid dang tshig gis bye brag phyed nas yid bzhin mngon par 
[\[136b.3\]]snang na khams mthong ngo cog kun bdag gi phyi mo'i shes pa ma yin no/_/phyi mo'i shes pa 'di la ni chos kyang med/_gzhung yang med/_blang ngo cog blang nus pa med par rig go/_/gsum ni spyod pa'i gral te/_rtag par g.yo nus pa g.yos na/_g.yo ba 'thun pa'i tshe sngar 
[\[136b.4\]]shes [(]rang [,]rab [)]kyis drangs te/_bsgribs pa dang bgegs kyi rnams bsal nas bkab pa dang /_dkris pa las byung bral lo/_/bzhi ni spyad pa'i gral te spyad pa'i sa rnams dang bral la/_sems la blang ba dang btang ba med do shin tu dag pa las rtsa ba rnos te/_sems mi g.yo 
[\[136b.5\]]bas na yang dag par mi 'gyur ba'i bden pa'i dbyings mya ngan las 'das pa chen po ste/_ngo bo nyid stong pa chen po 'ba' zhig go/_/lnga ni btang snyoms kyi gral te btang snyoms ni ngo bo nyid stong pa'i drang po'i shes rab la yang mi gnas te/_snying rje chen po la 'bab cing 'khor kyang 
[\[136b.6\]]mtshan ma mi g.yo'o/_/mtshan ma ni mi g.yo ba la yang ma chags te/_g.yung drung rdzogs pa'i byang chub kyi stong pa'i sems kyang thob pa med/_sems la mu med mtha' med de/_gnas kyang mi mthong ba de ni yang dag pa gshegs pa'i phyin pa'o/_/pho dge ba gral lnga ni tshor ba 
[\[136b.7\]]gcig phyi mo bsod pa nas zhugs te/_sems can bstan pa ni phyi mo'i gnas nas so/_/shA ri'i bus gsol pa/_ji ltar na phyi mo'i gnas zhes bgyi/_sangs rgyas kyis gsungs pa/_phyi mo nas phyi mo'i gnas med na gnas med pa'i phyi mo'i mu nas bde bar zhugs te/_byang 
[\[137a\]]
[\[137a.1\]]chub spyod na 'phrul gyi lam gang zhig grub bo/_/ji lta zhes byas na/_pho dge ba lag pas stong pa la bzung ba dang mtshungs pas ma thob ste/_ma khyab pa yang med do/_/shA ri'i bus gsol pa/_btsun pas bshad pa bzhin te/_don gyi sngon logs su phyi mo'i 
[\[137a.2\]]bzod pa spyad de/_blang ba/_stong pa/_zhi ba/_bsam pa yin no/_/stong pa zhi ba ni mi g.yo ba yin te/_legs so cog gi mdo bsdus shing bzung bas na/_chos so cog kun 'dus pas rdzogs chub ste/_gnyis su med do/_/bsam gyis mi khyab po/_/shes par 
[\[137a.3\]]byos shig_/chos des ni shes rab chen pos pha rol du phyin pa yin no/_/lha chen po'i sngags yin no/_/snang ba chen po'i sngags yin no/_/bla na med pa'i sngags yin no/_/bsgrub tu med pa'i sngags yin no/_/sangs rgyas kyis gsungs pa de yin no/_/de yin no/_/
[\[137a.4\]]yang dag par mi g.yo ba'i stong pa'i ngo bo nyid kyis stong pa'i shes rab kyi mes mdud pa rnams bsregs te/_med nas mnyam snyoms so/_/mnyam snyoms pa'i snyoms pa tshor ba gsum dang /_dam pa'i tshor ba'i lus gsum gyis dgu shes pa'i nang sang der snang zhing gtsang zhing gtsang 
[\[137a.5\]]dag la grib ma rnams med do/_/pho dge ba de chos de ni rgyu yang med rkyen yang med de/_shes rab rang spyod pa'o/_/g.yo ba yang med/_mi g.yo ba yang med de/_spyod pa'i ngo bo nyid kyis stong pa'o/_/gzhung la yod med med do/_/stong pa'i mtshan ma yang stong pa'o/_/pho 
[\[137a.6\]]dge ba sems can de dag gzhung de la rtogs par chud par gyis shig_/gzhung de chud na yang dag par gshegs pa'i mthong ba yin no/_/shA ri'i bus gsol pa/_yang dag par gshegs pa'i gzhung brtag pa ni 'bab pa'i rnams la chags te/_bsam gtan bzhi dang bral 
[\[137a.7\]]nas spyi yod las 'das so/_/sangs rgyas kyis gsungs pa de yin no/_/ji lta zhe na/_chos so cog gi ming gi rnam grangs te/_bsam gtan bzhi de yang de dang mtshungs so/_/yang dag par gshegs pa mthong na yang dag par gshegs pa'i sems rang dbang bas rtag par 
[\[137b\]]
[\[137b.1\]]med pa zhi bar gnas so/_/'byung yang mi 'byung /_'jug kyang mi 'jug ste/_phyi nang mnyam snyoms so/_/pho dge ba de bsam gtan de rnams kyis brtags na 'du shes kun thub ste/_mi g.yo ba med pas phan tshun med do/_/de ci'i phyir zhe na/_mi g.yo ba'i phyir 
[\[137b.2\]]ro/_/mi g.yo ba spyad de mi g.yo ba'i yang dag pa la brtags na/_mi g.yo ba'i mtshan ma la rtogs pa mi mthong bas mtshan ma rnams stong zhing zhi'o/_/stong zhing zhi na mi g.yo ba'i gzhung yin no/_/de lta bu'i 'du shes bsam gtan thub pa yin te/_bsam gtan nyid 
[\[137b.3\]]ma yin no/_/de ci'i phyir zhe na/_bsam gtan gyi ngo bo nyid g.yo ba'i rnam grangs dang bral te/_gos pa yang med/_bsgo ba yang med/_chos kyang med/_'grib pa yang med de/_rnam par rtog pa'i rnams dang bral bas phyi mo'i gzhung gis gzhung bzhin no/_/pho dge ba 
[\[137b.4\]]de lta bur rtogs te thub na/_gzod ming bsam gtan zhes bya'o/_/shA ri'i bus gsol pa/_bsam gyis mi khyab bo/_/yang dag par gshegs pas rtag par mi g.yo ba'i yang dag par spyod de/_sems can bstan pa de lta bu'i yang dag pa'i gzhung la yi ge'i 'bru mang la 
[\[137b.5\]]gzhung gi rgya che ste/_rtsa ba rno ba'i sems can gyis gdod spyad nus kyi rtsa ba rtul ba'i sems can gyis yid gzhag dka'o/_/ji lta bu'i thabs kyis rtsa ba rtul ba de bden pa chud par bgyir rung /_sangs rgyas kyis gsungs pa/_rtsa ba rtul ba de'i tshig bzhi le'u gcig mnos te 
[\[137b.6\]]gzungs su 'dzin du bcug na yang dag pa'i bden par chud de/_sangs rgyas kyi chos so cog ni le'u gcig gi nang du 'dus so/_/shA ri'i bus gsol pa/_ji lta bur na tshig bzhi le'u gcig ces bgyi ba bshad par smon to/_/de nas btsun pas le'u bshad de gsungs 
[\[137b.7\]]pa/_rgyu dang rkyen las skyes pa'i gzhung /_/gzhung de yod med skye ba med/_/skye dang shi rnams gzhung med na/_/gzhung de skye ba shi ba med/_/de nas phal mang pos le'u bshad pa thos nas thams cad kun shin tu dga' ste/_kun skye shi med par byas pa thos nas shes rab kyis 
[\[138a\]]
[\[138a.1\]]ngo bo nyid stong pa'i ye shes kyi chos skyes so/_/rdo rje'i ting nge 'dzin gyi chos kyi yi ge le'u bdun te/_yang dag par gshegs pa'i mdzod kyi le'u'o//_//de'i ya rabs tshangs par spyod pa sngon gyi gnas nas langs te sangs rgyas la gsol 
[\[138a.2\]]pa/_btsun pa skye ba'i gzhung ni ma bkab/_shi ba'i gzhung ni mi skye ste/_de lta bu mi g.yo ba'i gzhung ni sangs rgyas kyi byang chub lags so/_/byang chub kyi ngo bo nyid la ni rnam par rtog pa ma mchis/_rnam par rtog pa'i shes rab ma mchis so/_/rnam par rtog pa'i 
[\[138a.3\]]grangs ma mchis pa'i mtshan ma ni rnam par rtog pa 'ba' zhig gis bkab bo/_/de lta bu'i gzhung gi mtshan ma ni bsam gyis mi khyab bo/_/bsam gyis mi khyab pa'i nang na rnam par rtog pa ma mchis na/_btsun pa chos so cog grangs ni dpag tu ma mchis/_mu ma mchis 
[\[138a.4\]]te/_mu ma mchis pa'i chos kyi mtshan ma ni yang dag pa gcig gi gzhung gi ngo bo nyid de/_ngo bo nyid gcig 'ba' zhig la gnas pa de'i don ji lta bu/_sangs rgyas kyis gsungs pa/_ya rabs bsam gyis mi khyab pa ni ngas chos rnams bshad pa la bslad pa rnams kyi phyir 
[\[138a.5\]]thabs kyi lam spyod do/_/chos so cog gi mtshan ma ni yang dag pa gcig gi gzhung gi shes rab bo/_/ji lta zhe na/_dper tshong dus gcig la sgo chen po bzhi phye ba dang mtshungs te/_sgo chen po bzhi kun ni tshong dus gcig la 'dus te/_phal mang po de rnams yid bzhin du 'jug go/_/
[\[138a.6\]]chos rnams kyi ro bro ba yang de dang mtshungs so/_/ya rabs tshangs par spyod pas gsol pa/_chos de lta bu lags na bdag gis chos gcig ro bro ba la gnas na/_chos so 'tshal gyi ro bro ba 'dus pa'i rigs so/_/sangs rgyas kyis gsungs pa/_de yin no/_/de yin no/_/
[\[138a.7\]]ji lta zhe na/_gcig gi yang dag pa'i gzhung gi ro ni mtsho chen po gcig dang mtshungs te/_thams cad mang po 'bab pa der mi 'jug pa med do/_/ya rabs chos so cog gi ro bro ba yang mang po 'bab pa de dang mtshungs so/_/ming grangs tha dad mod kyi chur mi tshugs pa med do/_/
[\[138b\]]
[\[138b.1\]]mtsho chen po la gnas na mang po 'bab pa 'dus te/_ro bro ba gcig la gnas pas ni ro bro ba kun 'dus so/_/ya rabs tshangs par spyod pas gsol pa/_chos la ro gcig pu ni ji lta bur theg pa gsum gyi lam ste/_de'i shes rab mtshungs zhes bgyi/_sangs rgyas kyis gsungs 
[\[138b.2\]]pa/_ya rabs dper na chu bo kong dang /_ha dang /_ho he dang /_mtsho dang mtshungs te che chung tha dad do/_/zab mi zab tha dad do/_/ming mkhan tha dad do/_/chu de kong gi nang na 'dug pa na ming kong gi chu zhes bya'o/_/'o yi nang na 'dug na 'o yi chu zhes bya'o/_/ha'i nang na 'dug na ha'i 
[\[138b.3\]]chu zhes bya'o/_/kun lhan cig mtsho'i nang na 'dug pa ming mtsho chu zhes bya'o/_/chos kyang de dang mtshungs de kun yang dag pa'i mi g.yo ba la 'dug ste/_ming sangs rgyas kyi lam 'ba' zhig go/_/yang ya rabs sangs rgyas kyi lam gcig pu la gnas na spyad pa gsum spyad pa ma yin no/_/
[\[138b.4\]]ya rabs tshangs par spyod pas gsol pa/_ji lta bur na spyad pa gsum zhes bgyi/_sangs rgyas kyis gsungs pa/_gcig ni don bzhin du spyod pa blangs pa'o/_/gsum ni mi g.yo ba bzhin du blangs te spyod pa'o/_/ya rabs de lta bu spyod pa gsum gyis sgo mang po'i mdo bsdus te chos 
[\[138b.5\]]thams cad kyi sgo mor 'dir mi 'jug pa med do/_/spyod pa 'dir zhugs pa ni stong pa'i mtshan ma mi skye'o/_/de ltar zhugs pa ni yang dag par gshegs par zhugs zhes byar rung ngo /_/yang dag par gshegs par zhugs pa ni zhugs zhugs na ma zhugs so/_/ya rabs tshangs par 
[\[138b.6\]]spyod pas gsol pa/_bsam gyis mi khyab par yang dag par gshegs pa'i 'jug pa ljang bu las 'brur rnyed pa dang mtshungs te 'jug pa'i gnas med do/_/phyi mo rtsa ba rno ba'i grub ste phyi mo thob na phyi mo bden pa'i mu thob pa de'i shes rab du mchis/_sangs rgyas kyis 
[\[138b.7\]]gsungs pa/_shes rab de la grangs med de/_mdo tsam zhig bshad na shes rab de la bzhi yod do/_/bzhi gang zhes byas na/_gcig ni thub pa'i shes rab ste/_'di ni mi g.yo ba bzhin no/_/gnyis ni 'gyur ba'i shes rab ste/_de ni thabs kyis ni bshig pa'o/_/
[\[139a\]]
[\[139a.1\]]gsum ni mya ngan las 'das pa'i shes rab ste/_de ni glog gi tshor ba bsal ba'o/_/bzhi ni mtha' yun gyi shes rab ste/_yang dag pa'i cho ga tshangs pa'i lam du 'jug pa'o/_/ya rabs de lta bu'i don chen po bzhi ni snga ma 'das pa'i sangs rgyas rnams 
[\[139a.2\]]kyis nga bshad pa ste/_zab mo chen po yin no/_/sems can bstan na shes rab 'di spyad pa'i rigs so/_/ya rabs tshangs par spyod pa chen po yin no/_/yang don chen po rnam gsum yod de/_ting nge 'dzin gsum phyi nang du gcig la gcig mi gnod do/_/gnyis ni gzhung 
[\[139a.3\]]chen po 'khor la lam bzhin du bdabs te bsal ba'o/_/gsum ni mi g.yo ba'i shes rab thub pas snying rje dang gnyis ka rno ba'o/_/de lta bu'i don gsum gyi byang chub 'byor 'grub bo/_/de lta bu'i don ma spyad na shes rab de bzhin du 'bab mi nus te/_bdud chen po rnams kyis glags 
[\[139a.4\]]rnyed par 'ong ngo /_/ya rabs khyod la sogs pa mang pos sangs rgyas grub kyi bar du rtag par spyod pa sbyangs te skad cig kyang stong par ma byas shig_/ya rabs tshangs par spyod pas gsol pa/_ji lta bur na ting nge 'dzin gsum zhes bgyi/_sangs rgyas kyis gsungs pa/_ting 
[\[139a.5\]]nge 'dzin gsum zhes bya ba de ni stong pa'i ting nge 'dzin dang /_mtshan ma med pa'i ting nge 'dzin dang /_bya ba med pa'i ting nge 'dzin dang /_de lta bu'i ting nge 'dzin to/_/ya rabs tshangs par spyod pas gsol pa/_ji lta bur na 'khor gzhung chen po 'khor zhes bgyi/_sangs rgyas 
[\[139a.6\]]kyis gsungs pa/_chen po bzhi'i gzhung ste/_phung po dang /_khams dang /_zhugs pa la sogs pa'i 'khor to/_/phyi mo'i rnam par shes pas gzhung chen po'i 'khor yin no/_/ya rabs tshangs par spyod pas gsol pa/_bsam gyis mi khyab pa de lta bu'i shes 
[\[139a.7\]]rab kyi don ni bdag la yang phan/_gzhan la yang phan te khams kyi sa las 'das nas/_mya ngan 'das pa la yang mi chags te/_byang chub kyi lam du chud do/_/de lta bu'i chos kyi mtshan ma ni skye shi'i chos yin te/_rnam par rtog pa dang bral na chos ni ma zhi ba'o/_/de nas 
[\[139b\]]
[\[139b.1\]]yang dag par gshegs pas gzhung 'di bslabs pa'i tshigs su bcad pas bshad pa/_chos ni rnam par rtog las skyes/_/slar yang rnam par rtog la bkag_/rnam par rtog pa'i chos bkag na/_/chos de skye shi zhi ba med/_/de nas ya rabs tshangs par spyod pas le'u 
[\[139b.2\]]bshad pa thos nas yid shin tu dga' ste gzhung 'di bslabs par tshigs su bcad pa bshad do/_/chos rnams stong pa phyi mo zhi/_/stong pa zhi ba skye ba med/_/chos gzhan skyes shing shi ba yin/_/chos 'di skye ba med pa med/_/de dang 'di ni mi 'thun te/_/chad dang rtag dang 
[\[139b.3\]]yod phyir ro/_/'di ni gnyis dang bral ba ste/_tshig gcig la yang mi 'jug go/_/chos gcig yod ces bshad pa ni/_/de yi gzugs spu'i 'khor lo bzhin/_/smig rgyu'i chu ru bslad dang mtshungs/_/sgyu ma mi bden rnams phyir ro/_/chos la med par mthong ba 
[\[139b.4\]]ni/_/chos stong par ni 'thun pa yin/_/dmus long gnyis med long ba bzhin/_/chos rnams ru sbal spu dang mtshungs/_/bdag nga sangs rgyas bshad pa thos/_/chos la gnyis mthong med par rig_/dbu ma la yang mi chags so/_/de lta bas na chags blangs te/_/
[\[139b.5\]]yang dag gshegs pas chos bshad pa/_/kun kyang ma chags med las byung /_/bdag ni chags pa med gnas nas/_/yang dag gshegs la phyag 'tshal lo/_/yang dag gshegs la gus phyag 'tshal/_/ye shes mi g.yo stong pa bzhin/_/chags med pa la'ang mi chags 
[\[139b.6\]]te/_/chags med lus la gus phyag 'tshal/_/bdag ni gnas kun thams cad na/_/rtag par yang dag gshegs rnams mthong /_/yang dag gshegs pa rnams mthong gis/_/bdag la rtag chos bshad par smon/_/de nas yang dag par gshegs pas tshig 'di gsungs so/_/pho dge ba rnams 
[\[139b.7\]]khyod la sogs pa brtags par nyon cig_/khyed mang po la sogs pa la brtags pa'i chos bshad do/_/pho dge ba brtag pa'i chos dang /_brtag pa med pa'i chos la bshad pa yang med/_yi ge 'bru yang med/_bden pa yang med/_grol thar yang med/_med pa yang 
[\[140a\]]
[\[140a.1\]]med/_khams kyang med/_mi bden pa'i chad pa'i mu rnams dang bral te/_chos 'di rtag pa med pa med de/_rtag pa dang chad pa mthong ba rnams dang bral bas shes pa rtag pa yin par mngon par mthong ngo /_/shes pa ni rtag par stong zhi ste/_stong zhi ba yang stong zhi'o/_/
[\[140a.2\]]pho dge ba stong zhi bar rig na mi stong /_mi zhi ba'i sems rtag par stong zhi'o/_/stong zhi ba thob na sems rtag par yang dag par zhugs te ming dang kha dog gi rnams rig na/_gti mug gi sems 'ba' zhig yin no/_/gti mug gi sems kyis rnam par brtags te/_
[\[140a.3\]]chos rnams bye brag phye na tha dad pa gzhan med kyi ming dang kha dog las byung ngo /_/chos de lta bu yin par rig na yi ge'i 'bru dang /_tshig las mi 'brangs te/_sems dang sems kyi gzhung gis nga la rnam par mi rtog go/_/nga sgyu ma'i mi yin par rig na gdod stong pa zhi ba'i thob 
[\[140a.4\]]bo/_/stong pa zhi ba'i thob na gdod bla na med pa g.yung drung rdzogs pa'i byang chub thob bo/_/de nas tshangs pa ya rabs spyod kyis tshig de skad bshad pa thos nas tshigs su bcad pa bshad do/_/ming dang gzugs las rnam par brtags/_/chos kyi ming dang gsum zhes bya/_/
[\[140a.5\]]yang dag mi g.yo drang shes rab/_/de dang bsdoms na lngar 'gyur ro/_/bdag da chos de bshad pas su/_/chad dang rtag pa bcings brtags te/_/skye dang shi ba'i lam du zhugs/_/chad pa de ni rtag ma yin/_/yang dag gshegs pas stong chos spyad/_/chad dang rtag 
[\[140a.6\]]pas yong bral lo/_/rgyu rkyen med pa mi skye ste/_mi skye bas ni mi zhi'o/_/rgyu rkyen yod par 'dzin pa ni/_/stong pa'i me tog thu ba bzhin/_/dpe ru me tog thu ba bzhin/_/mtha' ru thob par yang mi rung /_/rgyu rkyen blangs pa rnams dang bral/_/gzhan las zhi ba'ang ma yin 
[\[140a.7\]]te/_/bdag gi gzhung yang ma yin no/_/mi g.yo rten pas bde ba thob/_/de ni yang dag bden pa'i chos/_/rtag par rang dbang mi g.yo bzhin/_/chos rnams zad par kun shes pa/_/las su 'phrul pas sprul pa yin/_/shes rab bral na chos nyid stong /_/de bas 
[\[140b\]]
[\[140b.1\]]stong pa'i gnas las bshad/_/skye dang shi ba'i chos bkab ste/_/mya ngan las su 'das par gnas/_/thugs rje chen pos bsdus pas su/_/mya ngan 'das la mi chags so/_/bsgyur bas blang bar nus pa ste/_/yang dag gshegs pa'i mdzod du chud/_/de nas 
[\[140b.2\]]phal mang po'i gzhung de skad bshad pa thos nas kun gyis dang po'i srog thob ste/_yang dag par gshegs par chud de/_yang dag par gshegs pa'i mdzod kyi mchi'o/_/rdo rje'i ting nge 'dzin gyi chos kyi yi ge le'u brgyad de/_mdo 'dzin pa'i le'u'o//_//
[\[140b.3\]]de'i tshe byang chub sems dpa' sa'i snying pos phal mang po'i nang nas langs nas sangs rgyas kyi mdun du phyin nas thal mo sbyar ba dang /_pus mo btsugs te sangs rgyas la gsol pa/_btsun pa bdag gis phal brtags na sems can la dogs pa mchis te da dung ma thul to/_/
[\[140b.4\]]yang dag par gshegs pas dogs pa bsal bar bgyis na bdag gis phal mang po'i slad du dogs pa bzhin du dri bar 'tshal na sangs rgyas byams pas thugs rjes gzigs te gnang bar smon to/_/sangs rgyas kyis gsungs pa/_byang chub sems dpa' sems dpa' chen po 
[\[140b.5\]]khyod kyis de lta bur sems can gyi ra mda' bya zhing /_bsgral nus na de lta bu'i snying rje chen po ni bsam gyis mi khyab bo/_/khyod kyis rgya chen po dris shig dang /_khyod la dgrol bshad do/_/byang chub sems dpa' sa'i snying pos gsol pa/_chos so cog thams cad ji ltar na 
[\[140b.6\]]rkyen las ma skyes/_de nas yang dag par gshegs pas gzhung 'di bshad par dgongs nas tshigs su bcad pas bshad do/_/chos rkyen las su skyes na ni/_/chos rkyen bral na chos med dam/_/ji lta bus na chos nyid med/_/rkyen gyis su ni chos skyes sam/_/de nas byang 
[\[140b.7\]]chub sems dpa' sa'i snying pos gsol pa/_chos la skye ba ma mchis su lags na ji lta bur na bshad pa la sems las byung zhes bgyi/_de nas btsun pas tshigs su bcad pa 'di gsungs pa/_sems las skyes pa'i chos kyis ni/_/chos des blang ba blang nus te/_/dpe ru 
[\[141a\]]
[\[141a.1\]]ra ro mig gis su/_/stong pa'i me tog mthong dang mtshungs/_/chos 'di ngo bo nyid bshad pa/_/de dag dang ni mtshungs ma yin/_/de nas byang chub sems dpa' sa'i snying pos gsol pa/_chos de lta lags su lags na chos la sdod pa mchis te sdod pa ma 
[\[141a.2\]]mchis na chos rab grub pa'i rigs so/_/de nas btsun pas tshigs su bcad pas bshad do/_/chos kyi phyi mo yong ye med/_/bdag dang gzhan yang de bzhin no/_/thog ma med cing tha ma'ang med/_/grub dang zhi la'ang mi chags so/_/de nas byang chub sems dpa' sa'i 
[\[141a.3\]]snying pos gsol pa/_chos so cog gi mtshan ma ni/_phyi mo nas mya ngan las 'das te/_mya ngan las 'das pa dang stong pa'i mtshan ma yang de bzhin no/_/de lta bu la sogs pa'i chos med pa ni chos mi g.yo ba'i dang 'thun no/_/sangs rgyas kyis gsungs pa/_de lta bu'i chos med pa chos de ni 
[\[141a.4\]]mi g.yo ba yin no/_/byang chub sems dpa' sa'i snying pos gsol pa/_bsam gyis mi khyab bo/_/de lta bu'i mi g.yo ba'i mtshan ma ni 'thun pa yang ma ma mchis/_mi 'thun pa yang ma mchis te/_yid kyis blangs pa dang las kyis blangs pa kun stong pa mi g.yo ba'o/_/stong pa mi g.yo 
[\[141a.5\]]ba'i sems kyis chos dang lhan cig pa dang /_mi gcig pa blang du rung ba dang /_stong pa zhi ba'i rigs so/_/de nas btsun pas tshigs su bcad pas bshad do/_/stong pa mi g.yo chos rnams ni/_/chos dang mi g.yo mi stong ngo /_/sems de mi g.yo ba yi tshe/_/des su sems ni 
[\[141a.6\]]thob pa med/_/byang chub sems dpa' sa'i snying pos gsol pa/_chos de la bden pa ma mchis pas kha dog stong pa'i sems kyang zhi'o/_/chos de phyi mo nas zhi bas chos de zhi ba lags pa'i rigs so/_/de nas zhi ba yang ma mchis na ji lta bur gcig ces bgyi/_de nas btsun 
[\[141a.7\]]pas tshigs su bcad pas bshad pa/_chos ni gnas mal med la 'dug_/gzugs dang grangs ni stong zhing med/_/ming dang bshad pa chos rnam gnyis/_/de ni blang ba nus ma yin/_/de nas byang chub sems dpa' sa'i snying pos gsol pa/_chos so cog gi mtshan ma ni 'gram 
[\[141b\]]
[\[141b.1\]]gnyis la mi chags te dbus ma'i 'bab pa la yang mi chags so/_/sems kyi rnam par shes pa yang de dang mtshungs na ji lta bur khams kyi rnams rnam par shes pa las skyes zhes bgyi/_rnam par shes pa skye ba yod du lags na rnam par shes pa de yang skye ba las byung ba ji lta bur rnam par 
[\[141b.2\]]shes pa skye ba med la/_skye ba yod pa kun skye bar nus zhes bgyi/_de nas btsun pas tshigs su bcad pas bshad do/_/skye ba dang ni skye nus gnyis/_/de gnyis kyis su rkyen bya nus/_/phyi mo nas su gnyis ka med/_/stong rgyu me tog len dang mtshungs/_/rnam 
[\[141b.3\]]par shes pa ma skyes te/_/khams kyang de tshe skyes ma yin/_/khams rnams ma skyes pa yi tshe/_/de tshe rnam shes pa zhi'o/_/de nas phyi mo nas mu med/_/yod dang med dang gnyis ka'ang med/_/skye ba med pa'i shes pa'ang med/_/ji ltar de las khams 
[\[141b.4\]]yod rung /_/de nas byang chub sems dpa' sa'i snying pos gsol pa/_chos kyi mtshan ma de lta lags te phyi nang gnyis ka stong na khams dang shes rab gnyis kyang phyi mo nas stong pa zhi ba ste/_yang dag par gshegs pas bshad pa la bden pa'i mtshan ma ni yang dag par stong 
[\[141b.5\]]pa ste/_de lta bu'i chos ni 'dus pa ma lags so/_/sangs rgyas kyis gsungs pa/_de lta bu'i mi g.yo ba yang dag pa'i chos ni gzugs kyang med/_chags pa yang med de/_ci yang 'du ba med/_'du nus pa yang med/_gzhung yang med/_chen po yang med/_
[\[141b.6\]]phyi mo gcig gi 'khor gyi chos te/_legs pa'i don zab mo'i phung po'o/_/byang chub sems dpa' sa'i snying pos gsol pa/_bsam gyis mi khyab pa'i phung po la bdun dang lnga ni mi skye/_brgyad dang drug gi stong par zhi ste/_dgu ni mtshan ma yang stong pa med do/_/med 
[\[141b.7\]]pa'i stong pa yang med do/_/btsun pas bshad pa bzhin te/_chos kyi gzhung kun stong pa'o/_/stong par zhugs na spyad pa med de/_las kyi rnams ma stor bas nga dang /_nga'i gnas dang /_nus pa'i gnas dang /_lus kyi mthong ba dang /_phyi nang 'dud pas mngags 
[\[142a\]]
[\[142a.1\]]te/_brtsad par kun stong zhing mi g.yo ba de lta bu'i gzhung dag pa dang /_shes rab dang yang dag pa'i mi g.yo ba bstan par smon to/_/btsun pas rtag tu de lta bu bden pa mi g.yo ba'i stong pa'i chos bstan pa sman bzang po lags so/_/sangs rgyas 
[\[142a.2\]]kyis gsungs pa de yin no/_/de ci'i phyir zhe na/_stong pa'i phyir ro/_/stong pa'i ngo bo nyid la skye ba med do/_/sems la rtag par skye ba med do/_/stong pa'i ngo bo nyid la zhi ba med de/_sems la yang bya ba yang med do/_/stong pa'i las 'byung 'jug med de/_thob pa 
[\[142a.3\]]dang stong pa'i rnams dang bral bas phung po dang /_khams dang /_zhugs pa la sogs pa kun kyang med do/_/sems mi g.yo mi chags pa yang de dang mtshungs so/_/byang chub sems dpa'i stong pa'i rnams bshad pa ni yod pa'i bshig pa'i phyir ro/_/byang chub sems dpa' 
[\[142a.4\]]sa'i snying pos gsol pa/_btsun pa yod pa btsal na bden pa ma mchis te/_smig rgyu dang chu dang mtshungs bden par rig ste/_med pa ma lags na me'i rang bzhin dang mtshungs so/_/de lta bur rtog pa ni mi mdzangs pa lags so/_/sangs rgyas kyis gsungs pa de yin no/_/
[\[142a.5\]]ji ltar mi des yang dag pa la brtags te/_stong pa zhi ba gcig pu'i mtshan ma brtags na mtshan ma med pa dang mtshungs so/_/stong pa spyad de blangs nas stong pa spyad pas na sangs rgyas mthong ba ma stor to/_/sangs rgyas mthong ba spyad pa na 'bab pa gsum dang bral te/_theg pa chen 
[\[142a.6\]]po'i chos kyi nang na grol thar gsum gyi lam mdo gcig ste/_ngo bo nyid med do/_/de'i ngo bo nyid med pas na stong ngo /_/stong pas na mtshan ma med do/_/mtshan ma med pas na bya ba med do/_/bya ba med pas na btsal ba med do/_/btsal ba med pas na smon lam med do/_/de 
[\[142a.7\]]lta bu'i las spyad pas na sems gtsang ngo /_/sems gtsang bas na sangs rgyas mthong ngo /_/sangs rgyas mthong ba na yul gtsang mar skye'o/_/byang chub sems dpa' de lta bu'i zab mo'i chos bstan pas/_gsum 'grus par spyad de/_shes rab dang thub pa grub na/_
[\[142b\]]
[\[142b.1\]]gdod khams gsum las 'das so/_/byang chub sems dpa' sa'i snying pos gsol pa/_yang dag par gshegs pas bshad pa la skye ba yang med/_zhi ba yang med na/_rtag par med pa yin te/_skye shi bkag na stong zhi ba bkag pa lags so/_/rtag pas ni mi chad 
[\[142b.2\]]de/_mi chad pa'i chos de khams gsum mi g.yo ba'i chos rnams dang bral te/_bya ba yod pa'i chos la ni me'i ngo las yol ba dang mtshungs so/_/gang la sogs pa'i chos la rten te/_bdag gis bdag spyod pa la sgo mo de gcig pur 'jug_/sangs rgyas kyis gsungs 
[\[142b.3\]]pa/_byang chub sems dpas don chen po gsum la/_rang gi sems spyod de/_bden pa chen po gsum gyi spyod pa der 'jug go/_/byang chub sems dpa' sa'i snying pos gsol pa/_ji lta bur don gsum la bdag gi sems spyod/_ji lta bur na/_bden pa gsum gyi 
[\[142b.4\]]spyod pa gcig tu 'jug_/sangs rgyas kyis gsungs pa/_don chen po gsum zhes bgyi ba ni gcig ni rgyu'o/_/gnyis ni 'bras bu'o/_/gsum ni rnam par shes pa'o/_/de lta bu'i don gsum phyi mo nas/_stong pa med pa ste/_nga dang yang dag pa'i nga med na/_ji 
[\[142b.5\]]lta bur de la sred cing chags pa skye/_don gsum la brtags na/_bcings pa khyer te/_khyer bas sdug bsngal gyi mtshor 'bab bo/_/de bas na/_rtag par bdag spyod/_bden pa gsum zhes bya ba ni gcig byang chub kyi lam ste/_mnyam snyoms pa'i bden pa 
[\[142b.6\]]yin gyi/_mi snyoms pa'i bden pa ma yin no/_/gnyis ni tshor ba chen po'i drang po'i ye shes thob pa'i bden pa yin no/_/gsum ni shes rab dang 'thun pa dang /_tha dad pa spyad pa med pa'i zhugs pa'i bden pa ste/_go bdun spyad pas zhugs pas bden pas ma yin 
[\[142b.7\]]no/_/bden pa 'di gsum spyad de/_sangs rgyas kyi lam spyad na de lta bu'i chos su chud de drang po'i tshor ba mi thob pa med do/_/drang po'i tshor ba'i ye shes thob na shin tu byams pa chen por 'bab ste bdag dang gzhan gnyis ka la phan pas sangs rgyas kyi byang chub grub bo/_/byang chub 
[\[143a\]]
[\[143a.1\]]sems dpa' sa'i snying pos gsol pa/_btsun pa de lta bu'i chos la rgyu rkyen med do/_/rkyen la rkyen med na chos kyi rgyu mi ldang ngo /_/ji lta bur mi g.yo ba'i chos kyis yang dag par gshegs par chud/_de nas yang dag par gshegs pas gzhung 'di dgrol bar dgongs 
[\[143a.2\]]te tshigs su bcad pas bshad do/_/chos rnams kun gyi mtshan ma ni/_/chos de'i tshe na g.yo ba med/_/chos la tha dad dus kyang med/_/de yi tshe na g.yo ba med/_/chos la tha dad dus kyang med/_/tha dad dus las ma langs so/_/chos la g.yo med mi g.yo'o/_/ngo bo stong pa mi g.yo 
[\[143a.3\]]zhing /_/ngo bo stong zhing zhi ba'i tshe/_/chos de de yi tshe na byung /_/mtshan ma bral bas stong par gnas/_/stong par gnas pas dmigs pa med/_/rkyen las ldang ba'i chos kyi rnams/_/chos de las ni rkyen mi skye/_/rgyu dang rkyen dang skye ba med/_/skye ba'i stong pa'i ngo bo stong /_/rkyen 
[\[143a.4\]]gyi rang bzhin rkyen bya nus/_/rkyen de'i phyi mo rkyen las g.yos/_/chos g.yos pas ni rkyen kyang med/_/rkyen med na ni g.yo ba'ang med/_/rgyu rkyen las su skyes pa'i chos/_/chos nyid de ni rgyu rkyen yin/_/rgyu rkyen gyi ni skye shi gzugs/_/de la skye dang shi ba'ang med/_/de ni yang dag bden 
[\[143a.5\]]gzugs bzhin/_/phyi mo nus su 'byung nus med/_/chos rnams de yi tshe na ni/_/'byung zhing nub par rang las skye/_/shin tu gtsang ma'i phyi mo nyid/_/phyi mo'i rgyu yi stobs ma yin/_/phyin chad de yi gnas thob pa/_/thob pa'i phyi mo'i gtsang ma thob/_/de nas byang chub sems dpa' 
[\[143a.6\]]sa'i snying pos sangs rgyas kyis bshad do cog thos nas sems tshim ste/_de'i phal mang po rnams dogs pa med de phal mang po rnams shes zin nas tshigs su bcad pa bshad do/_/bdag gis phal gyi sems dag rig_/de lta bas na brtul bar dris/_/yang dag gshegs pa dge 
[\[143a.7\]]byams che/_/bye brag phye ste lus pa med/_/rnam gnyis kyis ni phal mang po/_/kun gyis gnang zhing mngon par thob/_/bdag gis da ni zin nas kyis/_/sems can thams cad khyab par bstan/_/yang dag gshegs pas thugs rjes su/_/phyi mo'i smon lam yong ma btab/_/de 
[\[143b\]]
[\[143b.1\]]bas bu gcig sa gnas su/_/'jig rten mya ngan khams su gnas/_/de nas yang dag par gshegs pas phal mang po la bka' stsal pa/_byang chub sems dpa' 'di bsam gyis mi khyab ste khor mor byams pa chen po spyad de sems can sdug bsngal las byung ngo /_/sems can la la 
[\[143b.2\]]zhig yi ge 'di'i chos gzungs su 'dzin cing byang chub sems dpa' de'i ming dang gzungs su 'dzin na las ngan par mi ltung ste/_bsgribs pa'i bgegs thams cad kun bsal te med do/_/sems can la la zhig go bdun gzhan bsam pa med par mi g.yo ba'i 'od byang chub thob par 
[\[143b.3\]]byas so/_/de'i tshe byang chub sems dpas rtag par lus sprul te/_chos bshad nas mi de'i mgon skyabs byas te mthar skad cig skad cig kyang mi gtong zhing mi de la sogs pa smyur te bla na med pa g.yung drung rdzogs pa'i byang chub thob par byas so/_/khyed la sogs pa byang chub sems 
[\[143b.4\]]dpa' sems can la ston cing slob na ji lta bur theg pa chen po gzhung mi 'gyur ba bye brag phyed pa kun spyod sbyor du chug cig_/de nas dga' bos 'dug pa stan las langs te mdun du sangs rgyas la gsol pa/_yang dag par gshegs pas theg pa chen po'i bsod nams kyi phung po yang dag 
[\[143b.5\]]par mdud pa gcod pa skye ba med pa'i tshor ba bsod pa bshad pa bsam gyis mi khyab pa de lta bu'i chos kyi ming ci zhes bgyi/_chos kyi gzhung de mnos te gzungs su bzung na bsod nams ji tsam zhig thob/_sangs rgyas kyi byams pa'i thugs rjes bdag la dgrol bshad par smon to/_/sangs 
[\[143b.6\]]rgyas kyis gsungs pa/_pho dge ba chos kyi yi ge 'di'i ming ni bsam gyis mi khyab ste snga ma 'das pa'i sangs rgyas rnams kyis 'or bar dgongs pas yang dag par gshegs pa'i ye shes kyi mtshor chud par gsungs so/_/sems can la la zhig gis chos kyi yi ge 'di gzungs su 'dzin pa 
[\[143b.7\]]gcig yod na chos kyi yi ge thams cad la ci yang re zhing btsal ba med/_chos kyi yi ge 'dis ni chos kun gyi mdo btus te chos so cog gi gces pa bsdus so/_/chos kyi yi ge rnams kyi phyi mo'i bsams pa ste/_chos kyi yi ge 'di'i ming ni theg pa chen po bsdus so/_/yang ming rdo rje'i ting nge 
[\[144a\]]
[\[144a.1\]]'dzin ces kyang bya'o/_/yang ming dpag tu med pa'i gzhung gi phyi mo zhes kyang bya ste mi la la zhig gis chos kyi yi ge 'di mnos te gzungs su 'dzin pa zhig yod na de brgya stong gis sangs rgyas gzungs su 'dzin pa ste/_de lta bu'i legs pa'i don ni dper nam mkha' dang 
[\[144a.2\]]mtshungs mu mtha' med de bsam gyis mi khyab pa'i chos kyi yi ge 'di gtams bcol to/_/dga' bos gsol pa ji lta bu'i sems spyod pa dang ji lta bu'i mis chos kyi yi ge 'di mnos shing gzungs su 'dzin/_sangs rgyas kyis gsungs pa/_pho dge ba chos kyi yi ge 'di mnos shing gzungs 
[\[144a.3\]]su 'dzin pa'i mi de ni sems thob pa dang stor ba med la rtag tu tshangs par spyod pa spyad de/_'dran tor brjod pa la yang rtag par mi g.yo ba'i sems la dad de/_grong khyim du zhugs pa yang sems rtag par thub pa la 'dug go/_/khyim du 'dug na yang yod pa gsum la ma chags pa de lta bu'i da 
[\[144a.4\]]ltar gyi tshe'i dus la dpal yon rnam pa lnga yod de/_gcig ni phal gyis btsun zhing gus pa'o/_/gnyis ni lus ye 'drog tu mi mchi ba'o/_/gsum ni yon po chad pa yid myur du lan lon pa'o/_/bzhi ni sems can bsgral ba la sred pa'o/_/lnga ni 'phrul gyi lam du 'jug nus pa ste de lta bu'i 
[\[144a.5\]]mis ni chos kyi yi ge 'di mnos shing gzungs su 'dzin to/_/dga' bos gsol pa/_de lta bu'i mis ni sems can rnams bsal la yon blang du rung ngam mi rung /_sangs rgyas kyis gsungs pa/_de lta bu'i mis ni sems can rnams kyi phyir dpal zhing chen po byas nas rtag par shes rab chen po 
[\[144a.6\]]spyad de dpal gyi rang bzhin bden pa gnyis ka gnas/_dge 'dun gyi gzhi rten pa yin te yon rnams la mgo dang /_mig dang /_rkang pa dang /[ {]glad pa [,]klad pa [}]de kun kyang blang du rung na gos dang kha zas blang du rung ba lta smos kyang ci dgos/_pho dge ba de lta bu'i mi ni khyod kyi dge ba'i bshes gnyen yin/_
[\[144a.7\]]khyod kyi zam pa yin na mi tha mal pa lta smos kyang ci dgos na yon mi 'bul/_dga' bos gsol pa/_mi de la chos kyi yi ge de mnos te gzungs su bzung ba yon phul na mi des dpal yon ji tsam thob/_sangs rgyas kyis gsungs pa/_yang mi la la zhig gis mkhar gang ba'i gser 
[\[144b\]]
[\[144b.1\]]dngul khyer te sbyar bar byas pas mi des chos kyi bshad zin nas/_de'i tshe dga' bo dang /_byang chub sems dpa' dang /_phal sde bzhin kun shin tu dga' ste/_sems kyis yang dag pa'i mir gyur pa thob nas sangs rgyas kyi zhabs la spyi bos phyag 'tshal te dga' nas gus par spyod do/_/
[\[144b.2\]]rdo rje'i ting nge 'dzin gyi chos kyi yi ge rdzogs so/[ {D136}]@#/_/rgya gar skad du/_Ar+ya tsa tur da ra ka sa mA d+hi nA ma ma hA yA na sU tra/_bod skad du/_'phags pa khye'u bzhi'i ting nge 'dzin zhes bya ba theg pa chen po'i mdo/_bam po dang po/_sangs rgyas 
[\[144b.3\]]dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yongs su mya ngan las 'da' ba de nyid kyi dus kyi tshe ku sha'i grong khyer na gyad rnams dang nye ba na yod pa shing sA la zung gi tshal na shing sA la zung gi bar na bzhugs 
[\[144b.4\]]so/_/de nas tshe dang ldan pa kun dga' bo bcom ldan 'das ga la ba der song ste phyin nas bcom ldan 'das kyi spyan sngar thal mo sbyar te bcom ldan 'das la mig mi 'dzums par rtog cing 'dug go/_/de nas bcom ldan 'das kyis tshe dang ldan pa kun dga' bo la bka' stsal pa/_go'u ta ma'i bu 
[\[144b.5\]]khyod ci'i phyir de bzhin gshegs pa la mig mi 'dzums par rtog par byed/_de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das mdang bdag gis de bzhin gshegs pa yongs su mya ngan las 'da' ba'i snga ltas g.yar lam 'jigs 
[\[144b.6\]]pa chen po 'jigs su rung ba spu zing zhes bgyid pa zhig rmis lags te/_bcom ldan 'das bdag g.yar lam de rmis nas bcom ldan 'das shin tu myur bar yongs su mya ngan las 'da' bar mi 'gyur lags grang snyam nas de'i slad du sdug bsngal zhing yid mi bde ba dang /_mya ngan gyi zug rngus gzir 
[\[144b.7\]]bar gyur lags so/_/bcom ldan 'das kyis bka' stsal pa/_go'u ta ma'i bu khyod kyi rmi lam na de bzhin gshegs pa yongs su mya ngan las 'da' ba'i snga ltas 'jigs pa ji lta bu zhig rmis/_de nas bcom ldan 'das kyis de'i tshe tshe dang ldan pa kun dga' bo la tshigs su bcad de bka' 
[\[145a\]]
[\[145a.1\]]stsal pa/_sA la'i tshal khrod 'di nyid du/_/'jig rten mgon po'i ltas su ni/_/khyod kyis rmi lam ci rmis pa/_/dris pa de ni nga la smros/_/de nas bcom ldan 'das la tshe dang ldan pa kun dga' bos tshigs su bcad de gsol pa/_mdang sum bdag gi g.yar lam na/_/
[\[145a.2\]]'jigs su rung zhing dngangs bgyid la/_/spu zing bgyid pa rmis gyur pa/_/de ni mi mchog gsan du gsol/_/'jig rten khams 'dir ljon pa'i shing /_/rtag tu me tog 'bras bu dag_/rnam pa kun gyi mchog ldan pa/_/yid ni dga' bar bgyid pa 'khrungs/_/'jig rten khams su 
[\[145a.3\]]ljon mchog de/_/grib ma bsil bas sems can rnams/_/rab tu dga' bgyid bro nad dang /_/mya ngan dag kyang sel bar bgyid/_/yon tan mtha' yas phun tshogs shing /_/srid rtse'i bar du mtho bar 'phags/_/de mthong bas ni mig dag cing /_/thos pas rna ba rnam dag 
[\[145a.4\]]'gyur/_/de las rab 'jam don ldan zhing /_/shin tu rigs shing chos ldan la/_/sems can kun la bde skyid pa'i/_/sgra skad dag kyang nges par 'byung /_/de las gang gA'i bye snyed kyi/_/'od zer dag ni 'byung 'gyur zhing /_/de dag snyed kyi zhing rnams kyang /_/ljon shing 
[\[145a.5\]]chen pos bsal bar bgyid/_/phyogs bcu'i 'jig rten khams kyi mi/_/mtha' yas dpag tu ma mchis pa/_/gang dag 'od kyis reg gyur pa/_/sems can rnams kyi don kyang bgyid/_/phyogs bcu'i 'jig rten khams su ni/_/de las dri ngad 'byung bar 'gyur/_/
[\[145a.6\]]gang dag de yi dri snom pa/_/de dag ngan 'gror mchi mi 'gyur/_/de dag dmyal bar mi mchi zhing /_/dud 'gro'i skye gnas sdig can dang /_/[{]yi dgas [,]yi dwags [}]lha min ris mi mchi/_/de dag bzang 'gror mchi bar 'gyur/_/sems can kun la bde skyed pa/_/de 'dra'i ljon shing chen po de/_/
[\[145a.7\]]gyad kyi dog sar chag nas ni/_/sA la'i tshal gyi gseb tu sgyel/_/ljon mchog chag pa mthong gyur nas/_/de nas srog chags stong phrag ni/_/bsam yas dpag tu ma mchis pa/_/cho nges 'debs shing smre sngags 'don/_/de tshe sgra de mi grag cing /_/dri yang bda' bar ma gyur 
[\[145b\]]
[\[145b.1\]]pa/_/gdeg pa'i rngo yang ma thogs nas/_/de ma thag tu bdag kyang brgya la/_/de ltar 'jigs su rung ba dang /_/spu yang zing zhes bgyid pa yi/_/g.yar lam mdang sum rmis pa de/_/spyan dang ldan pa bdag la gsungs/_/de nas gnas gtsang ma'i ris kyi lha'i bu rnams 
[\[145b.2\]]dang /_mi mjed kyi bdag po tshangs pa dang /_bdud kyi bu ded dpon dang /_lha'i dbang po brgya byin dang /_rgyal po chen po bzhi po dag so so na gnas pas bcom ldan 'das yongs su mya ngan las 'da' ba'i snga ltas mthong nas rang rang gi 'khor lha'i bu khrag khrig phrag brgyad cu 
[\[145b.3\]]brgyad cu lhag tsam gyis yongs su bskor cing mdun du bdar nas bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/_sgra skad 'thun par nyam thag pa'i nga ros ngu zhing mya ngan byed la smre sngags 'don bzhin du de'i tshe tshe dang ldan pa kun dga' 
[\[145b.4\]]bo la tshigs su bcad pa 'di dag smras so/_/kye ma'o sdug bsngal mi bzad che/_/sA la'i tshal khrod dga' bar ni/_/de ring mgon po mya ngan 'da'/_/kun dga' khyod kyis mi shes sam/_/gang zhig snang med rnams kyi sgron/_/skyabs dang dpung gnyen gang yin pa/_/de ni zhi ba 
[\[145b.5\]]len med par/_/de ring mya ngan 'da' bar 'gyur/_/de nas bcom ldan 'das kyis de'i tshe tshe dang ldan pa kun dga' bo dang thams cad dang ldan pa'i lha'i 'khor de dag la tshigs su bcad de bka' stsal pa/_ji ltar mthong ba gzhan min te/_/de ring sA la'i tshal khrod du/_/nga ni mya ngan 'da' 
[\[145b.6\]]'gyur gyis/_/mya ngan ma byed brtan par gyis/_/kha dog ldan zhing bsam yas la/_/'od dang dri bsung phun tshogs pa'i/_/ljon shing ljon pa chen po de/_/sA la'i tshal khrod chag gyur pa/_/ljon shing ci 'drar ston pa ni/_/de ring sA la'i tshal khrod du/_/ji ltar me la chus btab 
[\[145b.7\]]bzhin/_/len med mya ngan 'da' bar 'gyur/_/shes rab rdzu 'phrul mthar phyin pa/_/nye rgyal pang nas skyes dag bzhin/_/mi mchog nga yang 'da' 'gyur bar/_/kun dga' khyod kyis mi shes sam/_/'dus byas thams cad mi rtag ste/_/skye zhing 'jig pa'i chos can yin/_/
[\[146a\]]
[\[146a.1\]]ston pas de dag rab mkhyen nas/_/dge slong rnams la de yang bshad/_/kun dga' tshur shog khyod song la/_/nga yi nyan thos rnams la smros/_/lha yi mig gi mthar phyin pa/_/gnas brtan chen po ma 'gags dang /_/gnas brtan chen po ka t+ya'i bu/_/gnas 
[\[146a.2\]]brtan gang po rab 'byor dang /_/gsus po che ni chen po dang /_/ba lang bdag dang dga' byed dang /_/gro zhin don yod rgyal po dang /_/chos gos ngan pa 'chang ba dang /_/dga' bo dang ni sgra gcan bzang /_/nga yi nyan thos gzhan rnams dang /_/slob dang mi slob gnas brtan 
[\[146a.3\]]dang /_/gzhan yang so so'i skye bo dag_/nga ni mya ngan 'da' 'gyur gyis/_/thams cad shin tu myur bar sbron/_/slob dang so so'i skye bo yis/_/ma mthong sdug bsngal skye 'gyur bas/_/mya ngan 'das pa'i 'og tu ni/_/mya ngan zug rngus gzir mi bya/_/mya ngan ma byed 'du byed 
[\[146a.4\]]rnams/_/mi rtag rmi lam lta bu zhes/_/ji ltar chos kyi chos nyid kyis/_/de dag rnams ni dbugs dbyung bya/_/de skad ces bka' stsal pa dang /_bcom ldan 'das la tshe dang ldan pa kun dga' bos slar tshigs su bcad de gsol pa/_mgon po sangs rgyas mya ngan las/_/'da' 
[\[146a.5\]]bar 'gyur bar thos nas bdag_/phyogs slad bdag ni lus rma zhing /_/bdag ni g.yar ngan shin tu che/_/lus nyams bde ba ma mchis shing /_/sems nyams bde ba'ang ma mchis la/_/chags bral nyams bde'ang ma mchis na/_/spyan ldan bdag ni ji ltar mchi/_/bdag 
[\[146a.6\]]gi skyabs dang dpung gnyen dang /_/'jig rten rnam 'dren gang lags pa/_/deng mthong slad kyis mi mthong zhes/_/gnas brtan rnams la ji skad bgyi/_/mya ngan gyur cing sdug bsngal bas/_/ji ltar mya ngan brjod par bgyi/_/bdag cag rnams kyi 'jigs chen 'di/_/
[\[146a.7\]]gnas brtan de dag ji ltar nyan/_/gang dag slob dang skye bo yi/_/dge slong mya ngan zug rngu yis/_/kun nas zug pa ji ltar gnas/_/mi mchog bskal par bzhugs su gsol/_/'khor bzhi'i nang du mchis nas ni/_/ston pa mya ngan 'da' 'gyur zhes/_/ji ltar brjod bgyi mi yi mchog_/thub 
[\[146b\]]
[\[146b.1\]]chen bskal par bzhugs su gsol/_/sgron ma chen po'i 'jig rten du/_/shin tu myur bar nub 'gyur te/_/'jig rten 'di dag rab myur bar/_/ldongs pa nyid du 'gyur lags so/_/mi mchog bdag ni g.yar ngan 'di/_/dge slong rnams la smrar mi spro/_/gang la g.yar ngan ma mchis pa/_/
[\[146b.2\]]gzhan zhig mngag par bka' stsal gsol/_/bcom ldan 'das kyis bka' stsal pa/_go'u ta ma'i bu 'du byed thams cad mi rtag pa yin gyis mya ngan ma byed par thong cig_/de nas bcom ldan 'das kyis de'i tshe tshe dang ldan pa kun dga' bo la phyir tshigs su bcad de bka' stsal pa/_/
[\[146b.3\]]bye ba mtha' yas lha rnams kyis/_/de ring sangs rgyas 'da' thos nas/_/gzhal med khang dag spangs nas ni/_/mya ngan byed cing smre sngags 'don/_/nga 'das phyi na dge slong dag_/ma mthong mya ngan byed ma gzhug_/'di ni rim gro byed pa'i las/_/song la dge slong rnams kyang sbron/_/de'i tshe tshe dang 
[\[146b.4\]]ldan pa ma 'gags pa ri rab kyi spo la sum cu rtsa gsum pa'i lha rnams la chos ston cing 'dug go/_/tshe dang ldan pa ma 'gags pas lha'i mig rnam par dag pa mi las shin tu 'das pas lha'i bu dbang che ba dbang che bar grags pa rnams rang rang gi gzhal med khang dag nas mi snang bar gyur pa mthong 
[\[146b.5\]]zhing lha rnams kyi smre sngags 'don pa'i sgra chen po dag kyang thos rang gi 'khor rnams kyang srabs par mthong ngo /_/de nas tshe dang ldan pa ma 'gags pas de'i tshe bsams te lha'i mig gis lha'i bu 'khor dang bcas pa de dag yi chad cing rang rang gi 'dod pa'i dga' ba dag spangs te rings pa [{]rings [,]ring [}]
[\[146b.6\]]par gang du dong zhing 'dong bar byed ces 'jig rten la rnam par bltas so/_/de nas tshe dang ldan pa ma 'gags pas ri'i rgyal po ri rab kyi rtse mo las dpag tshad brgya tsam dag chad pa dang /_ri'i rgyal po ri rab kyi rtse mo las dpag tshad nyis brgya tsam dang /_rtse mo las dpag tshad sum brgya tsam dang /_
[\[146b.7\]]rtse mo las dpag tshad bzhi brgya tsam dag chad pa dang /_rtse mo las dpag tshad lnga brgya tsam dag chad cing chad cing rgya mtsho chen po'i nang du lhung ba dag kyang mthong ste sems can 'ga' tsam la yang gnod pa'am/_rnam par 'tshe bar mi byed na srog gi bar chad byed par 'gyur ba lta smos kyang ci dgos/_'di 
[\[147a\]]
[\[147a.1\]]ltar ri rab kyi rtse mo de dag kyang gang dag ri'i rgyal po ri rab la rten cing gnas pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po de dag gis bcom ldan 'das yongs su mya ngan las 'da' ba thos nas mya ngan gyi zug 
[\[147a.2\]]rngus gzir cing bcom ldan 'das shAkya thub pa/_shAkya'i bdag po'i rgyal po bskal pa bye ba grangs med pa nas yang dag par bsgrubs pa/_dge ba'i rtsa ba shin tu yongs su dag pa dang ldan pa de de ring gyad rnams dang nye ba na yod pa shing sA la zung gi drung du len pa med par yongs su mya ngan las 
[\[147a.3\]]'da' bar 'gyur te/_deng ni lha dang bcas pa'i 'jig rten gyi mig zum par 'gyur ro zhes de dag ku sha'i grong khyer logs su mngon par phyogs te/_rings pa rings par brtad cing dong ba dag gis ri'i rgyal po ri rab kyi rtse mo de dag kun tu rab tu bsgul cing kun du rab tu bskyod de rings pa rings par brtad 
[\[147a.4\]]pa de dag gis ri'i rgyal po ri rab dang /_rgya mtsho chen po yang g.yos shing 'khrugs par gyur te de'i phyir ri'i rgyal po ri rab kyi rtse mo de dag rgya mtsho chen po'i nang du lhung bar gyur to/_/de nas tshe dang ldan pa ma 'gags pa ri rab kyi spo la 'dug pas de'i tshe sgra skad chen po phyung ste tshigs su bcad pa 'di dag smras 
[\[147a.5\]]so/_/'jig rten rnams kyi ded dpon gang yin pa/_/gang gis 'jig rten bde ba stsol mdzad cing /_/sems can rnams kyi sbyin gnas gang yin pa/_/thub pa de ni de ring mya ngan 'da'/_/ye shes 'byung gnas rab rib mun bcom zhing /_/'jig rten srog chags rnams kyi pha dang ma/_/
[\[147a.6\]]de bzhin skyabs dang dpung gnyen gang yin pa/_/thub pa de ni de ring mya ngan 'da'/_/zug rngu 'byin mdzad sdig med nyon mongs med/_/gso mdzad dam pa sman pa chen po ste/_/mi dge'i zug rngu 'byin mchog gang yin pa/_/thub pa de ni de ring mya ngan 'da'/_/gang zhig sems can chags dang sdang 
[\[147a.7\]]bas bcom/_/rmongs pas zil non rga dang 'chi la chags/_/'gags 'gal lam log zhugs pa gzigs nas ni/_/'jig rten thugs rje bskyed nas chos ston cing /_/gang zhig bdud sde rab gtum drag po'i gzugs/_/sna tshogs gzugs can mtshon sra rdo rje thogs/_/kha cig 'jigs pa 
[\[147b\]]
[\[147b.1\]]du ma rnam ston cing /_/gzhan dag sna tshogs brag thogs 'khod gyur pa/_/de 'drar rnam mang drag po'i gzugs can gyi/_/sde dag gzigs kyang mi g.yo mi 'gul ba/_/bdud kyi sde bcom 'jig rten mgon po de/_/sA la'i tshal du de ring mya ngan 'da'/_/gang gis phyag g.yas rab tu brkyang 
[\[147b.2\]]mdzad de/_/ri rab rtse 'di grong bcas g.yo mdzad cing /_/chos kun mnga' brnyes rnam 'dren drang srong de/_/sA la'i tshal du mya ngan 'da' bar 'gyur/_/gang gis brdabs pa phyogs bcur bsam yas pa'i/_/sgra bsgrags mkhyen pa'i pha rol byon gyur pa/_/ston pa sems can rnams kyi snying po de/_/
[\[147b.3\]]sA la'i tshal du de ring mya ngan 'da'/_/gang gis stobs ldan sder bcas skrag mdzad cing /_/mi g.yo mya ngan med pa 'dus ma byas pa brnyes/_/srog chags rnams la phan phyir 'khor lo bskor mdzad cing /_/thub pas bden pa bzhi dag rab tu bstan/_/gang zhig cho 'phrul bsam gyis mi khyab 
[\[147b.4\]]ste/_/skra rtse'i khyon la zhing rnams bkod mdzad cing /_/sku la sku yi 'du shes mi mnga' ba/_/mgon po de ni de ring mya ngan 'da'/_/ston pa gyad kyi yul du gshegs nas ni/_/nye na yod pa'i tshal khrod zhugs gyur te/_/bsam gtan zhi la bdag nyid mnyam bzhag nas/_/shing zad me ltar mya ngan 
[\[147b.5\]]'da' bar 'gyur/_/tshe dang ldan pa ma 'gags pas tshigs su bcad pa de dag smras ma thag tu de nas de'i tshe sangs rgyas kyi mthus 'dzam bu'i gling na dge slong dang /_dge slong ma dang /_dge bsnyen dang /_dge bsnyen ma ji snyed pa rnams las gnas brtan 'od srung chen po 'khor dang bcas pa ma gtogs 
[\[147b.6\]]pa dang /_gzhan yang dge slong nyis brgya rtsa bzhi ma gtogs pa de las gzhan pa'i 'khor bzhi po bcom ldan 'das kyi zhabs la phyag 'tshal ba rnams bcom ldan 'das la blta ba'i tha mar gyur pa ni 'di yin no zhes gyad rnams kyi nye ba na yod pa shing sA la zung gi tshal ga la ba der dong ngo /_/tshe 
[\[147b.7\]]dang ldan pa ma 'gags pas tshigs su bcad pa de dag smras ma thag tu de nas de'i tshe gzhan yang stong gsum gyi stong chen po'i 'jig rten gyi khams na mngon par shes pa mngon par shes pa'i lha dang /_lha'i bu mo dang /_klu dang /_klu rgan pho dang /_klu'i bu mo dang /_gnod sbyin dang /_gnod sbyin gzhon 
[\[148a\]]
[\[148a.1\]]nu dang /_gnod sbyin gyi bu mo dang /_sha za dang /_sha za rgan po dang /_sha za gzhon nu dang /_sha za gzhon nu ma ji snyed pa rnams dang /_'gro ba rnams lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dang /_skar 
[\[148a.2\]]ma ji snyed pa de dag thams cad mig mchi mas gang ste mya ngan byed cing smre sngags 'don la ngud mos 'debs shing yang dang yang du smre ste/_sdug bsngal zhing yid mi bde la mya ngan gyi zug rngus gzir bas lag pa gnam du bsgreng ste/_ngud mos 'debs par byed do/_/yang kha cig 
[\[148a.3\]]ni lag pa sbrel cing ngu'o/_/kha cig ni phan tshun mgo sprad de gcig gi gdong du gcig lta zhing ngu'o/_/kha cig ni kha gdangs te nyam thag pa'i nga ro 'byin cing smre sngags 'don la dbang po nyams shing bzhin gyi dkyil 'khor mog mog por gyur te rkang lag sgyur zhing ngu'o/_/yang de na kha cig ni 
[\[148a.4\]]gcig la gcig lta zhing ngu'o/_/kha cig ni klad pa rdebs par byed do/_/kha cig ni lag pa gnyis kyis mgo la rdebs shing lus rab tu snyon smongs par byed do/_/kha cig ni mig sgyur zhing ngud mos 'debs la rkang mthil bsregs pa bzhin du sgyid pa 'dar la cho nges 'debs shing smre 
[\[148a.5\]]sngags 'don to/_/kha cig ni e ma'o sangs rgyas/_e ma'o sangs rgyas zhes smre sngags 'don cing gdong mchi mas gang la sdug bsngal zhing nyam thag ste/_lag mthil gyis mig nyed cing cho nges 'debs la mya ngan byed cing mya ngan gyi zug rngus gzir bas bzhin gyi dkyil 'khor 
[\[148a.6\]]la 'drad cing mya ngan byed smre sngags 'don to/_/srog chags bye ba phrag mang po gzhan dag ni mchi mas brnangs bzhin du mchi ma klog cing sgra chen po 'byin to/_/kha cig ni thal mo sbyar te mchi ma klog cing smre sngags 'don to/_/kha cig ni mya ngan gyi mes gdungs nas lag pa g.yas 
[\[148a.7\]]pas mgo bo la 'dzin cing smre sngags 'don to/_/de bzhin du gzhan dag kyang lus yongs su rmya nas lag pa g.yon pas mgo bo la 'dzin cing smre sngags 'don to/_/kha cig ni lag pa rdebs la bzhin gyi dkyil 'khor gyi mdog nyams shing sngon por gyur la/_mya ngan gyis nyam thag cing 
[\[148b\]]
[\[148b.1\]]smre sngags 'don to/_/de nas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po 'khor dang bcas pa de dag mya ngan byed cing smre sngags 'don bzhin du bcom ldan 'das ga la ba der dong ste phyin nas bcom ldan 'das 
[\[148b.2\]]kyi spyan sngar shing bcad de 'gyel ba bzhin du sa la sgyel nas kha cig ni bcom ldan 'das kyi zhabs gnyis la 'dud do/_/kha cig ni gdung ba'i sgra chen po 'byin to/_/kha cig ni gdung ba'i sgra 'byin cing sa la 'gre'o/_/kha cig ni bcom ldan 'das kyi spyan sngar 'khod nas lag pa gnam 
[\[148b.3\]]du bsgrengs te/_e ma'o sangs rgyas/_e ma'o sangs rgyas/_e ma'o mgon po/_e ma'o thugs rje can sems can thams cad la thugs brtse zhing skyob par mdzad pa/_e ma'o 'jig rten gsum gyi skyabs dang dpung gnyen sems can thams cad la mig stsol bar mdzad pa/_e ma'o rten 
[\[148b.4\]]med pa rnams kyi rten mdzad pa/_'jig rten stongs par 'gyur ro/_/sems can thams cad ldongs par 'gyur ro/_/sangs rgyas dkon mchog med par 'gyur ro/_/zhes smre sngags 'don cing de dag phan tshun lag pa sbrel te snying rje rje skad du ma shi ba'i smre sngags lta bus smre sngags 'don 
[\[148b.5\]]to/_/pha shi ba dang /_phu nu shi ba dang /_bu shi ba'i smre sngags lta bus smre sngags 'don cing /_e ma'o mgon po/_e ma'o dge ba'i bshes gnyen/_e ma'o snyan cing 'jam pa gsung ba/_e ma'o seng ge dang /_glang po che dang /_khyu mchog gi stobs can/_e ma'o bdud rtsi'i 
[\[148b.6\]]go 'phang ston pa zhes rnam pa sna tshogs mang por smre sngags 'don to/_/kha cig ni bar snang la song ste bdag nyid brdabs nas de dag sa la lhung ba dang /_sa la 'gre ldog cing snying thag pa nas snying rje bar smre zhing smre sngags 'don to/_/de nas tshe dang ldan pa kun dga' bo brgyal nas shing bcad de 
[\[148b.7\]]'gyel ba bzhin du sa la 'gyel to/_/des yang 'du shes phyir rnyed nas bcom ldan 'das kyi spyan sngar lag pa gnyis sa la btsugs te bcom ldan 'das kyi zhal du lta zhing de'i tshe tshigs su bcad pa 'di dag gsol to/_/sems can shin tu sdug bsngal la/_/ngu zhing smre sngags 'don bgyid 
[\[149a\]]
[\[149a.1\]]la/_/mya ngan zug rngus gzir mthong nas/_/bdag gi g.yar ngan slar zhing skye/_/ji ltar dgon pa'i shul zhig tu/_/'dron pa chom pos bcom gyur cing /_/zhugs kyi phung po chen po yang /_/mdun na mchis pa mthong ba na/_/kun nas zhugs par mthong nas ni/_/de 
[\[149a.2\]]dag 'jigs pa lhar skyes shing /_/phyogs rgyug de dag skyabs ma mchis/_/kun nas dpung gnyen ma mchis ltar/_/de bzhin sems can mang po rnams/_/sangs rgyas mya ngan 'da' thos nas/_/skyabs ma mchis shing sdug bsngal la/_/mya ngan zug rngus gzir bar mthong /_/gang 
[\[149a.3\]]dag gtso bo 'das gyur na/_/ji ltar sangs rgyas blta bar bgyi/_/gzhan dag mya ngan 'da' 'gyur la/_/bcom ldan bskal par bzhugs su gsol/_/zhugs 'bar me lce ldan gyur pa/_/rgyu zad rab tu zhi ba ltar/_/gyad kyi yul du rdzogs sangs rgyas/_/mya ngan 'da' ba ji ltar 
[\[149a.4\]]blta/_/sangs rgyas 'od ma'i tshal khrod du/_/de ring slan chad mi mthong zhing /_/'dren pa rgyal byed tshal du ni/_/chos ston pa yang mi mthong ngo /_/mi mchog de ni 'das gyur ces/_/lid tsa bI yi grong khyer mchog_/yangs pa can du zhugs nas ni/_/lid tsa bI la ji ltar brjod/_/gang 
[\[149a.5\]]zag gtso bo 'das gyur ces/_shAkya rnams kyi grong khyer mchog_/ser skya'i gnas su mchis nas ni/_/kun mi dga' ba ji ltar brjod/_/thub chen de ni rab zhi zhes/_/ma ga d+hA ba rnams dang ni/_/ma skyes dgra yi grong mchog tu/_/ji ltar tshig tu brjod par bgyi/_/shAkya 
[\[149a.6\]]seng ge 'das gyur ces/_/srog chags stong phrag mang po dag_/cho nges yang dang yang 'debs na/_/bdag gis ji ltar lan yang gdab/_/shAkya seng ge 'das gyur na/_/dge slong dge slong ma dag dang /_/khyim pa rnams kyang bdag gis ni/_/ji ltar dga' bgyi 
[\[149a.7\]]mi yi mchog_/skyes mchog bdag la gnas brtan rnams/_/kun dga' mi mchog sbyin pa'i gnas/_/rdzogs pa'i sangs rgyas gar gshegs zhes/_/'dri na ji skad brjod par bgyi/_/thub pa lha klus dris pa na/_/bsam gtan chen po snyoms zhugs sam/_/'on te 
[\[149b\]]
[\[149b.1\]]'chag tu gshegs so zhes/_/mi 'jigs par ni ji ltar brjod/_/bdag gis yang dang yang du ni/_/su yi seng ge'i gzims khri bshams/_/dpa' bo bdag gis slan chad ni/_/su yi seng ge'i khri yang bshams/_/'khor rnams la ni seng ge ltar/_/bsnyengs pa mi 
[\[149b.2\]]mnga' sgrogs mdzad pa/_/go 'phang zab mo blta dka'i chos/_/bdag gis su la mnyan par bgyi/_/gang zag gtso bo 'das gyur na/_/su yi zhabs la chab 'bul zhing /_/gang gi na bza' chos gos gzung /_/su yi lhung bzed gzung bar bgyi/_/mi mchog dge 'dun 
[\[149b.3\]]dbus su ni/_/su zhig bdag gi bsngags pa brjod/_/kun dga' thos pa rgya mtsho zhes/_/slan chad bdag la su zhig mchi/_/mkhyen pa spobs pa mtha' yas pa/_/gsung 'jam yid dga' mdzad pa dang /_mchog tu dga' bskyed mdzad pa/_/su la mngon sum mnyan par 
[\[149b.4\]]bgyi/_/rgyal sras thos pa 'dzin pa yis/_/de ltar smre sngags kun bton nas/_/thub pa chen po'i zhabs drung du/_/brgya la nas sa la sgyel bar gyur/_/de nas bcom ldan 'das kyis tshe dang ldan pa kun dga' bo la bka' stsal pa/_go'u ta ma'i bu ngas dang po nyid nas khyod la kun 
[\[149b.5\]]dga' bo sdug pa dang yid du 'ong ba thams cad la rtag pa dang ldan pa med do zhes don de ma bstan tam/_go'u ta ma'i bu 'du byed thams cad ni rmi lam lta bu dang /_sgyu ma lta bu dang /_smig rgyu lta bu dang /_zil ba'i thigs pa lta bu dang /_slu bar byed pa yin te/_'du byed thams cad mi rtag 
[\[149b.6\]]pa yin gyis go'u ta ma'i bu ci rung mya ngan ma byed cig smre sngags ma 'don cig_/go'u ta ma'i bu de bzhin gshegs pa do mod nam gyi thun tha ma la mtha' las 'das pa'i yongs su mya ngan las 'da' ba dang /_btags pa yang dag par 'joms pa'i yongs su mya ngan las 'da' ba dang /_mi 
[\[149b.7\]]mnyam pa dang mnyam pa'i yongs su mya ngan las 'da' bas yongs su mya ngan las 'da' bar 'gyur gyis/_go'u ta ma'i bu khyod song la shing sA la zung gi bar du de bzhin gshegs pa'i seng ge'i gzims khri dbu ni shar phyogs/_zhal ni byang phyogs/_rgyab ni lho phyogs su bstan la/_glo 
[\[150a\]]
[\[150a.1\]]g.yas phyogs kyis dbab tu rung ba shoms shig_/de nas tshe dang ldan pa kun dga' bos de'i tshe ngu zhing mya ngan byed la smre sngags 'don cing mchi mas brnangs la ngu zhing gdong la mchi ma 'dzag bzhin du shing sA la zung gi bar du bcom ldan 'das kyi seng ge'i gzims khri 
[\[150a.2\]]bshams so/_/de nas tshe dang ldan pa kun dga' bos bcom ldan 'das kyi seng ge'i gzims khri bshams nas de'i tshe tshigs su bcad pa 'di dag gsol to/_/thub chen seng ge'i gzims khri ni/_/bshams pa'i tha ma deng lags te/_/mi mchog seng ge'i gzims khri ni/_/
[\[150a.3\]]slan chad bsham du ma mchis so/_/mi mchog mya ngan 'das gyur cing /_/'jig rten mgon po 'das pa na/_/sA la mdzes tshal stong pa yi/_/khrod 'dir bdag gis ji ltar blta/_/gang zhig sA la'i ljon tshal na/_/yun ring gnyug mar gnas pa'i lha/_/des ni rnam 'dren 
[\[150a.4\]]ma mthong na/_/slan chad ji ltar gnas par 'gyur/_/kye ma'o 'du byed mi rtag ste/_/sgyu ma rmi lam lta bu lags/_/'di 'dra'i ston pa dpa' bo yang /_/'di nyid du ni 'da' bar 'gyur/_/de nas tshe dang ldan pa ma 'gags pas tshe dang ldan pa kun dga' bo la tshigs su bcad de smras 
[\[150a.5\]]pa/_'dus byas thams cad mi rtag ces/_/sangs rgyas kyis ni sngon yang gsungs/_/gang la rang dbang yod min pa/_/de la smre sngags bton mi phan/_/smre sngags yang dang yang bton cing /_/ngud mos btab pa tsam gyis ni/_/don 'di thob par mi sla yis/_/mkhas 
[\[150a.6\]]pa mya ngan ma byed cig_/de skad ces smras pa dang /_tshe dang ldan pa kun dga' bos tshe dang ldan pa ma 'gags pa la tshigs su bcad de smras pa/_mi mchog mya ngan 'da' 'gyur ba/_/khyod la'ang mya ngan yod yin na/_/ma 'gags 'jigs pa med par ni/_/ci yi phyir na de skad smra/_/
[\[150a.7\]]ma 'gags pas smras pa/_sems can nyam thag sdug bsngal zhing /_/mya ngan gdungs pa mthong nas ni/_/bdag gi mig kyang chus gang zhing /_/mchi ma 'khrug ces byed pa'ang yod/_/sems can ji snyed ngu ba rnams/_/lha yi mig gis mthong ba na/_/bdag kyang de dag don 
[\[150b\]]
[\[150b.1\]]gyi phyir/_/shin tu ngu yang bro mod kyi/_/'on kyang smre sngags bton pas ni/_/phan pa 'ga' yang mi rnyed pas/_/de phyir khyod la kun dga' bo/_/chos soms mya ngan ma byed zer/_/de nas bcom ldan 'das gdan las bzhengs te lha dang /_mi dang /_klu dang /_gnod sbyin dang /_dri 
[\[150b.2\]]za dang /_mi'am ci dang /_lto 'phye chen po dang /_lha ma yin dang /_nam mkha' lding bye ba 'bum phrag du mas yongs su bskor cing mdun du bdar nas/_shing sA la zung gi bar ga la ba der gshegs te byon nas seng ge'i gzims khri la sku'i glo g.yas pa phab ste gzims so/_/bcom ldan 
[\[150b.3\]]'das seng ge'i gzims khri la gzims ma thag tu lha rnams kyis bar snang las lha'i me tog sna tshogs kyi char dag mngon par rab tu phab cing /_lha'i phye ma mang po dag gis kyang gtor/_lha'i sil snyan brgya stong dag kyang rab tu gsil to/_/mi rnams kyis kyang bcom ldan 'das de bzhin 
[\[150b.4\]]gshegs pa la blta ba'i tha mar gyur pa ni 'di yin no zhes mi yul gyi me tog dang /_phye ma dang /_spos dang /_byug pa dang /_rol mo'i sgra dag gis bcom ldan 'das la mchod pa byas so/_/bcom ldan 'das shing sA la zung gi bar du seng ge'i gzims khri la sku'i glo g.yas 
[\[150b.5\]]pas phab ste gzims ma thag tu de nas skad cig de dang thang cig de dang yud tsam de la shar phyogs logs su sangs rgyas kyi zhing bye ba 'bum phrag bcu 'das pa na de bzhin gshegs pa dgra bcom pa yang dag par rdzogs pa'i sangs rgyas seng ge'i sgra'i dbang phyug ces bya ba'i sangs rgyas kyi zhing 'jig 
[\[150b.6\]]rten gyi khams rin chen dbyangs can zhes bya ba nas byang chub sems dpa' sems dpa' chen po don legs par sems pa zhes bya ba shi 'phos nas rgyal po'i khab kyi grong khyer chen por lus 'phags ma'i bu yul ma ga d+hA'i rgyal po ma skyes dgra'i pang par bu nyid du rdzus te skyes so/_/de skyes 
[\[150b.7\]]ma thag tu ched du brjod pa 'di ched du brjod do/_/seng ge sgra yi spyan snga nas/_/gang gi don phyir bdag 'ongs pa/_/shAkya seng ge mi yi mchog_/rdzogs sangs rgyas pa bzhugs sam ci/_/de nas lha zhig gis byang chub sems dpa' sems dpa' chen po don legs par sems 
[\[151a\]]
[\[151a.1\]]pa la tshigs su bcad de smras pa/_gsung bar mdzad pa mi dbang po/_/skyob pa shAkya seng ge de/_/de ring sA la'i bar du ni/_/lan med mya ngan 'da' bar 'gyur/_/de skad ces smras pa dang /_byang chub sems dpa' sems dpa' chen po don legs par sems 
[\[151a.2\]]pas lha de la phyir tshigs su bcad de smras pa/_shAkya seng ge de yi chos/_/mchog tu mthong dka' mnyan pa'i phyir/_/bye ba brgya stong phrag bcu yi/_/sangs rgyas zhing nas bdag 'dir 'ongs/_/de ni sA la'i bar du deng /_/mya ngan 'da' bar 'gyur na go/_/kho bo sangs rgyas zhing 
[\[151a.3\]]'dir ni/_/'ongs pa 'bras bu med par 'gyur/_/kho bo de ring 'dir 'ongs nas/_/thub pa de yang 'da' 'gyur bas/_/lha dang bcas pa'i 'jig rten gyis/_/mya ngan bya bar kho bos byas/_/kho bo 'ongs pas sangs rgyas ni/_/mi mthong don med 'gyur mi bya/_/sems bskyed tsam yang 
[\[151a.4\]]mi bsdad cing /_/sangs rgyas spyan sngar 'gro bar bya/_/des ni 'jam zhing des pa dang /_/dga' ba brjod pa'i tshig gis ni/_/de nyid du ni ma ga d+hA'i/_/bdag po rgyal la 'di skad smras/_/rgyal po khyod ni bdag la gson/_/skyes bu dam pa dkon pas na/_/bag ma mchis pa ma 
[\[151a.5\]]mdzad par/_/de bzhin gshegs pa'i spyan sngar bzhud/_/bskal pa stong phrag bye ba la/_/rgyal ba lan 'ga' 'byung 'gyur zhing /_/tshogs pa 'di ni rnyed pa la/_/mkhas pa skyo bar ma mdzad cig_/'di ni mi mkhas byis pa snyam/_/gang phyir rgyal chen khyod dgongs pa/_/rgyal chen 
[\[151a.6\]]byis pa bdag ma lags/_/mi dbang khyod ni byis pa lags/_/'dod pa'i dbang du song nas ni/_/gang gis ngan 'gror 'gro ba yi/_/mtshams med pa ni khyod kyis mdzad/_/de ni byis pa'i byis pa nyid/_/khyod kyis sdig pa'i las mdzad pa/_/mtshams med 'jigs pa chen po 
[\[151a.7\]]lags/_/de yis khyod ni mnar med pa/_/mi bzad 'jigs pa chen por ltung /_/sangs rgyas la ni sems dad mdzod/_/des ni thar pa 'thob 'gyur zhing /_/mi dbang de nas rkyen rnams kyis/_/khyod kyis rdzogs pa'i byang chub 'thob/_/khyod kyis sdig pa'i grogs bsten pa/_/lha 
[\[151b\]]
[\[151b.1\]]sbyin gnod byed chen po lags/_/de yi rjes su phyogs nas ni/_/khyod kyis yab ni bkrongs par gyur/_/khyod kyi yab ni chos spyod pa/_/sangs rgyas thugs las skyes pa'i sras/_/khyod kyis nga rgyal de yis ni/_/mkhas pa po ni bsad par gyur/_/rdzogs 
[\[151b.2\]]sangs mya ngan ma 'das par/_/khyod kyis gzigs par mi bgyi 'am/_/de yi sku gdung rnams la yang /_/mchod pa rgya chen dag kyang mdzod/_/bdag ni zhing 'dir mchis pa yang /_/'dod pa'i yon tan phyir ma lags/_/bdag ni sangs rgyas bltar mchis kyis/_/rgyal 
[\[151b.3\]]po chen po bzod par mdzod/_/shAkya seng ge drang srong che/_/de ni de ring 'da' 'gyur zhes/_/sangs rgyas seng ge'i sgra de yi/_/spyan snga nas ni bdag gis thos/_/de la blta ba'i ched du bdag_/zhing 'dir mchis par gyur pa lags/_/rgyal rigs nye du'i tshogs kun dang /_/
[\[151b.4\]]lhan cig 'grogs te mchi bar bgyi/_/de nas rgyal po ma skyes dgras khye'u de la tshigs su bcad de smras pa/_'di nas gyad yul lam ring ma smad pa/_/rkang pas bgrod par mi nus shing rtas song /_/khye'u khyod do mod sdod par gyis shig dang /_/dpung chen rnams kyis bde bar 'dong 
[\[151b.5\]]bar bya/_/de nas khye'u des rgyal po ma skyes dgra la tshigs su bcad de smras pa/_mi dbang khyod ltar bdag la le lo med/_/bsam yas rdzu 'phrul stobs ni bdag la yod/_/bdag ni 'dod na shar phyogs zhing rnams ni/_/du ba ma dag tu'ang thogs med 'gro 'gyur zhing /_/bdag ni 
[\[151b.6\]]gang nas 'ongs pa'i 'jig rten khams/_/de yi bar na sangs rgyas zhing mang gang /_/de yang mtha' yas mang po tshad med pas/_/gyad yul lta zhig ji ltar gyur kyang rung /_/de nas khye'u de rgyal po ma skyes dgra'i pang pa nas babs nas rkang pas rgyal po'i khab kyi grong khyer nas byung ste tshigs su bcad 
[\[151b.7\]]pa 'di dag smras so/_/gang zhig sdig med nyon mongs yod min zhing /_/stobs chen gsung mchog mi dbang lta 'dod pa/_/de ni kho bo'i phyi bzhin deng shog dang /_/shAka thub mya ngan ma 'das de mthong 'gyur/_/khye'u de rgyal po'i khab kyi grong khyer nas byung ma thag tu de nas skad cig de dang 
[\[152a\]]
[\[152a.1\]]thang cig de dang /_yud tsam de la lha dang mir bcas pa'i skye dgu las srog chags bdun khri nyis stong 'dus par gyur nas/_khye'u de bcom ldan 'das kyi zhabs la phyag 'tshal ba'i lha bye ba khrag khrig phrag 'bum gyis yongs su bskor cing mdun du bdar nas bcom ldan 
[\[152a.2\]]'das ga la ba der song ngo /_/bcom ldan 'das seng ge'i gzims khri la sku'i glo g.yas pas phab ste gzims ma thag tu de nas skad cig de dang /_thang cig de dang /_yud tsam de la lho phyogs logs su sangs rgyas kyi zhing bye ba 'bum phrag lnga 'das pa na/_de bzhin gshegs 
[\[152a.3\]]pa dgra bcom pa yang dag par rdzogs pa'i sangs rgyas lta mdzes rin chen brtsegs zhes bya ba'i sangs rgyas kyi zhing 'jig rten gyi khams rin po che bkod pa zhes bya ba nas/_byang chub sems dpa' sems dpa' chen po rab tu zhi bar 'jug ces bya ba shi 'phos nas sangs rgyas kyi zhing 
[\[152a.4\]]'di'i 'dzam bu'i gling 'di nyid du mnyan yod kyi grong khyer chen por tshong dpon seng ge lta bu zhes bya ba'i khyim du skyes so/_/de skyes ma thag tu ched du brjod pa 'di skad ched du brjod do/_/gang phyir bskal pa bye snyed du/_/gang gis phyag kyang yang yang gtubs/_/spyan dang rang gi sha dag 
[\[152a.5\]]dang /_/de bzhin dbu yang btang mdzad cing /_/sangs rgyas nyid ni bzhed pa yis/_/bskal pa stong phrag bye bar yang /_/btsun mo sras dang sras mo dang /_/bdog pa thams cad yang yang btang /_/sems can rnams ni dgrol ba'i phyir/_/bskal pa bye ba brgya mang du/_/sbyin pa 
[\[152a.6\]]rgya chen btang gyur pa'i/_/spyan dang ldan pa bzhugs sam ci/_/de nas tshong dpon seng ge lta bus khye'u de la tshigs su bcad de smras pa/_gang phyir skyes ma thag tu yang /_/tshig mchog rjod par byed pa khyod/_/lha 'am 'on te klu zhig gam/_/gnod sbyin yin nam srin po yin/_/
[\[152a.7\]]nye du'i tshogs ni skrag gyur cing /_/'jigs pas phyogs su rnam par rgyug_/kho bo sangs rgyas sgra yis ni/_/gzhan du 'bros par mi byed khye'u/_/de nas khye'u des tshong dpon de la tshigs su bcad de smras pa/_kho bo lha min klu yang min/_/gnod sbyin ma yin srin po'ang min/_/
[\[152b\]]
[\[152b.1\]]'jig rten thun mong yin pa'i phyir/_/ci 'dra tshong dpon mi shes sam/_/kho bo lha klu gnod sbyin dang /_/mi 'am ci dang lto 'phye che/_/lha yi lha zhes brtan pa ni/_/khyu mchog bzhin du dam yang 'cha'/_/de nas tshong dpon seng ge lta bus khye'u de la tshigs su bcad de smras pa/_mkhas 
[\[152b.2\]]pa khyod kyis bsgrags pa yi/_/de 'dra'i tshig ni thos gyur nas/_/the tshom lhag par skyes gyur cing /_/kho bo lhag par bsngags so khye'u/_/ji ltar khyod ni lha dang klu/_/ji ltar gnod sbyin mi 'am ci/_/ji ltar lha yi lha yin pa/_/de ni khye'u khyod nga la smros/_/de nas khye'u des tshong 
[\[152b.3\]]dpon seng ge lta bu la tshigs su bcad de smras pa/_lho yi phyogs cha logs na ni/_/gsung bar mdzad pa'i bdag po ni/_/lta mdzes rin chen brtsegs bzhugs pa/_/de nas kho bo 'dir 'ongs te/_/kho bo lan brgyar brgya byin dang /_/dbang sgyur du yang kho bo gyur/_/kho bo lan 
[\[152b.4\]]brgyar tshangs pa dang /_/de bzhin 'khor los sgyur bar gyur/_/kho bos yun ring brjod bya na/_/bskal pa'am bskal pa bye bar yang /_/zad par 'gyur ba yod min te/_/mkhas pa kho bo 'gro dgos so/_/tshong dpon 'on kyang re zhig rjes su bstan pa 'di la khyod kyis kun tu 
[\[152b.5\]]bsten par bya/_nges par bsten par bya/_goms par bya zhing lan mang du bya'o/_/tshong dpon rjes su bstan pa de yang gang zhe na/_tshong dpon bcom ldan 'das de bzhin gshegs pa dgra bcom pa yang dag par rdzogs pa'i sangs rgyas lta mdzes rin chen brtsegs des 'di skad ces/_
[\[152b.6\]]byang chub sems dpa' sems dpa' chen po chos gsum dang ldan na bla na med pa yang dag par rdzogs pa'i byang chub las phyir mi ldog cing /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes gsungs pa ste/_gsum gang zhe na/_
[\[152b.7\]]'di lta ste/_sems mtha' yas pa'i rjes su 'jug pa dang /_ye shes zab mo'i rjes su 'jug pa dang /_snying po dang ldan pa'i ting nge 'dzin la rjes su sgom pa ste/_tshong dpon byang chub sems dpa' sems dpa' chen po chos gsum po de dag dang ldan na bla na med pa yang dag par 
[\[153a\]]
[\[153a.1\]]rdzogs pa'i byang chub las phyir mi ldog cing /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas khye'u des de'i tshe tshigs su bcad pa 'di dag smras so/_/ye shes zab mo rtogs dka' de la ni/_/
[\[153a.2\]]gang dag rgyu dang rgyu med kun mkhyen pa'i/_/sangs rgyas grags chen rnam dag ma gtogs pa/_/lhar bcas skye dgu 'di dag som nyi byed/_/byang chub gnas min gang yin de med de/_/yang dag ye shes gang la'ang chags pa med/_/chags pa rnam spangs zug rngu bral gyur 
[\[153a.3\]]pa'i/_/ye shes rnam par bsgoms na sangs rgyas 'gyur/_/mtha' yas sems la sems yod ma yin par/_/sems la 'jug pa rab tu zhi bar gsungs/_/sems 'di thams cad dag las log gyur pa'i/_/rjes su rab tu 'jug pas sems zhes bya/_gcad 
[\[153a.4\]]cing gcag rung gang yin de mi sra/_/bde gshegs gsungs pa'i chos rnams mi phyed cing /_/dngos po thams cad nam mkha'i dngos 'dra ba'i/_/ting 'dzin 'di ni rdo rje'i rang bzhin yin/_/gang gis de 'drar rang bzhin stong shes nas/_/dngos po kun la mi gnas sgom byed 
[\[153a.5\]]pa/_/de ni nyon mongs dra ba kun spangs shing /_/srid pa'i 'dod chags bcom pa'i sangs rgyas 'gyur/_/thams cad shes kyang rnam shes yod min zhing /_/thams cad sgom yang rnam sgom yod min la/_/thams cad rtogs kyang rtogs pa yod min zhing /_/thams cad brjod kyang 
[\[153a.6\]]gang la'ang mi gnas la/_/zab chos chos kyi 'du shes yod min zhing /_/sems can 'grol yang sems can 'du shes med/_/zhi dben zhi ba'i 'du shes yod min zhing /_/byang chub rtogs kyang byang chub 'du shes med/_/dpa' brtul lta ba'i zug rngu spangs pa de/_/bsten 
[\[153a.7\]]dka' 'gro ba kun las 'das gyur cing /_/sems can kun gyi 'chi 'pho 'gro dang kun/_/rab tu shes shing rab byung sangs rgyas 'gyur/_/khye'u des tshigs su bcad pa de dag smras ma thag tu de nas skad cig de dang thang cig de dang /_yud tsam de la tshong dpon seng ge lta bu rang gi 
[\[153b\]]
[\[153b.1\]]'khor gyis yongs su bskor ba dang /_srog chags nyis stong gis bla na med pa yang dag par rdzogs pa'i byang chub tu sems bskyed cing sems yongs su bsngos nas mi skye ba'i chos la bzod pa thob par gyur to/_/lha bye ba phrag brgyad kyis kyang bla na med pa yang dag par rdzogs 
[\[153b.2\]]pa'i byang chub tu sems bskyed cing bla na med pa yang dag par rdzogs pa'i byang chub las phyir mi ldog pa nyid du nges par gyur to/_/srog chags khrag khrig 'bum phrag bzhi ni chos rnams la chos kyi mig rdul med cing dri ma dang bral ba rnam par dag go/_/de nas khye'u des de'i 
[\[153b.3\]]tshe tshigs su bcad pa 'di dag smras so/_/shAkya seng ge'i spyan snga 'dir/_/kho bo 'ongs pa de don yin/_/srog chags khrag khrig 'khor ba yi/_/'jigs pa che las thar gyur cing /_/srog chags bye ba mang po rnams/_/bla na med pa'i byang chub tu/_/sems bskyed pa yang 
[\[153b.4\]]skyes gyur te/_/bzod pa la yang rab tu bkod/_/bdag gi pha ma phu nu dang /_/nye du rnams kyang bzod lag na gnas/_/bye ba phrag brgyad lha rnams ni/_/thams cad byang chub rab tu zhugs/_/dpag med bsam gyis mi khyab pa'i/_/nor gyi phung po che rnyed pas/_/bdag ni sangs 
[\[153b.5\]]rgyas chos rnams kyis/_/dbul ba thag ring zad par gyur/_/de nas khye'u rab tu zhi bar gnas kyis pha ma dang phu nu dang /_nye du'i tshogs rnams bos te pha ma dang /_phu nu dang /_nye du dang /_rtsa lag gi skye bo rnams dang lhan cig tu bcom ldan 'das kyi zhabs la phyag 'tshal ba'i srog chags 
[\[153b.6\]]'bum phrag mang pos yongs su bskor cing mdun du bdar te/_mnyan yod kyi grong khyer chen po nas byung nas gyad rnams dang nye ba na yod pa shing sA la zung gi tshal ga la ba der dong ngo /_/bcom ldan 'das seng ge'i gzims khri la sku'i glo g.yas pas phab ste gzims ma thag 
[\[153b.7\]]tu de nas gzhan yang skad cig de dang /_thang cig de dang /_yud tsam de la nub phyogs logs su sangs rgyas kyi zhing bye ba 'bum phrag brgyad 'das pa na/_de bzhin gshegs pa dgra bcom pa yang dag par rdzogs pa'i sangs rgyas dga' ba'i dbang phyug ces bya ba'i sangs rgyas kyi zhing 
[\[154a\]]
[\[154a.1\]]na 'jig rten gyi khams dga' spu zhes bya ba nas/_byang chub sems dpa' sems dpa' chen po dmigs med ces bya ba shi 'phos nas sangs rgyas kyi zhing 'di'i 'dzam bu'i gling 'di nyid du bA rA Na sI'i grong khyer chen por tshong dpon me tog bzang po zhes bya ba'i 
[\[154a.2\]]khyim du skyes so/_/de nas khye'u de skyes ma thag tu de'i tshe ched du brjod pa 'di ched du brjod do/_/bdag med mi g.yo'i chos ston pa/_/rnam par 'dren pa sangs rgyas ni/_/sA la'i ljon shing tshal khrod du/_/de ring mya ngan 'da' bar 'gyur/_/chos rnams 'di dag 
[\[154a.3\]]dmigs med na/_/mi mkhas dmigs par byed pa dag_/de dag sdug bsngal mi grol zhing /_/de dag rnams kyi sdug bsngal 'phel/_/chos rnams thams cad gnas min te/_/de dag rnams kyi gnas kyang med/_/zad pa dang ni ma zad pa/_/thams cad 'di la 
[\[154a.4\]]rnyed mi 'gyur/_/stong pa nam yang mi 'jig cing /_/stong pa rnam par 'jig pa'ang med/_/de la rkyen kyang yod min zhing /_/rkyen med pa yang de la med/_/gang gis zhi ba mthong dka' zhing /_/zab mo'i chos 'di bstan mdzad pa/_/shAkya seng ge mi yi mchog_/rdzogs 
[\[154a.5\]]pa'i sangs rgyas bzhugs sam ci/_/seng ge chen po glang po che/_/tshangs par gyur cing zag pa med/_/mig tu gyur pa de ring ni/_/sA la'i bar du 'da' bar 'gyur/_/dge slong dge 'dun mdun dag na/_/zla ba nya ba 'dra bar ni/_/yun ring chos rnams ston mdzad pa/_/phyin 
[\[154a.6\]]chad mthong bar mi 'gyur ro/_/lhun po'i sgang na nor lha ltar/_/dge slong tshogs la rnam mdzes pa/_/legs par gsung pa mgon po ni/_/phyin chad grong khyer gshegs mi 'gyur/_/lha mi'i mdun na skyob pa yi/_/bla med chos kyi nga ro dang /_/dga' bar mdzad pa'i gsung dbyangs 
[\[154a.7\]]te/_/phyin chad thos par mi 'gyur ro/_/byang chub sems dpa' sems dpa' chen po dmigs med kyis tshigs su bcad pa de dag smras ma thag tu de nas de'i tshe bA rA Na sI'i grong khyer chen po'i srog chags 'bum tham pas tshig 'di skad ces smras so/_/gang gi phyir khye'u 'di skyes ma 
[\[154b\]]
[\[154b.1\]]thag tu de ltar sngon gyi gnas kyi tshe rabs de dang de dag rjes su dran zhing /_'di'i shes pa dang mi 'jigs pa'i stobs bskyed pa des tshig 'bru sna tshogs kyis tshigs su bcad pa de lta bu dag rjod par byed pa'i shes rab kyi spobs pa dang /_shes rab kyi mi 'jigs pa dang shes rab 
[\[154b.2\]]kyi khyad par ni ngo mtshar te/_bdag cag gis kyang de lta bu'i shes rab yang dag par bsgrub pa'i phyir nges par 'bad par bya'o zhes smras so/_/de nas khye'u des skye bo phal po che de dag 'di lta ste/_mtha' yas mu med pa dang /_snang ba med pa dang /_dmigs pa med pa dang /_skye ba 
[\[154b.3\]]med pa la bzod pa'i phyir mi ldog pa dang /_thun mong ma yin pa dang /_mi mnyam pa dang mnyam pa la bkod pa dang /_de dag gis 'di skad ces smras so/_/bdag cag thams cad kyang tshogs par byas te bla na med pa yang dag par rdzogs pa'i byang chub tu sems bskyed par bya'o/_/des 
[\[154b.4\]]de dag la 'di skad ces smras so/_/khyed cag gis bla na med pa yang dag par rdzogs pa'i byang chub tu sems bskyed zin gyis khyed cag tshur shog dang /_da bdag cag thams cad tshogs par byas la bcom ldan 'das de bzhin gshegs pa dgra bcom pa yang dag par rdzogs pa'i 
[\[154b.5\]]sangs rgyas de la blta ba dang /_phyag bya ba dang /_bsnyen bkur bya ba'i phyir 'grogs te 'dong ngo /_/de nas byang chub sems dpa' sems dpa' chen po dmigs med srog chags nyis 'bum gyis yongs su bskor cing mdun du bdar nas/_bcom ldan 'das kyis zhabs la phyag 
[\[154b.6\]]'tshal ba'i phyir bA rA Na sI'i grong khyer nas byung ste bcom ldan 'das ga la ba der dong ngo /_/bcom ldan 'das seng ge'i gzims khri la sku'i glo g.yas pas phab ste/_gzims ma thag tu de nas skad cig de dang /_thang cig de dang /_yud tsam de la byang phyogs logs su sangs 
[\[154b.7\]]rgyas kyi zhing bye ba 'bum phrag drug cu rtsa bzhi 'das pa na de bzhin gshegs pa dgra bcom pa yang dag par rdzogs pa'i sangs rgyas byang chub yan lag gnas zhes bya ba'i sangs rgyas kyi zhing 'jig rten gyi khams me tog can zhes bya ba nas/_byang chub sems dpa' sems dpa' 
[\[155a\]]
[\[155a.1\]]chen po mngon par shes pa'i me tog kun tu rgyas pa thob pa zhes bya ba shi 'phos nas sangs rgyas kyi zhing 'di'i 'dzam bu'i gling 'di nyid du yangs pa can gyi grong khyer chen por dmag dpon seng ge zhes bya ba'i khyim du skyes so/_/de nas byang chub sems dpa' sems dpa' chen po mngon par shes pa'i 
[\[155a.2\]]me tog kun tu rgyas pa thob pa de skyes ma thag tu ched du brjod pa 'di skad du brjod do/_/gang gis sems can bye mang rnams/_/nyon mongs gyur pa thar mdzad cing /_/shAkya'i rigs rnams dga' mdzad pa/_/rdzogs pa'i sangs rgyas bzhugs sam ci/_/brtson pas pha rol gshegs gyur cing /_/ye shes 
[\[155a.3\]]'phrin las mnyam bzhag la/_/mkhyen pa rgya mtsho mtha' yas pa/_/rdzogs pa'i sangs rgyas bzhugs sam ci/_/zhi ba'i thugs mnga' bzod pa brnyes/_/zug rngu 'byin mdzad de bzhin gshegs/_/sems can rnams la chos ston kyang /_/chos de rlom par mi mdzad pa/_/rdzogs pa'i sangs rgyas 
[\[155a.4\]]bzhugs sam ci/_/'jig rten gsum na mi gnas kyang /_/gang gis 'dod khams gzugs khams dang /_/gzugs med khams ni ma lus par/_/mkhyen pas gzhal bar mdzad gyur pa/_/spyan dang ldan pa bzhugs sam ci/_/de nas de bzhin gshegs pa byang chub yan lag gnas zhes bya 
[\[155a.5\]]bas sku lha'i cha byad du mngon par sprul nas khye'u de la tshigs su bcad de bka' stsal pa/_rdzogs pa'i sangs rgyas bskal pa'am/_/de bas lhag par bzhugs 'gyur bas/_/phyis kyang rdzogs sangs mthong 'gyur gyis/_/'dod pas dga' bar gyis shig khye'u/_/'di ni rgyal chen khyim yin gyis/_/
[\[155a.6\]]'dod pa'i dga' mchog spyod byos la/_/sad nas pi wang rnga chen dang /_/rdza rnga rnams dang 'khar sil rdobs/_/de nas khye'u des de bzhin gshegs pa yin pa kho nar shes mod kyi lha yin par 'du shes pa'i sems can gzhan dag gi dge ba'i rtsa ba yang dag par bskyed pa'i phyir tshigs su bcad pa smras 
[\[155a.7\]]pa/_sems can gang dag 'dod dbang song /_/de dag byis pa rmongs pa yin/_/de dag gis ni rdzogs sangs dang /_/sangs rgyas bstan pa mi shes so/_/'dod rnams snying po med pas na/_/'dod pa'i longs spyod bdag mi 'dod/_/'dod pa spu gri'i so 'dra bas/_/'dod pa de la su yid rton/_/
[\[155b\]]
[\[155b.1\]]khyi dang phag dang wa dag dang /_/ba lang bong bu dre'u rta dag_/de dag 'dod pa sten byed kyi/_/sangs rgyas mi mdzad nyan thos min/_/zhar ba theng bo long ba dang /_/glen pa sgur po mi'u thung rnams/_/de dag 'dod pa sten byed kyi/_/sangs rgyas mi mdzad nyan thos min/_/sbrang bu sbur ba phye leb dang /_
[\[155b.2\]]de bzhin rma bya khu byug rnams/_/de dag 'dod la sten byed pas/_/kho bo khyad par med par 'gyur/_/ji ltar me yi klubs kyis ni/_/'dzam bu'i gling 'di gang gyur na/_/long ba der ni ltung ba ltar/_/rgyal ba 'dod par de bzhin no/_/'dod pa mi rtag sdug bsngal bas/_/su zhig 'dod 
[\[155b.3\]]pa sten par byed/_/gang dag 'dod pa'i rjes 'brang bas/_/de dag de yi chos mi shes/_/kho bo 'dod pa mi gnyer bar/_/sangs rgyas kyis ni kho bo mkhyen/_/lhar gyur bdag la 'dri ba 'di/_/sangs rgyas yin par kho bos shes/_/bdag gis sangs rgyas skyob 
[\[155b.4\]]pa ni/_/lhun po'i rgyal las 'di skad ces/_/mtshan mo'i thun gyi tha ma la/_/sangs rgyas 'da' bar 'gyur zhes thos/_/kun sbyor zad pa'i drang srong la/_/gang dag lta bar 'dod pa dag_/kye ma ston pa 'das gyur gyis/_/tshur shog sangs rgyas blta phyir 'dong /_/skyob 
[\[155b.5\]]pa shAkya seng ge ni/_/mya ngan 'da' bar 'gyur ba'i tshe/_/gang gis mthong zhing thos gyur pas/_/dge ba mang po byed 'gyur ltar/_/des ni bskal pa bye stong du/_/dge ba byas pa ma yin zhes/_/byang chub yan lag gnas mdzad pa/_/bde gshegs mi mchog de skad 
[\[155b.6\]]gsungs/_/gang dag ston la dga' ba yi/_/lha dang gnod sbyin mi rnams dag_/grags chen rdzogs pa'i sangs rgyas la/_/blta phyir myur du tshur shog cig_/de nas byang chub sems dpa' sems dpa' chen po mngon par shes pa'i me tog kun tu rgyas pa thob pa/_bcom 
[\[155b.7\]]ldan 'das kyi zhabs la phyag 'tshal ba'i srog chags 'bum phrag du mas yongs su bskor cing /_mdun du bdar te/_yangs pa can gyi grong khyer chen po nas byung nas/_bcom ldan 'das ga la ba der dong ngo //_//
[\[156a\]]
[\[156a.1\]]bam po gnyis pa/_bcom ldan 'das seng ge'i gzims khri la sku'i glo g.yas pas phab ste gzims ma thag tu de nas khye'u bzhi po mnyam zhing mi mnyam pa med la/_skra'i rtse mo'i cha shas tsam yang lhag chad med pa'i chos dang ldan pa de dag phyogs bzhi nas bcom ldan 
[\[156a.2\]]'das la thal mo sbyor zhing phyag 'tshal ba'i skye bo phal po ches yongs su bskor cing mdun du bdar te bcom ldan 'das ga la ba der dong ngo /_/khye'u bzhi po de dag bcom ldan 'das kyi spyan sngar dong ba'i tshe grong dang /_grong khyer dang /_grong rdal dang /_yul 'khor dang /_rgyal po'i pho brang gi srog 
[\[156a.3\]]chags 'bum phrag mang po rnams sems rab tu dang zhing yid bsdus nas thal mo sbyar te thams cad kyis phyag byas so/_/de dag dong ba'i tshe phyogs bzhir dpag tshad gcig tsam gyi kho ra khor yug tu me tog gi char dag mngon par rab tu bab po/_/de dag dong ba'i tshe lha rnams kyis lha'i sil snyan 
[\[156a.4\]]brgya stong dag mngon par rab tu gsil cing lha'i glu dbyangs kyi sgra dag kyang phyung ngo /_/de'i tshe na de bzhin gshegs pa dgra bcom pa yang dag par rdzogs pa'i sangs rgyas kyi phyogs bzhir seng ge'i gzims khri bshams pa bzhi yang byung bar gyur to/_/de nas bcom ldan 'das la tshe dang ldan pa kun 
[\[156a.5\]]dga' bos tshigs su bcad de gsol pa/_thams cad mkhyen pa'i phyogs bzhi na/_/seng ge'i gzims khri 'thun pa dang /_/rnam par mdzes pa 'di 'dra ba/_/gang gi rgyu lags bcom ldan 'das/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di 
[\[156a.6\]]skad ces bka' stsal to/_/kun dga' bo khyod kyis phyogs bzhi nas 'ong ba'i khye'u bzhin ras zla ba'i dkyil 'khor 'dra zhing nyi ma'i 'od zer las yang dag par 'das pa'i 'od kyis gling bzhi zil gyis gnon pa/_gzugs dang /_gzi brjid kyi 'od gsal ba/_shes rab kyi snang ba thob pa/_brtson 
[\[156a.7\]]'grus thob pa/_ye shes zab mo rjes su rtogs pa/_dpal dang ldan pa/_blo dang ldan pa/_spyod pa dang ldan pa/_ngo tsha shes pa dang ldan pa/_khrel yod pa dang ldan pa/_rtogs pa dang ldan pa/_blo gros dang ldan pa/_dran pa dang ldan pa/_brtan pa dang ldan pa/_shes rab dang ldan pa/_dge ba'i 
[\[156b\]]
[\[156b.1\]]rnam grangs kyi tshig ston pa la mkhas pa/_sangs rgyas brgya phrag du ma la dge ba'i rtsa ba dag bskyed pa sangs rgyas kyi zhing gzhan dang gzhan dag gi sangs rgyas bcom ldan 'das kyi spyan snga nas do mod nam gyi thun tha ma la de bzhin gshegs pa dgra bcom pa yang dag par rdzogs pa'i sangs rgyas nga 
[\[156b.2\]]gyad rnams dang nye ba na yod pa shing sA la zung gi bar du mtha' las 'das pa'i yongs su mya ngan las 'da' ba dang /_bsam gyis mi khyab pa'i yongs su mya ngan las 'da' ba dang /_'jig rten thams cad dang mi 'dra ba'i yongs su mya ngan las 'da' ba dang /_'jig rten thams cad zil gyis gnon 
[\[156b.3\]]pa'i yongs su mya ngan las 'da' ba dang /_'jig rten thams cad la phan pa dang bde ba'i yongs su mya ngan las 'da' ba dang /_'jig rten thams cad kyis rnam par shes par dka' ba'i yongs su mya ngan las 'da' ba dang /_'jig rten thams cad kyi btags pa yang dag par 'joms pa'i yongs 
[\[156b.4\]]su mya ngan las 'da' bas de bzhin gshegs pa yongs su mya ngan las 'da' bar 'gyur ro/_/zhes nga yongs su mya ngan las 'da' ba thos nas 'jig rten gyi khams 'dir skyes te/_phyogs bzhi kun nas 'dug cing nga'i yon tan bsngags pa yongs su brjod pa'i chos bstan pa nyan par 'gyur 
[\[156b.5\]]ba bzhi po 'di dag mthong ngam/_kun dga' bo de la gang shar phyogs nas 'ongs pa'i khye'u kha dog dang ldan pa/_gzi brjid dang ldan pa/_gzugs dang ldan pa/_'od 'bar bas gsal ba/_dpal 'bar ba/_srog chags 'bum phrag mang pos yongs su bskor cing lha 'bum gyis rab 
[\[156b.6\]]tu mchod la/_lha'i me tog gi char 'bab pa nyams su myong zhing de bzhin gshegs pa'i spyan sngar 'ong ba'i khye'u 'di ni kun dga' bo sngon de bzhin gshegs pa dgra bcom pa yang dag par rdzogs pa'i sangs rgyas seng ge'i sgra dbang phyug gi sangs rgyas kyi zhing na stong gi 'jig rten la dbang sgyur zhing lha dang 
[\[156b.7\]]mis legs par mchod pa'i 'khor los sgyur ba'i rgyal por gyur te/_de rgyal po byed pa na 'dod pa na spyod pa'i lha dang mi rnams la chos ston cing chos yang dag par bgro ba yang byas so/_/srog chags 'bum phrag mang po dag la chos ston pa na dge ba'i rtsa ba dag yongs su smin par byed cing mngon 
[\[157a\]]
[\[157a.1\]]par shes pa dag la mkhas pa dang /_chos kyi tshul rtogs par khong du chud cing 'phags pa mtha' yas pa/_rgyun mi 'chad pa/_sna tshogs pa/_'jigs pa med pa/_don dang ldan pa'i spobs pa dang ldan la/_chos shes pa la mkhas shing ye shes kyi pha rol tu phyin par 
[\[157a.2\]]gyur nas lo bye ba phrag [{]bcwa [,]bco [}]brgyad du chad pa med pa dang /_mtshon cha med pa dang /_sems can thams cad la rnam par tho 'tsham pa don du mi gnyer bar chos kyi rgyal po byas so/_/de yang 'dod pa'i phyir ma yin zhing rgyal srid la gdu ba'i phyir ma yin gyi/_sems can thams cad la phan gdags 
[\[157a.3\]]pa dang yongs su thar bar bya ba dang /_dul bar bya ba dang /_gdul bar bya ba dang /_dul ba dang /_gdul bar bya ba'i phyir rgyal po byas te/_des lo bye ba phrag [{]bcwa [,]bco [}]brgyad kyis srog chags khrag khrig phrag [{]bcwa [,]bco [}]brgyad byang chub la rab tu bkod cing phyir mi ldog pa la rab tu bkod do/_/byang chub 
[\[157a.4\]]sems dpa'i chos rnams dang ldan pa dang /_sems dang po bskyed pa'i rigs kyi bu de dag thams cad ni bla na med pa yang dag par rdzogs pa'i byang chub tu nges pa las phyir mi ldog pa nyid la rab tu bkod do/_/de dus gzhan zhig na skra dang kha spu bregs te/_gos ngur smrig dag bgos nas khyim 
[\[157a.5\]]nas khyim med par legs par kho nar rab tu byung ngo /_/de ltar rab tu byung nas kyang lo bye ba phrag brgyad cu rtsa gcig tu tshangs par spyad pa spyod pa na 'dug ste mal du nyal bar yang mi byed na/_rmugs pa dang gnyid la 'jug pa lta smos kyang ci dgos/_des sngon lo bye ba phrag brgyad cu rtsa gcig tu nam yang 
[\[157a.6\]]'dod pa'i rnam par rtog pa'am/_gnod sems kyi rnam par rtog pa'am/_rnam par 'tshe ba'i rnam par rtog pa ma bskyed do/_/de'i bar du sngon nam yang sdug par 'du shes pa'am/_mi sdug par 'du shes pa'am/_gtsug lag khang du 'du shes pa'am/_gtsug lag khang ma yin par 'du shes pa med 
[\[157a.7\]]cing /_mi dge ba yid la byed pa'i 'du shes gzhan 'ga' yang ma bskyed par chos gnyis la gnas par gyur te/_gnyis gang zhe na/_mig mngon par sgrub pa med pa'i tshul gyis sha'i mig mngon par sgrub pa dang /_de la yang mngon par zhen pa med pa'i tshul gyis chos kyi phung po'i de kho na rjes su rtogs pa'o/_/
[\[157b\]]
[\[157b.1\]]gzhan yang lo bye ba phrag brgyad cu rtsa gcig tu nam yang sar 'du shes pa'am/_chur 'du shes pa'am/_mer 'du shes pa'am/_rlung du 'du shes pa'am/_nam mkhar 'du shes pa'am/_rnam par shes par 'du shes pa'am/_bud med du 'du shes pa'am/_skyes par 'du shes pa'am/_
[\[157b.2\]]bkres par 'du shes pa'am/_skom par 'du shes pa'am/_grong du 'du shes pa'am/_dgon par 'du shes pa'am/_grong khyer du 'du shes pa'am/_grong rdal du 'du shes pa'am/_mi 'thun par 'du shes pa'am/_mi 'thun pa med par 'du shes pa'am/_dben par 'du shes pa'am/_
[\[157b.3\]]bsam gtan du 'du shes pa'am/_bdag tu 'du shes pa'am/_gzhan du 'du shes pa'am/_gzugs su 'du shes pa'am/_gzugs med par 'du shes pa'am/_mthar 'du shes pa'am/_dbus su 'du shes pa'am/_skye bar 'du shes pa'am/_'gag par 'du shes pa'am/_nyung ngur 
[\[157b.4\]]'du shes pa'am/_mang por 'du shes pa'i 'du shes gzhan dag kyang ma bskyed de/_byang chub sems dpa'i sde snod kyi chos kyi rnam grangs ma gtogs par rnam par rtog pa dang ldan pa'i 'du shes de dag dang gzhan dag kyang kun tu mi 'byung bar gyur to/_/gang de'i bar du byang chub sems dpa' des srog chags 
[\[157b.5\]]khrag khrig phrag brgyad cu bla na med pa yang dag par rdzogs pa'i byang chub tu yongs su smin par byas pa de dag thams cad ni sems dang po bskyed pas bla na med pa yang dag par rdzogs pa'i byang chub tu nges par gyur te/_de dag thams cad kyang sangs rgyas kyi zhing gzhan dang gzhan dag na bzhugs pa'i sangs rgyas bcom 
[\[157b.6\]]ldan 'das rnams la blta ba dang /_phyag bya ba dang /_bsnyen bkur bya ba'i phyir skad cig 'di nyid ma thal bar 'jig rten gyi khams de dang /_sangs rgyas kyi zhing de nas gnyis lhan cig mi 'grogs par 'phags te dong ngo /_/sangs rgyas kyi zhing de dag thams cad na bzhugs pa'i sangs rgyas bcom ldan 'das 
[\[157b.7\]]de dag thams cad kyang 'di lta ste/_dper na da ltar de bzhin gshegs pa nga bzhin du shAkya thub pa zhes bya bar mtshan 'thun pa sha stag ste/_thams cad kyang snyigs ma lnga dang ldan pa'i 'jig rten du byung ba sha stag yin no/_/sangs rgyas bcom ldan 'das de dag thams cad kyang skad cig dang /_thang cig dang /_yud tsam 
[\[158a\]]
[\[158a.1\]]'di nyid la yongs su mya ngan las 'da' ba chen po la mngon par phyogs shing seng ge'i gzims khri la sku'i glo g.yas pas phab ste gzims par gyur to/_/sangs rgyas bcom ldan 'das de dag thams cad kyang do mod nam gyi thun tha ma la gyad rnams dang nye ba na yod pa shing sA la zung gi bar 
[\[158a.2\]]sha stag tu thams cad yongs su mya ngan las 'da' bar 'gyur ro/_/kun dga' bo ngas sha'i spyan thogs pa med pas gang du nyan thos dang rang sangs rgyas thams cad kyis mi rtogs shing yul ma yin la gting mi rtogs pa de dag dang /_gzhan yang tshad med pa dag rab tu mkhyen to/_/kun dga' bo 
[\[158a.3\]]dge slong ngam/_dge slong ma'am/_dge bsnyen nam/_dge bsnyen ma gang gis chos kyi rnam grangs 'di thos nas sangs rgyas kyi ye shes thob par bya ba dang /_thams cad mkhyen pa'i ye shes yongs su rdzogs par bya ba'i phyir nga'i sha'i spyan gyi thams cad mkhyen pa la dad pa'i sems skyed par byed pa 
[\[158a.4\]]dang /_tha na lhag pa'i bsam pas sems skyed pa gcig tsam skyed par byed na de dang ldan pa'i rgyud kyis sems bskyed ma thag tu bsod nams kyi phung po mang po yongs su 'dzin par 'gyur zhing bsod nams kyi phung po tshad med pa dang grangs med pa rab tu 'phel bar 'gyur ro/_/kun dga' bo rigs kyi bu'am 
[\[158a.5\]]rigs kyi bu mo gang gis sangs rgyas khrag khrig phrag [{]bcwa [,]bco [}]brgyad mngon sum du gyur pa la lo bye ba khrag khrig phrag [{]bcwa [,]bco [}]brgyad du bde ba'i yo byad thams cad kyis bkur stir byas/_bla mar byas/_ri mor byas/_mchod pa byas/_rjed pa byas/_gsol ba byas kyang de sems bskyed pa dang /_smon lam 'di dang 
[\[158a.6\]]bral bar gyur na/_des ni rigs kyi bu snga ma des bsod nams kyi phung po ji tsam yongs su bzung bar 'gyur ba de tsam du bsod nams kyi phung po rab tu 'phel bar mi 'gyur ro/_/kun dga' bo khye'u 'dis nga'i bstan pa 'di la nyin mtshan 'dis sems can rnams kyi don byed par 'gyur ba ltar ni nga'i nyan thos shA ri'i 
[\[158a.7\]]bu dang /_maud gal gyi bu dang /_gzhan dag gis kyang nga'i gsung rab 'di la sems can rnams kyi don ma byas so/_/kun dga' bo gal te khyed cag gis tshe'i tshad bskal par gnas par gyur la sems can rnams la chos ston par byed cing nyin mtshan du yid la byed pa gzhan med par chos ston par gyur te/_
[\[158b\]]
[\[158b.1\]]de ltar byas kyang khyed cag gis ni khye'u 'dis bstan pa 'di'i khur ji tsam thogs pa'am/_thogs par 'gyur ba de tsam gyi khur thogs par mi nus so/_/kun dga' bo de ltar na gang dag sems can rnams la phan pa'i dngos po dang /_sems can rnams la snying brtse ba dang /_sems can rnams la 
[\[158b.2\]]phan 'dogs pa dang /_sems can rnams la 'du shes btang snyoms su byed pa dag ni yon tan dpag tu med pa yin pas khye'u 'di yang yon tan dpag tu med pa yin te/_khye'u 'di ni yon tan bsam gyis mi khyab pa dang ldan pa yin no/_/kun dga' bo khyod kyis lho phyogs nas ston ka'i dus kyi tshe'i 
[\[158b.3\]]nyi ma 'char ba 'dra zhing zla ba nya ba'i zla ba'i dkyil 'khor shin tu rgyas pa 'char ba 'dra ba'i khye'u rin po che sna tshogs las byas pa'i dbyig pas sa chen po 'di la rdebs par byed cing 'ong ba mthong ngam/_des sa chen po la rdebs pa na 'di lta bu'i sgra 'byung ste/_'di lta ste dper na yul ma ga d+hA nas byung ba'i snod rin po 
[\[158b.4\]]che las byas pa'am/_gser las byas pa'am/_dngul las byas pa/_shin tu mthar phyin par byas pa/_byi dor legs par byas pa/_shin tu phyis pa/_dri ma med pa/_bug rdol med pa/_nag nog med pa/_dri ma bkrus pa/_rdul med pa/_snum bag med pa/_yo byad rnam pa mang 
[\[158b.5\]]po'i yo byad du byas pa/_shin tu byang ba'i yon tan dang ldan pa/_gnas lnga rab tu rdzogs pa/_gnas bcu yongs su spangs pa/_nye ba'i skyon bcu gnyis dang bral ba/_lugs lan stong du brtags shing gser dngul gyi skyon dang bral ba/_shin tu dag pa/_'byung khungs bzang po nas byung ba/_rigs 
[\[158b.6\]]dang ldan pa/_gser gyi rigs khyad par can brgya las byas pa/_ma zhom pa/_yan lag brgyad la mkhas pa'i mi stong gis legs par bsregs pa/_nye ba'i skyon thams cad dang bral ba las ni sdug bsngal thams cad nye bar zhi bar byed pa'i sgra 'byung ngo /_/kun dga' bo de 'dra ba'i de lta bu de ltar 
[\[158b.7\]]snang ba'i ni dper bya ba tsam dang /_nye bar mtshon pa tsam du zad de/_de bzhin du khye'u 'dis rin po che sna tshogs las byas pa'i dbyig pas sa chen po 'di la rdebs pa na yang de lta bu'i sgra 'byung ngo /_/kun dga' bo khye'u 'di ni byang chub sems dpa' sems dpa' chen po rab tu zhi bar gnas zhes bya ba yin te 
[\[159a\]]
[\[159a.1\]]lho phyogs logs nas de bzhin gshegs pa dgra bcom pa yang dag par rdzogs pa'i sangs rgyas blta mdzes rin chen brtsegs zhes bya ba'i sangs rgyas kyi zhing 'jig rten gyi khams rin po che bkod pa zhes bya ba nas 'ongs pa yin no/_/kun dga' bo 'di ji snyam du sems/_ci'i 
[\[159a.2\]]phyir na 'jig rten gyi khams de rin po che bkod pa zhes bya zhe na/_kun dga' bo 'jig rten gyi khams de na log pa nyid du nges pa dang ma nges pa'i sems can gyi ming yang med de/_kun dga' bo sems can de dag thams cad ni 'jig pa med pa yang dag par rdzogs pa'i byang chub tu nges pa sha stag yin no/_/
[\[159a.3\]]kun dga' bo sangs rgyas kyi zhing de ni byang chub sems dpa'i zhing kho na yin te/_de na skyes pa dang bud med kyi ming yang med do/_/kun dga' bo sems can de dag thams cad ni tshangs par spyod pa dang /_gtsang ba dang /_dri nga ba med pa dang /_shes pa'i spyod yul gtsang ba dang /_'khrig pa dang bral ba yin 
[\[159a.4\]]te/_'jig rten gyi khams de na 'khrig pa'i chos kyi ming yang med do/_/sangs rgyas kyi zhing de na sems can de dag la mi dge ba'i rnam par rtog pa dag kun tu 'byung ba med cing /_zas rnam gnyis ma gtogs par zas kyi 'du shes kyang med do/_/gnyis gang zhe na/_ye shes kyis snyoms par 'jug pa'i zas dang /_
[\[159a.5\]]sangs rgyas kyi chos yang dag par brjod pa'i zas so/_/kun dga' bo sangs rgyas kyi zhing de na thams cad mkhyen pa'i ye shes kyi phung po dang /_byang chub sems dpa'i sde snod kyi chos kyi rnam grangs la rgya cher 'jug pa ma gtogs par phung po gnyis dang theg pa gsum ston pa med de/_kun dga' bo rnam grangs des 
[\[159a.6\]]na 'jig rten gyi khams de rin po che bkod pa zhes bya ba'i grangs su 'gro'o/_/kun dga' bo sems can gang dag 'jig rten gyi khams gzhan dag nas sangs rgyas kyi zhing der skyes pa dang /_gang dag 'jig rten gyi khams der skye bar sems skyed par byed pa de dag thams cad ni bla na med pa yang dag par rdzogs 
[\[159a.7\]]pa'i byang chub las phyir mi ldog par 'gyur ro/_/kun dga' bo byang chub sems dpa' gang dag 'jig rten gyi khams gzhan dag nas sangs rgyas kyi zhing der skye ba'i byang chub sems dpa' de dag gis ni skyes ma thag tu sangs rgyas kyi zhing de dag thams cad mngon par shes par 'gyur zhing /_byang chub sems dpa' de 
[\[159b\]]
[\[159b.1\]]dag skad cig de dang /_thang cig de dang /_yud tsam de la sangs rgyas kyi zhing der sangs rgyas 'byung ba'i 'du shes can du 'gyur ro/_/kun dga' bo de bzhin gshegs pa blta mdzes rin chen brtsegs de byang chub sems dpa' khrag khrig tshad med pa de dag la thams cad mkhyen pa nyid dang ldan pa kho na'i 
[\[159b.2\]]gtam ma 'dres pa dag ston par mdzad de/_'di lta ste/_byang chub sems dpa'i sde snod kyi chos kyi rnam grangs rgya cher yang dag par rab tu ston to/_/kun dga' bo 'jig rten gyi khams de'i bsngags pa dang /_byang chub sems dpa' sems dpa' chen po re re'i chos kyi khyad par 'di lta ste/_smon lam 
[\[159b.3\]]brtsams pa'i sangs rgyas kyi zhing gi bkod pa dag ngas brjod par gyur na bskal pa stong phrag mang pos kyang mthar thug par mi 'gyur te/_kun dga' bo ngas byang chub sems dpa' sems dpa' chen po rab tu zhi bar gnas pa 'di gang nas 'ongs pa'i 'jig rten gyi khams de'i ming tsam zhig brjod par 
[\[159b.4\]]zad do/_/kun dga' bo byang chub sems dpa' sems dpa' chen po rab tu zhi bar gnas pa 'di ni nga yongs su mya ngan las 'da' ba la blta ba dang /_sems can mang po rnams skyo ba bskyed par bya ba dang /_'jig rten gyi khams de'i ming dang yon tan yongs su bsgrag par bya ba dang /_de bzhin gshegs 
[\[159b.5\]]pa de'i bsngags pa rab tu bshad par bya ba dang /_byang chub sems dpa'i theg pa pa'i skyes bu dam pa rnams kyi chos kyi bdag nyid chen po dang /_yang dag pa'i yon tan yongs su bsgrag par bya ba dang /_sangs rgyas kyi zhing 'di'i sems can tshad med pa rnams dam pa'i chos yongs su 'dzin par bya ba 
[\[159b.6\]]dang /_ma 'ongs pa'i byang chub sems dpa' rnams yang dag par rab tu dga' bar bya ba dang /_yang dag par dad pa bskyed par bya ba'i phyir sangs rgyas kyi zhing 'dir 'ongs so/_/kun dga' bo sngon de bzhin gshegs pa mar me mdzad 'jig rten du byung ba na khye'u 'di 'khor los sgyur ba'i rgyal po ma skyes 
[\[159b.7\]]dgra zhes bya bar gyur te/_byang chub sems dpa'i spyad pa spyod do/_/kun dga' bo de'i tshe 'khor los sgyur ba'i rgyal po ma skyes dgra de srog chags bye ba phrag mang po dag la chos ston cing dge ba'i rtsa ba dag kyang yongs su smin par byed de/_des nyi ma 'char ka tsam gyi snga dro gcig gis kyang srog chags bye ba phrag 
[\[160a\]]
[\[160a.1\]]sum cu rtsa drug bla na med pa yang dag par rdzogs pa'i byang chub las phyir mi ldog pa nyid la rab tu bkod cing skyon med par zhugs te/_mi skye ba'i chos la bzod pa dang ldan par byas so/_/de bzhin gshegs pa dgra bcom pa yang dag par rdzogs pa'i sangs rgyas mar 
[\[160a.2\]]me mdzad yongs su mya ngan las 'das nas de dad pas khyim nas khyim med par rab tu byung ngo /_/de ltar rab tu byung nas kyang lo stong tham par bcom ldan 'das mar me mdzad de'i rjes su chos kyi 'khor lo bskor to/_/des sems can tshad med pa rnams kyi don byas nas nyi ma tha ma'i nyi ma nub 
[\[160a.3\]]kar yang srog chags bye ba phrag drug bla na med pa yang dag par rdzogs pa'i byang chub tu yongs su smin par byas te/_de nyid kyi nyi ma nub kar srog chags khrag khrig phrag bdun cu zag pa zad pa la yang rab tu bkod par gyur na/_slob pa rnams kyi mthong ba'i sa'am bsgom pa'i sa la bkod pa 
[\[160a.4\]]lta smos kyang ci dgos/_kun dga' bo ngas sangs rgyas kyi ye shes kyis byang chub sems dpa' sems dpa' chen po rab tu zhi bar gnas kyi bsngags pa mang po dang /_khye'u 'dis sems can ji snyed cig gi don byas pa dag brjod par gyur na/_bskal pa stong phrag mang pos kyang mthar thug 
[\[160a.5\]]par mi 'gyur ro/_/kun dga' bo khyod kyis nga'i spyan sngar rigs kyi bu rab tu zhi bar gnas kyi stan thing shig dang /_khyod la bsod nams mang du skye bar 'gyur ro/_/kun dga' bo sems can gang dag gis byang chub sems dpa' sems dpa' chen po rab tu zhi bar gnas kyi ming thos pa de dag la ni 
[\[160a.6\]]mngon sum du sangs rgyas byung ba yin no/_/kun dga' bo gang su dag yon tan bkod pa lung ston pa rgya cher bstan pa'i chos 'di bshad pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas blta mdzes rin chen brtsegs de la blta ba dang /_phyag bya ba dang 
[\[160a.7\]]bsnyen bkur bya ba dang /_dam pa'i chos mnyan pa'i phyir dad pa'i sems bskyed pa gcig tsam thob par gyur pa de dag thams cad ni kun dga' bo chos thun mong yin pa'i phyir bcom ldan 'das de la blta ba dang /_dam pa'i chos nyan pa dang /_sangs rgyas kyi zhing de'i byang chub sems dpa' sems dpa' 
[\[160b\]]
[\[160b.1\]]chen po rnams kyang blta ba'i phyir sangs rgyas kyi zhing der skye bar ngas lung bstan pa yin te/_byang chub sems dpa' sems dpa' chen po rnams kyi smon lam gyi khyad par ni ma gtogs so/_/kun dga' bo sems can gang dag gi rna ba'i dbang pos yon tan bkod pa lung ston pa rgya cher bstan pa'i chos 
[\[160b.2\]]bshad pa 'di nyid thos par gyur pa de dag kyang rnyed pa legs par rnyed cing shin tu legs par rnyed pa yin na/_gang gis 'di thos nas dad pa skyed par byed pa lta smos kyang ci dgos/_kun dga' bo gnas 'di lta bu de dag dang /_chos kyi tshig gi gnas 'di lta bu de dag legs par bsrung bar bya zhing legs 
[\[160b.3\]]par yid la bya'o/_/de ci'i phyir zhe na/_kun dga' bo mdo sde 'di lta bu dag ni 'dzam bu'i gling gi mi rnams dang /_byang chub sems dpa'i gzugs brnyan ston pa rnams dang /_dam pa'i chos spong bar byed pa rnams kyis sngon ma thos pa'i phyir te/_khyod kyis chos spong bar byed pa dag ni mig lam du yang 
[\[160b.4\]]mi snang bar bya'o/_/kun dga' bo khyod kyis 'di nas nub phyogs kyi ngos kyi nam mkha' las rin po che sna tshogs kyi khang pa brtsegs pa zhig 'ong ba 'di mthong ngam/_gsol pa/_bcom ldan 'das de de lta lags so/_/bka' stsal pa/_kun dga' bo khyod kyis nub phyogs nas khye'u zhig sems 
[\[160b.5\]]can gdul bar bya ba'i phyir rdzu 'phrul gyis rnam par rtse zhing glo gnyis kyis sa chen po 'di 'gul bar byed/_rab tu 'gul bar byed/_g.yo bar byed/_rab tu g.yo bar byed/_ldeg par byed/_rab tu ldeg par byed cing sa chen po g.yo bas 'jigs su rung ba dang /_spu zing zhes byed pa kun tu ston par byed cing 
[\[160b.6\]]'ong ba mthong ngam/_gsol pa/_bcom ldan 'das de de lta lags so/_/bde bar gshegs pa de de lta lags te/_bcom ldan 'das rdzu 'phrul gyi rnam par 'phrul pa bgyid cing mchi ba'i khye'u 'di mthong lags so/_/bka' stsal pa/_kun dga' bo rigs kyi bu 'di'i mdun nas rin po che sna 
[\[160b.7\]]tshogs kyi khang pa brtsegs pa 'ong ba gang yin pa 'dis sangs rgyas kyi zhing 'di dri sna tshogs kyis kun tu gang bar gyur to/_/gsol pa/_bcom ldan 'das de de lta lags so/_/bka' stsal pa/_kun dga' bo de ni rigs kyi bu 'di'i ye shes kyi stobs bskyed pa yin te/_des na khang pa brtsegs 
[\[161a\]]
[\[161a.1\]]pa 'di las de lta bu'i dri 'byung ngo /_/kun dga' bo khyod kyis sgra bzhi po 'di lta ste/_stong pa nyid ces bya ba dang /_dngos po med pa zhes bya ba dang /_nye bar zhi ba zhes bya ba dang /_sangs rgyas zhes bya ba 'byung ba 'di dag thos sam/_gsol pa/_bcom ldan 'das 
[\[161a.2\]]de de lta lags so/_/bka' stsal pa/_kun dga' bo sa 'di dag ni khye'u 'di'i spu'i khung bu dag nas 'byung ste/_kun dga' bo sa 'di dag thos pas srog chags khrag khrig phrag drug cu rtsa brgyad kyi don byas so/_/stong gi 'jig rten gyi khams kyi sems can mang po rnams ni len pa 
[\[161a.3\]]med par zag pa rnams las sems rnam par grol lo/_/kun dga' bo sangs rgyas kyi sgra gcig pu thos pa'i byang chub sems dpa' bye ba ni bla na med pa yang dag par rdzogs pa'i byang chub las phyir mi ldog pa nyid la nges par zhugs so/_/gang dag sangs rgyas kyi zhing 'di'i lha dang mir bcas pa'i 
[\[161a.4\]]skye dgu dag las lha dang /_mi khrag khrig 'bum phrag ni bla na med pa yang dag par rdzogs pa'i byang chub tu nges pa las phyir mi ldog pa nyid la gnas par gyur to/_/kun dga' bo rigs kyi bu 'di ni de bzhin gshegs pa nga yongs su mya ngan las 'da' ba blta ba'i phyir nub phyogs logs na de bzhin 
[\[161a.5\]]gshegs pa dgra bcom pa yang dag par rdzogs pa'i sangs rgyas dga' ba'i dbang phyug ces bya ba'i sangs rgyas kyi zhing 'jig rten gyi khams dga' spu zhes bya ba nas sangs rgyas kyi zhing 'dir 'ongs pa yin te/_kun dga' bo rigs kyi bu 'di sangs rgyas kyi zhing 'dir 'ongs ma thag tu 'dis sems 
[\[161a.6\]]can tshad med pa rnams kyi don byas te/_sangs rgyas kyi mdzad pa byas shing 'dis chos kyi 'khor lo yang rjes su bskor to/_/kun dga' bo bskal pa grangs med pa tshun chad nas rigs kyi bu 'di'i spu'i khung bu dag nas sgra bzhi po 'di lta ste/_stong pa nyid kyi sgra dang /_dngos po med pa'i sgra 
[\[161a.7\]]dang /_nye bar zhi ba'i sgra dang /_sangs rgyas kyi sgra 'di dag 'byung ste/_sgra re res kyang sems can tshad med pa rnams kyi don byas so/_/kun dga' bos gsol pa/_bcom ldan 'das rigs kyi bu 'dis dge ba'i rtsa ba ci zhig bsags lags na des da ltar 'di'i spu'i khung bu dag nas 'di 
[\[161b\]]
[\[161b.1\]]lta bu'i sgra dag 'byung bar 'gyur lags/_bcom ldan 'das kyis bka' stsal pa/_kun dga' bo sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas dri med spyan zhes bya ba/_rig pa dang zhabs su ldan pa/_bde bar gshegs pa/_
[\[161b.2\]]'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_rigs kyi bu 'di de'i gsung rab la dge slong ye shes dga' ba zhes bya bar gyur nas des de bzhin gshegs pa de'i spyan snga nas ye shes 
[\[161b.3\]]kyi tshig dang /_rtogs par dka' ba'i tshig dang /_don 'byung ba ston pa'i tshig 'di lta ste/_chos thams cad skye ba dang /_'gag pa med pa dang /_chos thams cad dngos po med pa dang /_chos thams cad rang bzhin gyis nye bar zhi ba dang /_sangs rgyas thams cad sangs rgyas gcig pa 
[\[161b.4\]]zhes bya ba dag thos nas zhag bdun du yongs su skyo ba med pa dang /_brtson pa mi gtong ba dang /_yid la byed pa gzhan med par tshig bzhi po de dag lus la zhen pa dang /_shin tu brtan pa dang /_shin tu zhag pa dang /_kha ton byang ba dang /_yid kyis legs par brtags pa dang /_mthong bas 
[\[161b.5\]]shin tu rtogs par byas te gnas so/_/kun dga' bo dge slong des don gyi tshig bstan pa bzhi po de dag gis sangs rgyas bye ba snyed kyis gsungs pa'i chos bstan pa rnams la rjes su zhugs te/_bzung zhing rtogs par byas nas de sems can rnams la snying brtse ba'i phyir grong dang /_grong khyer dang /_
[\[161b.6\]]grong rdal dang /_yul 'khor dang /_rgyal po'i pho brang 'khor du 'ongs te chos bstan to/_/kun dga' bo de'i tshe chos smra ba'i dge slong ye shes dga' ba zhes bya bar gyur pa des las de'i 'bras bu rnam par smin pa lus la zhen pa dang /_mang du thos pas lo drug tu lhag pa'i bsam pas 
[\[161b.7\]]chos bstan pas na bskal pa grangs med pa tshun chad nas de'i spu'i khung bu dag nas de lta bu'i sgra dag dang ldan pa'i rdzu 'phrul de nyams su myong bar gyur cing de'i lus las kyang skye bo mang po'i don byed pa'i chos kyi sgra bzhi po 'di lta ste/_stong pa nyid kyi sgra dang /_dngos po med pa'i sgra dang /_nye bar zhi 
[\[162a\]]
[\[162a.1\]]ba'i sgra dang /_sangs rgyas zhes bya ba'i sgra de de dag 'byung bar gyur te/_kun dga' bo de'i phyir bskal pa grangs med pa tshun chad nas khye'u 'di'i spu'i khung bu dag nas sgra bzhi po 'di dag 'byung bar gyur to/_/kun dga' bo 'dzam bu'i gling gi mi gang dag gis byang chub sems 
[\[162a.2\]]dpa' sems dpa' chen po dmigs med kyi ming thos pa de dag kyang rnyed pa legs par rnyed cing shin tu legs par rnyed pa yin na/_gang dag gis chos ston pa thos pa dag lta smos kyang ci dgos/_kun dga' bo lha dang mi rnams kyi skyes pa'am/_bud med gang dag gis byang chub sems 
[\[162a.3\]]dpa' sems dpa' chen po dmigs med kyi ming thos shing thos nas kyang dad pa thob par gyur pa de dag kyang thos ma thag tu yon tan bsam gyis mi khyab pa yongs su 'dzin par 'gyur na/_gang dag gis sha'i mig gis mngon sum du mthong ba dag lta smos kyang ci dgos/_de ci'i phyir zhe na/_
[\[162a.4\]]kun dga' bo byang chub sems dpa' sems dpa' chen po dmigs med ni byang chub sems dpa'i sa'i yon tan dpag tu med pa dag thob pa yin pa'i phyir ro/_/kun dga' bo byang chub sems dpa' sems dpa' chen po dmigs med 'di ni de bzhin gshegs pa nga yongs su mya ngan las 'da' 
[\[162a.5\]]ba la blta bar 'dod pa'i phyir 'ongs pa yin gyis/_kun dga' bo khyod kyis de bzhin gshegs pa'i spyan snga gang du rigs kyi bu 'di 'dug par 'gyur bar byang chub sems dpa' sems dpa' chen po dmigs med kyi stan thing shig dang /_des khyod la yun ring por phan pa dang bde ba dang mngon par shes 
[\[162a.6\]]pa myur ba nyid du yang 'gyur ro/_/kun dga' bo 'di'i stan bting ba las byung ba'i las kyi rnam par smin pas khyod snyoms par 'jug pa la bde bar gnas shing sems bskyed pa'i skad cig gcig gis zang zing med pa'i chos 'phags pa dgra bcom pa nyid mngon sum du byed par yang 'gyur ro/_/kun dga' bo 
[\[162a.7\]]gal te khyod nyan thos kyi sa la nges par zhugs par ma gyur na ni khyod kyi bla na med pa yang dag par rdzogs pa'i byang chub kyi yan lag tu gyur pa'i dge ba'i rtsa ba 'dis sangs rgyas kyi chos rnams rjes su 'thob par yang ngas lung ston par 'gyur ro/_/de ci'i phyir zhe na/_kun dga' bo dge slong ngam/_dge 
[\[162b\]]
[\[162b.1\]]slong ma'am/_dge bsnyen nam/_dge bsnyen ma'am/_lha'am/_klu'am/_gnod sbyin nam/_dri za'am/_lha ma yin nam/_nam mkha' lding ngam/_mi 'am ci'am/_lto 'phye chen po'am/_mi'am mi ma yin pa gang yin pa'am/_sems can gzhan gang yang rung ba dag gis 
[\[162b.2\]]zhi ba bshad pa lung bstan pa 'di thos nas dad pa rab tu 'thob par 'gyur ba'i phyir ro/_/kun dga' bo gang dag zhi ba bshad pa lung bstan pa 'di nyan par 'dod pa dag gis de bzhin gshegs pa'am/_de bzhin gshegs pa'i nyan thos gang du 'dug nas zhi ba bshad pa lung bstan pa 'di 'chad 
[\[162b.3\]]par 'gyur ba'i chos kyi stan bsham par bya ste/_kun dga' bo des stan bshams ma thag tu stan phun sum tshogs pa bcu yongs su 'dzin par 'gyur ro/_/bcu gang zhe na/_'khor los sgyur ba'i stan 'thob pa dang /_brgya byin gyi stan 'thob pa dang /_tshangs pa'i stan 'thob pa dang /_skye 
[\[162b.4\]]dgu'i bdag po'i stan 'thob pa dang /_tshe rabs de dang de dag tu de bzhin gshegs pa'i bstan pa la stan 'thob pa dang /_dbang bskur ba thob pa'i byang chub sems dpa' sems dpa' chen po byang chub kyi snying por byang chub kyi shing drung du song ba'i seng ge'i khri stan 'thob pa dang /_thams cad mkhyen 
[\[162b.5\]]pa'i ye shes rtogs pa'i sangs rgyas kyi khri stan bla na med pa 'thob pa dang /_chos kyi 'khor lo skor ba na chos kyi 'khor lo bla na med pa skor ba'i khri stan 'thob pa dang /_de bzhin gshegs pa'i cho 'phrul chen po kun tu ston pa na lha bye ba phrag stong gis 'dus byas pa 'jig rten thams cad las mngon par 
[\[162b.6\]]'phags shing zil gyis mi non la/_bla na med pa'i rdzu 'phrul dang ldan pa'i seng ge'i khri stan 'thob pa dang /_de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' ba'i dus kyi tshe 'du byed thams cad rab tu zhi bar byed pa rdo rje lta bu'i ting nge 'dzin la bzhugs 
[\[162b.7\]]pa na lha dang /_klu dang /_gnod sbyin dang /_dri za dang /_mi'am ci dang /_lto 'phye chen po dang /_lha ma yin dang /_nam mkha' lding dang /_mi dang /_mi ma yin pa rnams kyi yid rab tu dang ba skyed par byed pa de bzhin gshegs pa'i tha ma'i khri stan 'di 'thob par 'gyur ba ste/_kun dga' bo 
[\[163a\]]
[\[163a.1\]]seng ge'i khri stan bcu po de dag 'thob par shes par bya'o/_/kun dga' bo de bzhin gshegs pa'am/_de bzhin gshegs pa'i nyan thos zhi ba bshad pa lung bstan pa 'di 'chad pa na/_rigs kyi bu'am/_rigs kyi bu mo gang gis chos smra ba la sems dang bas gus 
[\[163a.2\]]par byas te/_dga' ba dang /_dad pa dang /_gus pas chos kyi stan shom par byed pa des ni seng ge'i khri stan bcu po de dag 'thob pa yongs su 'dzin par 'gyur ro/_/kun dga' bo khyod kyis rigs kyi bu dmigs med la thal mo sbyor cig dang /_des khyod la don dang /_phan pa dang /_bde 
[\[163a.3\]]bar 'gyur zhing gang gis khyod mngon par shes pa myur ba nyid du 'gyur ba'i bsod nams chen po yang khyod kyis yongs su 'dzin par 'gyur ro/_/de nas tshe dang ldan pa kun dga' bos de'i tshe rigs kyi bu dmigs med kyi chos kyi stan bshams nas sems rab tu dang bas zhe sa dang bcas/_gus pa 
[\[163a.4\]]dang bcas par byang chub sems dpa' dmigs med ga la ba de logs su thal mo sbyar ba btud de de'i tshe tshigs su bcad pa 'di dag smras so/_/dmigs med dpa' bo glang po che/_/dul zhing mnyam bzhag sems can che/_/shes rab chen po 'od byed la/_/bdag ni thal mo sbyor bar 
[\[163a.5\]]bgyid/_/ye shes brtson 'grus 'byung ba'i gnas/_/shes rab brtsegs shing mnyam bzhag pa/_/mtshungs med brtan pa 'di la ni/_/de ring thal mo sbyar bar bgyi/_/de nas bcom ldan 'das kyis de'i tshe tshe dang ldan pa kun dga' bo la tshigs su bcad de bka' stsal pa/_dmigs 
[\[163a.6\]]med 'di la mchod pa'i phyir/_/khyod kyis thal mo sbyar byas pa'i/_/rnam smin ji snyed 'dzin pa de/_/gau tam bu la bshad par bya/_/kun dga' bo khyod thal mo sbyar ba de'i rnam par smin pas nga yongs su mya ngan las 'das pa na grong dang grong khyer dang grong rdal dang yul 'khor dang /_rgyal po'i pho 
[\[163a.7\]]brang 'khor dag tu nyan thos rnams la ston pa'i bya ba byed par 'gyur zhing khyod de dang de dag tu 'jug pa dang 'byung ba dang 'greng ba dang 'chag pa dang nyal ba dang 'dug pa dang spyod lam thams cad du 'jig rten na sems dang ldan pa dang /_sems med pa'i 'byung ba thams cad kyang khyod ga la ba de logs su 'dud 
[\[163b\]]
[\[163b.1\]]par 'gyur ro/_/'di lta ste/_skyes pa dang /_bud med dang /_lha'i bu mo dang /_spyod pa pa dang /_kun tu rgyu dang /_dge sbyong dang /_bram ze dang /_rgyal po dang /_blon po chen po dang /_zhang blon dang /_zhang blon gyi g.yog gnyug ma dang /_tshong dpon dang /_grong mi dang /_ljongs 
[\[163b.2\]]kyi mi dang /_khyim bdag rnams dang /_gzhan yang gang dag mir gyur pa'i so so'i skye bo rnams dang /_de bzhin du dud 'gro'i skye gnas su skyes pa glang po che dang /_rta dang /[ {]ri dgas [,]ri dwags [}]dang /_phyugs dang /_bya dag gis khyod mthong na dad pa 'thob par 'gyur ro/_/de bzhin du 
[\[163b.3\]]rtswa dang /_shing gel pa dang /_sman dang /_nags tshal dag dang /_me tog yod pa dag dang /_'bras bu yod pa dag kyang khyod ga la ba de logs su rab tu 'dud par 'gyur ro/_/de bzhin du khang khyim dang /_gzhal med khang dang /_khang pa brtsegs pa dang /_khang [{]bzangs [,]bzang [}]dang /_pu shu 
[\[163b.4\]]dang /_skar khung dang /_rta babs dag kyang khyod kyi bsod nams kyi gzi brjid kyi zil gyis non cing khyod ga la ba de logs su rab tu 'dud par 'gyur te/_kun dga' bo 'di lta ste dper na/_de bzhin gshegs pa dgra bcom pa yang dag par rdzogs pa'i sangs rgyas kyis sgrib pa med pa'i rnam 
[\[163b.5\]]par thar pa mngon sum du mdzad de/_bla na med pa yang dag par rdzogs pa'i byang chub mngon par rdzogs par sangs rgyas pa na byang chub kyi snying po'i nye 'khor gyi rtswa dang /_shing gel pa dang /_sman dang /_nags tshal dang /_me tog yod pa dag dang /_'bras bu yod pa dag dang /_gong 
[\[163b.6\]]ma bzhin du sbyar te/_mi dang mi ma yin pa'i bar dag gis de bzhin gshegs pa ga la ba de logs su rab tu btud par gyur to/_/kun dga' bo de bzhin du khyod kyis kyang rigs kyi bu dmigs med la thal mo sbyar cing lus btud pa'i dge ba'i rtsa ba 'dis khyod kyi spyod lam thams cad du mi dang /_
[\[163b.7\]]mi ma yin pa dang /_nags tshal thams cad khyod ga la ba de logs su 'dud pa dang /_rab tu 'dud pa dang /_mngon par rab tu 'dud par 'gyur ro/_/kun dga' bo rigs kyi bu'am rigs kyi bu mo gang la las de bzhin gshegs pa yongs su mya ngan las 'das pa'am/_da ltar mngon sum du gyur 
[\[164a\]]
[\[164a.1\]]cing bzhugs pa na chos bkod pa lung ston pa 'di thos nas/_lhag pa'i bsam pas thal mo gcig tsam sbyor bar byed pa dang /_nges par rtog cing mos par byed pa de dag ni ngas bstan pa'i rnam par smin pa gang yin pa de lta bu dag yongs su 'dzin par 'gyur ro/_/kun 
[\[164a.2\]]dga' bo de lta mod kyi sems can gang dag gis chos kyi rnam grangs 'di thos par 'gyur ba dang /_gang dag gis mdo sde 'di lta bu 'di lan gcig gam/_lan gnyis thos par 'gyur ba de dag kyang nyung na/_gang dag gis 'di lta bu thos nas dad pa 'thob par 'gyur ba dang /_gang dag lhag 
[\[164a.3\]]pa'i bsam pas mos par 'gyur ba dang /_nges par rtog par 'gyur ba dang /_yang dag pa'i 'du shes skyed par 'gyur ba dang /_som nyi med par 'gyur ba dang /_the tsom med par 'gyur ba lta smos kyang ci dgos/_rigs kyi bu'am rigs kyi bu mo de dag thams cad ni ngas sangs rgyas 
[\[164a.4\]]kyi spyan gyis gzigs shing sangs rgyas kyi ye shes kyis mkhyen te/_de dag gis ni sangs rgyas gcig la bsnyen bkur byas pa ma yin zhing /_de dag gis ni sangs rgyas gcig la dge ba'i rtsa ba bskyed pa ma yin te/_rigs kyi bu dang rigs kyi bu mo de dag thams cad ni gang dag da ltar 
[\[164a.5\]]nga'i mngon sum du 'khor 'di nyid du 'dus te 'dug pa dang /_nga'i yongs su mya ngan las 'das pa chen po blta ba'i phyir 'dir 'ongs pa dag bzhin du kun dga' bo de dag kyang deng phyin chad nas de bzhin gshegs pa dgra bcom pa yang dag par rdzogs pa'i sangs rgyas byams pa byang chub kyi snying 
[\[164a.6\]]por gshegs te/_bla na med pa yang dag par rdzogs pa'i byang chub mngon par rdzogs par sangs rgyas nas yongs su mya ngan las 'da' ba'i bar dag la mchod pa dang bsnyen bkur chen po byed par 'gyur ro/_/de bzhin du de bzhin gshegs pa dgra bcom pa yang dag par rdzogs pa'i sangs rgyas byams 
[\[164a.7\]]pa'i yongs su mya ngan las 'das pa chen po yang mthong bar 'gyur ro/_/de bzhin gshegs pa de'i spyan sngar khye'u bzhi 'ong bar 'gyur ba dag kyang mthong bar 'gyur zhing da ltar nga'i spyan snga na ji lta ba de bzhin du chos kyang thos par 'gyur ro/_/de'i tshe na byang chub sems dpa' sems dpa' 
[\[164b\]]
[\[164b.1\]]chen po dmigs med kyi spu'i khung bu dag nas chos kyi sgra skad rgya chen po 'byung bar 'gyur ba dag kyang thos par 'gyur zhing thos nas kyang dga' ba skye bar 'gyur ro/_/kun dga' bo de lta bas na khyod kyis don nges par 'byung ba'i mdo sde 'di lta bu bshad pa dag la yang dang yang du lus btud de thal 
[\[164b.2\]]mo sbyar bar bya zhing sems kyis dad pa bskyed par yang bya'o/_/de ci'i phyir zhe na/_kun dga' bo 'di ltar de'i las kyi rnam par smin pas khyod sems can thams cad kyis legs par mchod par 'gyur zhing khyod la lha dang bcas pa'i 'jig rten yang rab tu 'dud par 'gyur zhing khyod yongs su 
[\[164b.3\]]mya ngan las 'das pa'i lus la yang lha dang mi rnams mchod pa byed par 'gyur ba'i phyir ro/_/de nas bcom ldan 'das kyis tshe dang ldan pa ma 'gags pa la bka' stsal pa/_ma 'gags pa khyod kyis lha bye ba phrag bzhi bcus steng gi bar snang las chos kyi rnam grangs 'di thos nas thal mo 
[\[164b.4\]]sbyar te lus btud cing 'khod pa dag mthong ngam/_gsol pa/_bcom ldan 'das de de lta lags so/_/bka' stsal pa/_ma 'gags pa de dag ni chos la dad pa dang ldan pas thal mo sbyar cing dad pas lus rab tu btud pa'i dge ba'i rtsa ba des bskal pa grangs med par log par ltung bar 
[\[164b.5\]]'gro bar mi 'gyur zhing /_lha dang mir mtshams sbyor bar 'gyur la/_de dag mir gyur pa na re res kyang 'khor los sgyur ba'i rgyal srid gang gA'i klung gi bye ma bas lhag pa snyed byed par 'gyur ro/_/thams cad du yang sangs rgyas 'byung ba mnyes par byed par 'gyur zhing de dag de'i 'og tu dge ba'i rtsa 
[\[164b.6\]]ba dag yang dag par bsgrubs nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te thams cad kyang 'di lta ste/_de bzhin gshegs pa dgra bcom pa yang dag par rdzogs pa'i sangs rgyas 'byung ba thams cad kyis rab tu gdung bar 'os pa zhes bya bar mtshan 
[\[164b.7\]]'thun pa'i de bzhin gshegs pa sha stag tu 'gyur ro/_/yang de'i tshe gyad dga' ba zhes bya ba dang /_gyad rgyal dka' zhes bya ba dang /_gyad stobs po che dang /_gzi brjid lha dang /_rgyal ba'i lha dang /_phrag par 'dzeg dang /_blo bzang dang /_'jigs med dang /_dbyig dang /_bden pa dang /_
[\[165a\]]
[\[165a.1\]]byang phyogs kyi stobs kyi mig dang /_gyad thams cad bzod ces bya ba de dag thams cad 'khor lnga brgya tsam dang lhan cig tu de bzhin gshegs pa la mchod pa bya ba'i phyir 'khor de nyid du 'dus te 'dug par gyur nas/_de dag gis bcom ldan 'das ga la ba de logs su 
[\[165a.2\]]thal mo sbyar te lus thur du btud nas ngu bar byed/_smre sngags 'don par byed cing mig mchi mas gang bzhin du bcom ldan 'das la 'di skad ces gsol to/_/bcom ldan 'das bdag cag bcom ldan 'das la mchod pa bgyid pa dang /_byang chub sems dpa' dmigs med dang /_
[\[165a.3\]]byang chub sems dpa'i tshogs 'di dang /_bcom ldan 'das kyi nyan thos chen po'i dge 'dun dang /_chos kyi rnam grangs 'di la yang mchod pa bgyi ba'i slad du thal mo sbyor zhing lus kyang rab tu 'dud par bgyid lags so/_/bcom ldan 'das bdag cag gi dge ba'i rtsa ba 'di dag 
[\[165a.4\]]thams cad kyang bla na med pa yang dag par rdzogs pa'i byang chub tu yongs su bsngo bar bgyi'o/_/de nas de'i tshe bcom ldan 'das zhal 'dzum pa mdzad do/_/'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 
[\[165a.5\]]'od zer kha dog sna tshogs kha dog du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung ste/_de dag gis 'jig rten gyi khams mtha' yas mu med pa dag snang bas gsal bar byas nas tshangs pa'i 'jig 
[\[165a.6\]]rten gyi bar du mngon par 'phags te yang phyir log nas bcom ldan 'das la lan gsum bskor ba byas te/_bcom ldan 'das kyi dbu'i gtsug tu nub pa tshe dang ldan pa kun dga' bos mthong ngo /_/mthong nas kyang tshigs su bcad pas yongs su zhus pa/_'jig rten snang mdzad ji slad du/_/
[\[165a.7\]]'dzum pa mdzad pa'i rgyu gang la gas/_/bdag dang srog chags gzhan dag gi/_/som nyi legs par bsal du gsol/_/bcom ldan 'das kyis bka' stsal pa/_kun dga' bo khyod kyis gyad kyi bu 'di dag lhags te sems rab tu dang bas nga dang /_byang chub sems dpa' sems dpa' 
[\[165b\]]
[\[165b.1\]]chen po dmigs med dang /_mdo sde'i tshig bstan pa 'di la thal mo sbyar cing rab tu btud nas bla na med pa yang dag par rdzogs pa'i byang chub tu sems skyed par byed pa dag mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_
[\[165b.2\]]kun dga' bo gyad kyi bu 'di dag thams cad ni bskal pa grangs med pa bye bar ngan 'gro log par ltung bar 'gro bar mi 'gyur zhing de dag phyis bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/de nas bcom ldan 'das kyis de'i tshe tshigs su 
[\[165b.3\]]bcad pa 'di dag bka' stsal to/_/yid bde mgu ba'i sems ldan pa'i/_/gyad kyi bu rnams 'dir lhags te/_/thal mo sbyar cing rab btud pa/_/kun dga' khyod kyis ma mthong ngam/_/mkhas pa 'di dag thams cad kyis/_/nga la mchod pa 'di byas nas/_/bla med byang 
[\[165b.4\]]chub 'thob 'gyur bar/_/mgu ba nyid kyis rjod par byed/_/dmigs med shes rab ldan pa dang /_/chos la'ang gus dang bcas byas shing /_/de bzhin nyan thos dge 'dun la/_/thal mo sbyar ba 'di byas pas/_/bskal pa bye ba grangs med du/_/de dag ngan 'gror 'gro mi 'gyur/_
[\[165b.5\]]thal mo sbyar ba'i las dang ni/_/lus rab btud pas phyin chad ni/_/de dag byang chub 'thob 'gyur ba'i/_/phun sum tshogs pa cir 'gyur ba/_/nga yis bskal pa'am bskal pa ni/_/bye ba phrag brgyar brjod gyur kyang /_/spyod pa dam pa spyad byas pa/_/de la grangs ni yod min 
[\[165b.6\]]pas/_/bskal pa bye ba rnams kyis kyang /_/mtha' ma rtogs par sla ba min/_/kun dga' bo do mod nam gyi thun tha ma la sangs rgyas nga dang khyod blta ba'i tha mar 'gyur ro/_/kun dga' bo khyod kyis byang phyogs nas 'od chen po gser gyi kha dog lta bu zhig 'ong zhing de'i gzi brjid kyis 
[\[165b.7\]]byang phyogs kyi rtswa dang /_shing gel pa dang /_lcug ma dang /_tshal dang /_shing ljon pa dang /_sman dang /_nags tshal dang /_ri dang /_thang dang /_khang [{]bzangs [,]bzang [}]dang /_pu shu dang /_gzhal med khang dang /_khang pa brtsegs pa thams cad dang /_mi dang mi ma yin pa dang /_nam mkha' dang /_
[\[166a\]]
[\[166a.1\]]bar snang thams cad 'di lta ste/_gser gyi mdog lta bur kha dog gcig tu kun tu snang bar gyur pa mthong ngam/_gsol pa/_bcom ldan 'das de de lta lags so/_/bka' stsal pa/_kun dga' bo de bzhin du khyod kyis byang phyogs nas 'dzam bu chu bo'i gser 
[\[166a.2\]]las byas pa'i khang pa brtsegs pa bdun 'ong zhing khang pa brtsegs pa dbus ma'i nang na gzi brjid mchog dang ldan zhing dpal gyis rnam par mdzes pa'i khye'u zhig skyil mo krung gis 'dug pa mthong ngam/_gsol pa/_bcom ldan 'das de de lta lags so/_/bka' stsal pa/_kun dga' bo 
[\[166a.3\]]khye'u 'di ni mngon par shes pa'i me tog kun tu rgyas pa thob pa zhes bya ste/_'di nas byang phyogs logs su sangs rgyas kyi zhing bye ba 'bum phrag drug cu rtsa bzhi 'das pa na/_de bzhin gshegs pa dgra bcom pa yang dag par rdzogs pa'i sangs rgyas byang chub yan lag gnas zhes bya ba'i 
[\[166a.4\]]sangs rgyas kyi zhing 'jig rten gyi khams me tog can zhes bya ba zhig yod pa de nas shi 'phos nas 'jig rten gyi khams 'dir skyes pa yin no/_/kun dga' bo 'jig rten gyi khams de na byang chub kyi yan lag gi tshig gi sgra 'byung ste/_rtswa dang /_shing gel pa dang /_lcug ma dang /_shing ljon pa'i tshogs 
[\[166a.5\]]dang /_sman dang /_nags tshal thams cad las kyang byang chub kyi yan lag gi tshig gi sgra 'byung ngo /_/sgra des sems can dag dge ba'i chos rnams kyis yongs su smin par byed do/_/kun dga' bo de bzhin gshegs pa byang chub kyi yan lag gnas de ni bla na med pa yang dag par rdzogs pa'i byang 
[\[166a.6\]]chub mngon par rdzogs par sangs rgyas nas bskal pa drug khri bzhi stong du bzhugs te 'tsho zhing gzhes so/_/de bzhin gshegs pa de la byang chub sems dpa' ma gtogs par nyan thos ni mi mnga' ste/_/kun dga' bo 'di lta ste dper na/_rgyal po rgyal rigs spyi bo nas dbang bskur 
[\[166a.7\]]ba zhig la bu mang po bdog par gyur na de'i blon po rnams kyang bu nyid yin par 'gyur la/_blon po bka' la gtogs pa rnams kyang bu nyid yin/_mchog gi zung yang bu nyid yin/_rgyal phran rnams kyang bu nyid yin par 'gyur ro/_/de bzhin du bcom ldan 'das de'i sras rnams kyang byang chub 
[\[166b\]]
[\[166b.1\]]sems dpa' nyid yin la/_blon po rnams kyang byang chub sems dpa' nyid yin/_blon po bka' la gtogs pa rnams kyang byang chub sems dpa' nyid yin/_mchog gi zung yang byang chub sems dpa' nyid yin/_rim gro ba rnams kyang byang chub sems dpa' nyid yin/_dge 'dun 
[\[166b.2\]]dkon mchog kyang byang chub sems dpa' nyid sha stag go/_/kun dga' bo de ltar na 'jig rten gyi khams de ni 'byor pa dang /_rgyas pa dang /_bde ba dang /_lo legs pa dang /_dga' ba dang /_skye bo dang /_mi mang pos gang zhing byang chub sems dpa'i tshogs 'dus pa rnams kyang 
[\[166b.3\]]mngon par shes pa mngon par 'phags pa/_na tshod kyi tshul gyis ting nge 'dzin gyi stobs kun tu sdud pa/_shes rab brtsegs pas mngon par 'phags pa/_ye shes yang dag par bsags pa dang ldan pa/_byang chub kyi sems la mngon par brtson pa/_thams cad mkhyen pa'i ye shes 
[\[166b.4\]]yang dag par sdud pa la brtson zhing byang chub sems dpa'i chos tshad med pa dang ldan pa'i byang chub sems dpa' sha stag gnas te/_kun dga' bo byang chub sems dpa' mngon par shes pa'i me tog kun tu rgyas pa thob pa zhes bya ba'i rigs kyi bu 'di gang nas 'jig rten gyi khams 'di'i 'dzam bu'i gling 
[\[166b.5\]]'di nyid du yangs pa can gyi grong khyer du skyes pa'i 'jig rten gyi khams de ni de lta bu'i byang chub sems dpa' sems dpa' chen po sha stag gis yongs su gang ba yin no/_/kun dga' bo rigs kyi bu 'di ni de bzhin gshegs pa nga'i zhabs la phyag 'tshal zhing de bzhin gshegs pa nga'i yongs su mya ngan las 'da' ba chen 
[\[166b.6\]]po 'di yang blta ba'i phyir rdzu 'phrul 'di lta bu dag kun tu ston cing 'ong ste/_kun dga' bos snang ba chen po 'di yang de bzhin gshegs pa dgra bcom pa yang dag par rdzogs pa'i sangs rgyas de'i mthu yin no/_/kun dga' bo 'dzam bu chu bo'i gser las byas pa'i khang pa brtsegs pa bdun po 'di dag kyang 
[\[166b.7\]]bcom ldan 'das des byang chub kyi yan lag bdun bshad pa dag sprul pa mdzad pa yin no/_/kun dga' bo 'dzam bu'i gling 'di na khye'u 'di dang lhan cig tu dge ba'i rtsa ba bskyed pa'i srog chags bye ba 'bum phrag mang po dag kyang yod de/_khye'u 'di 'dzam bu'i gling 'dir skyes ma thag tu lha dang mi rnams dga' 
[\[167a\]]
[\[167a.1\]]ba dang mchog tu dga' ba rgya chen po thob par gyur to/_/de dag las kha cig gis ni zag pa zad pa thob bo/_/kha cig gis ni slob pa'i sa thob bo/_/sngon sems ma bskyed pa kha cig gis ni bla na med pa yang dag par rdzogs pa'i byang chub tu sems bskyed do/_/kha cig gis ni 
[\[167a.2\]]sems bskyed ma thag tu phyir mi ldog pa'i bzod pa thob par gyur to/_/kun dga' bo gang na khye'u 'di skyil mo krung gis 'dug cing 'od 'byung ba'i khang pa brtsegs pa dbus ma 'di ni de bzhin gshegs pa de'i sprul pa yin no/_/de las ni rin po che'i khang pa brtsegs pa lhag ma drug po gzhan 
[\[167a.3\]]dag kyang 'byung ngo /_/kun dga' bo de bzhin gshegs pa de dang /_byang chub sems dpa' sems dpa' chen po mngon par shes pa'i me tog kun tu rgyas pa thob pas gang gis 'jig rten gyi khams 'di 'od kyis khyab par byas shing 'di lta ste/_chos yang dag par 'dzin pas sems 
[\[167a.4\]]can dpag tu med pa rnams la phan 'dogs pa'i mthu la ltos/_de nas khye'u de dag thams cad lhan cig tshogs te yang dag par dga' zhing srog chags 'bum phrag mang pos yongs su bskor nas skad cig gcig ma thal bar me tog sna tshogs kyi char dag mngon par rab tu 'bebs shing bcom ldan 
[\[167a.5\]]'das kyi zhabs la gtugs so/_/de nas bcom ldan 'das kyis tshe dang ldan pa kun dga' bo la bka' stsal pa/_byang chub sems dpa' sems dpa' chen po mngon par shes pa'i me tog kun tu rgyas pa thob pa 'dis 'dzam bu chu bo'i gser las byas pa'i khang pa brtsegs pa dang ldan pa'i cho 
[\[167a.6\]]'phrul gyis sems can bye ba khrag khrig ni dgra bcom pa nyid du btul to/_/sems can bye ba khrag khrig ni slob pa'i sar btul to/_/sems can bye ba phrag brgya ni dkon mchog gsum la dad par byas shing bslab pa'i gzhi lnga 'dzin du bcug go/_/lha bye ba phrag bdun brgya ni byang chub la rab tu 
[\[167a.7\]]bkod de/_bla na med pa yang dag par rdzogs pa'i byang chub las phyir mi ldog pa nyid du nges par byas so/_/lha bye ba phrag bdun ni mi skye ba'i chos la bzod pa thob pa la rab tu bkod do/_/sems can bye ba khrag khrig tshad med grangs med pa dag ni byams pa'i 'dus pa mthong ba dang /_byams pa mthong zhing 
[\[167b\]]
[\[167b.1\]]phrad par 'gyur ba'i phyir yongs su smin par byas so/_/kun dga' bo de bzhin gshegs pas sems can rnams kyi don bya ba gang yin pa dang /_de bzhin gshegs pa'i sras kyi thu bo byang chub sems dpa' sems dpa' chen po rnams kyis sems can rnams kyi don bya ba gang yin pa de dag 
[\[167b.2\]]ni nga dang 'di dag gis yongs su rdzogs par byas zin to/_/ngas sems can rnams kyi don yongs su rdzogs par bya ba gang yin pa de yang ngas yongs su rdzogs par byas zin to//_//bam po gsum pa ste tha ma/_de nas bcom ldan 'das la tshe dang ldan 
[\[167b.3\]]pa kun dga' bos 'di skad ces gsol to/_/bcom ldan 'das sems can rnams la thugs brtse ba'i slad du bskal pa'am bskal pa las lhag par bzhugs su gsol/_de ci'i slad du zhe na/_ji srid du bcom ldan 'das de bzhin gshegs pa dgra bcom pa yang dag par rdzogs 
[\[167b.4\]]pa'i sangs rgyas 'jig rten na bzhugs par 'gyur ba de srid du skyes bu dam pa 'di lta bu dag mthong bar 'gyur ba dang /_de srid du sems can dge ba 'di lta bu dag 'dzam bu'i gling 'dir mchi bar 'gyur ba dang /_de srid du bdag cag gis skyes bu dam pa 'di lta bu dag la blta ba dang /_bsnyen bkur 
[\[167b.5\]]bgyi ba dag rnyed par 'gyur ba dang /_de srid du 'jig rten na mdo sde 'di lta bu 'di dag rgyas par 'gyur ba dang /_de srid du sangs rgyas kyi chos rgya chen po dang ldan pa'i mdo sde 'di lta bu 'di thos par 'gyur ba dang /_de srid du bdag cag gis bcom ldan 'das dang rigs kyi bu 'di dag gi rdzu 'phrul gyi 
[\[167b.6\]]cho 'phrul sna tshogs 'di lta bu 'di dag mthong bar 'gyur ba dang /_de bzhin gshegs pa yongs su mya ngan las 'das na bdag cag la gnas gsum yongs su nyams par 'gyur lags te/_gsum gang lags zhe na/_'di lta ste/_sangs rgyas la blta ba dang /_dam pa'i chos mnyan 
[\[167b.7\]]pa dang /_rgya chen po la mos pa'i skyes bu dam pa 'di lta bu dag la blta ba dang /_bsnyen bkur bgyi ba yongs su nyams par 'gyur ba'i slad du'o/_/de nas tshe dang ldan pa kun dga' bos tshig de dag gsol nas shin tu myur bar dge ba'i bshes gnyen dang bral bar 'gyur ro snyam nas ngu bar byed/_
[\[168a\]]
[\[168a.1\]]smre sngags 'don par byed cing mchi ma dag phyis nas shing bcad de 'gyel ba bzhin du sa la sgyel to/_/de nas byang chub sems dpa' sems dpa' chen po don legs par sems pas tshe dang ldan pa kun dga' bo la tshigs su bcad de smras pa/_'dus byas rtag par 
[\[168a.2\]]'gyur ba yi/_/gnas 'di rnyed par mi 'gyur te/_/'dus byas thams cad mi rtag pas/_/mya ngan ma byed kun dga' khyod/_/brtags pas 'dus byas 'byung 'gyur zhing /_/rtog pa de yang mi rnyed de/_/de ltar chos stong kun dga' khyod/_/ci yi phyir na mya ngan byed/_/brtags 
[\[168a.3\]]pas shes pa stong pa ste/_/shes pa rnams kyis sangs rgyas stong /_/de la sangs rgyas mi dmigs na/_/ci phyir kun dga' mya ngan byed/_/dngos rnams nam mkha' 'dra ba dang /_/smig rgyu la ni chu bzhin pas/_/brtag med rnam pas mi brtag cing /_/mkhas pa rnam par ma rtog 
[\[168a.4\]]shig_/ji ltar sgyu ma'i mkhan po yis/_/rta dang glang po bzhon pa dang /_/skye dgu'i tshogs dang ljon shing tshal/_/me tog 'bras bu dga' sprul ltar/_/de bzhin 'dus byas thams cad kyang /_/sgyu ma bzhin du snying po med/_/sangs rgyas rnams dang nyan thos kyang /_/gzhan 
[\[168a.5\]]min de bzhin kho na yin/_/de nas tshe dang ldan pa kun dga' bos rigs kyi bu don legs par sems pa la phyir tshigs su bcad de smras pa/_ji skad smras pa de bzhin te/_/chos rnams thams cad mtshan nyid med/_/de 'dra'i chos mchog bdag gis ni/_/mnyan pa'i tha ma de ring yin/_/
[\[168a.6\]]ji ltar mnyan yod 'jug bya zhing /_/kun dga' rdzogs sangs ga la bzhugs/_/spyan ldan gang nas byon 'gyur zhes/_/dris na ji skad brjod par bya/_/dri gtsang khang pa mi mchog gis/_/stong par bzhugs nas ji ltar blta/_/khri gdan stong pa mthong 'gyur na/_/ji ltar gnas 
[\[168a.7\]]'gyur brtul zhugs bzang /_/de nas rigs kyi bu rab tu zhi bar gnas kyis tshe dang ldan pa kun dga' bo la tshigs su bcad de smras pa/_lo grangs bye bar dus kyang ni/_/don 'di rnyed par shin tu dka'/_/chos dbyings shin tu blta dka' ba/_/so sor rtog shig kun dga' bo/_/ji 
[\[168b\]]
[\[168b.1\]]ltar chu shing sdong po ni/_/shun pa rim gyis bshus gyur na/_/de la snying po med pa ltar/_/chos rnams rang bzhin de dang 'dra/_/ji ltar char pa bab pa na/_/mdor na chu yi chu bur dag_/skye zhing 'gag par 'gyur ba ltar/_/'gro 'di'i dngos po de dang 'dra/_/ji ltar dbu ba rdos pa 
[\[168b.2\]]la/_/mig can snying po rtog pa na/_de la snying po med pa ltar/_/'gro ba 'di kun de dang 'dra/_/ji ltar me long gzugs brnyan ni/_/rang bzhin snying po med pa ltar/_/khams gsum 'jig rten de 'dra yis/_/mkhas pa ngu bar ma byed cig_/de nas tshe dang ldan pa kun dga' 
[\[168b.3\]]bos byang chub sems dpa' sems dpa' chen po rab tu zhi bar gnas la phyir tshigs su bcad de smras pa/_mkhas pa ji skad zer ba de/_/kho bos mi shes ma yin te/_/drang srong chen pos mdo sde las/_/'jig rten gsum kun dngos med gsungs/_/lha rnams bye ba ngu bzhin dang /_/
[\[168b.4\]]mchi mas brnangs pa 'di dag ni/_/bdag gi drung du nyer lhags shing /_/ngu bas bdag gi sdug bsngal bskyed/_/spyan dang ldan pas bdag bor te/_/rdzogs pa'i sangs rgyas 'di bzhud na/_/kho bo gang phyogs 'gro bya zhing /_/su zhig bdag gi skyob par 'gyur/_/e ma'o sangs rgyas 
[\[168b.5\]]shin tu dkon/_/bdag gis su la mchod bya zhing /_/zhi ba zab mo blta dka' ba'i/_/dam chos su las mnyan par bya/_/de nas byang chub sems dpa' sems dpa' chen po dmigs med kyis tshe dang ldan pa kun dga' bo la tshigs su bcad de smras pa/_longs shig btsun pa kun dga' bo/_/chos 
[\[168b.6\]]'ga' 'ong ba yod min la/_/'gro bar 'gyur ba'ang med pas na/_/mya ngan ma byed chos nyid ltos/_/sangs rgyas skye ba ci 'dra bar/_/de yi byang chub de dang 'dra/_/'khor lo bskor ba ci 'dra bar/_/mya ngan 'da' ba'ang de dang 'dra/_/sangs rgyas nam yang skye med cing /_/sangs rgyas 'gag 
[\[168b.7\]]par 'gyur ba'ang med/_/rang bzhin de 'dra'i chos rnams la/_/kun dga' khyod ni ci phyir ngu /_/kho bo'i spu yi khung bu nas/_/stong dang dngos po med pa dang /_/nye bar zhi dang sangs rgyas zhes/_/sgra skad bzhi po 'byung ba nyon/_/de nas tshe dang ldan pa kun dga' bos rigs kyi bu dmigs med la phyir 
[\[169a\]]
[\[169a.1\]]tshigs su bcad de smras pa/_brtul zhugs bzang po khyed cag lta/_/myur du zhing gzhan 'gro 'gyur zhing /_/der yang bdud rtsi'i tshig gsung ba/_/rdzogs pa'i sangs rgyas mthong bar 'gyur/_/der ni zab mo sangs rgyas kyis/_/gsung ba'i chos kyang thos 
[\[169a.2\]]'gyur la/_/sangs rgyas rnams kyi tshogs kyi mchog_/byang chub sems dpa' rnams kyang mthong /_/kho bo 'jig rten mgon 'das zhes/_/lha rnams bye ba mang po dag_/cho nges 'debs pas mdun bdar na/_/mkhas pa ji ltar gnas par bya/_/dge bsnyen stong phrag mang po 
[\[169a.3\]]rnams/_/thams cad shugs chen du byed cing /_/bdag gi drung du lhags gyur na/_/kho bos ji ltar lan yang gdab/_/sum cu rtsa gsum 'thab bral dang /_/dga' ldan pa dang rab 'phrul dang /_/dbang sgyur tshangs pa la sogs pa'i/_/lha tshogs nye bar lhags pa rnams/_/shAkya 
[\[169a.4\]]skyes mchog 'das gyur na/_/ji ltar yongs su gzengs bstod cing /_/bdag ni ji ltar de dag la/_/dam chos smra ba spobs par 'gyur/_/skyes bu skyes mchog 'das gyur na/_/kun dga' 'dren pa gang na zhes/_/lha rnams 'dri bar gyur pa'i tshe/_/rnam 'dren bsam gtan zab 
[\[169a.5\]]mo dang /_/bsod nams chen po'i gnas pa la/_/nang du yang dag bzhag go zhe'am/_/'on te 'chag cing bzhugs so zhes/_/ji ltar tshig gi lan yang gdab/_/de nas rigs kyi bu mngon par shes pa'i me tog kun tu rgyas pa thob pas tshe dang ldan pa kun dga' bo la tshigs su 
[\[169a.6\]]bcad de smras pa/_zla ba gsum po 'di 'das nas/_/kho bos phyis kyang blta bya bar/_/bdag ni khyod la dam 'cha' yis/_/kun dga' thong shig ma ngu shig_/sangs rgyas stong phrag gzhan dag la/_/shAkya'i tog gi cha byad kyis/_/chos mchog bshad par mdzad gsol zhes/_/
[\[169a.7\]]khyod phyir bdag gis gsol bar bya/_/rdzogs sangs thugs rjes gzigs mdzad cing /_/khyod kyi mdun du gshegs par 'gyur/_/khyod kyis mi mchog yongs bsnyen gyis/_/kun dga' 'di la khyod ma ngu /_/gang du 'di 'dra'i ston pa ni/_/'jig rten du ni 'da' 'gyur ba/_/
[\[169b\]]
[\[169b.1\]]lha dang bcas pa'i 'jig rten gyis/_/mya ngan chen po bya ba'i rigs/_/bdag gis sangs rgyas 'di skad ces/_/bskal pa bye bar 'tsho gyur pa'i/_/'dus byas thams cad mthar 'jig ces/_/gsungs pa ston pa'i drung nas thos/_/de nas tshe dang ldan pa kun dga' bo bcom 
[\[169b.2\]]ldan 'das kyis snam logs su 'dug nas lan gsum du snying rje chen po'i sgra bsgrags pa/_mdongs par gyur pa'i sems can la/_/gang gis mig ni stsol mdzad cing /_/srog chags kun mgon gang yin pa/_/ston pa de ring mya ngan 'da'/_/mi rnams 'dren pa de 'das zhes/_/
[\[169b.3\]]tshig 'di thos par gyur na ni/_/rgyal po dam pa lus 'phags bu/_/shin tu sdug bsngal ji ltar gnas/_/de nas gyad dang gyad mo dang /_/gyad kyi bu rnams mi bzad cing /_/mi mchog mya ngan 'da' 'gyur zhes/_/de na snying rjes ngu bar byed/_/tha ma'i ston pa blta ba'i phyir/_/
[\[169b.4\]]de dag der ni lhags gyur nas/_/thal sbyar rab btud 'khod nas ni/_/'dud cing phyag kyang 'tshal bar byed/_/dpag tshad lnga yi khor yug tu/_/lha dang gnod sbyin rnams kyis gang /_/de yi kho ra khor yug tu/_/mi rnams kyis ni gnas mi rnyed/_/drang srong dam pa mchod pa'i phyir/_/
[\[169b.5\]]dri zhim me tog chu bo dag_/pus mo nub tsam phab gyur cing /_/phye ma'i char pa'ang phab par gyur/_/de nas dga' bo nye dga' gnyis/_/tha ma'i ston pa blta ba'i phyir/_/bye ba drug cu'i klu rnams dang /_/yongs su mya ngan 'das par lhags/_/brang 'gro chen po chu lha dang /_/gzi can 
[\[169b.6\]]dang ni rgya mtsho dang /_/gsal mthong dang ni btang bzung dag_/bye ba phrag brgya'i klus bdar cing /_/tha ma'i ston pa blta ba'i phyir/_/spos chu'i sprin dag 'dus byas shing /_/nam mkha'i ngos ni khebs byas te/_/char bzhin 'bebs shing nye bar lhags/_/'jig rten mgon po mchod pa'i phyir/_/
[\[169b.7\]]lha klus lha yi me tog gi/_/char dang spos chu gtsang ma yi/_/char pa dag kyang rab tu phab/_/klu yi rgyal po ma dros pa/_/dung phyur drug dang lhan cig tu/_/rin chen char pa rab 'bebs shing /_/skyes bu khyu mchog drung du lhags/_/brang 'gro chen po e la'i 'dab/_/lhun po tsam yang ngu byed cing /_/
[\[170a\]]
[\[170a.1\]]tha ma'i 'jig rten mgon po la/_/mchod pa bya phyir nye bar 'ongs/_/klu yi bu mo stong dang ni/_/brgya dang khrag khrig rnams dag kyang /_/nga ro sprin snyed sgrogs byed cing /_/ston pa'i drung du nye bar lhags/_/tha ma'i 'jig rten mgon po la/_/mchod pa bya phyir de 
[\[170a.2\]]dag gis/_/spos chu gtsang ma'i char chen yang /_/der ni mngon par rab tu phab/_/gnod sbyin stong phrag bye ba dang /_/brgya dang khrag khrig rnams dag kyang /_/sangs rgyas yon tan dran byed cing /_/blta ba'i phyir ni nye bar lhags/_/rgyal po chen po bzhi rnams kyang /_/tha ma'i sangs rgyas 
[\[170a.3\]]blta ba'i phyir/_/ngu bzhin mchi mas brnangs gyur cing /_/ston pa'i drung du nye bar lhags/_/de bzhin lha dbang brgya byin yang /_/sum cu gsum pa stong phrag ni/_/sum cu gsum gyis mdun bdar cing /_/rdzogs sangs rgyas kyi drung du 'ongs/_/drang srong dam pa mchod pa'i phyir/_/des 
[\[170a.4\]]kyang me tog man dar dang /_/lha yi tsan dan phye ma yi/_/char pa mngon par rab tu phab/_/tshangs pa ngan spong gtsug tor can/_/tha ma'i ston pa blta ba'i phyir/_/gnyis ka tshangs pas mdun bdar cing /_/ngu mos 'debs shing rjes su lhags/_/gnas gtsang lha brgya bye ba phrag_/
[\[170a.5\]]mang po gzi brjid chen po rnams/_/de ring rgyal ba 'da' 'gyur zhes/_/ngu mos 'debs shing lhags par gyur/_/lha brgya bye ba phrag mang po/_/rnam mang cho nges 'debs byed cing /_/mi mchog bskal par bzhugs gsol zhes/_/bsam gtan che la gsol ba 'debs/_/
[\[170a.6\]]bdud kyi bu pho mkhas pa po/_/ded dpon zhes ni bya ba yang /_/mi mchog mya ngan 'da' 'gyur zhes/_/shin tu sdug bsngal gyur cing 'ongs/_/des kyang zhabs la gtugs nas ni/_/shAkya'i rigs snang 'jig rten la/_/brtse slad bskal par bzhugs su gsol/_/rdzogs 
[\[170a.7\]]pa'i sangs rgyas bzhugs gyur na/_/lha dang mi yi bdag po la/_/bsam yas don du 'gyur lags kyis/_/thub chen bskal par bzhugs gsol zhes/_/mi yi mchog la gsol ba 'debs/_/de nas rigs kyi bu dmigs med kyis lha dang bcas/_tshangs pa dang bcas pa'i 'jig 
[\[170b\]]
[\[170b.1\]]rten de dang /_bdud kyi bu ded dpon la tshigs su bcad de smras pa/_bag med pas ni 'das byas shing /_/de ltar smre sngags 'don byed pa/_/khyed kun mi shes byis pa ste/_/spre'u rnams dang ni 'dra ba yin/_/ji ltar phag ni sems bral zhing /_/nyal ba mtshon cha rnam dag 
[\[170b.2\]]gis/_/yongs su gshegs nas sad pa na/_/snying rjes smre sngags 'don pa ltar/_/bag med dbang song sngan cad ni/_/gang gis chos rnams ma thos pa/_/khyed cag thams cad de 'dra bar/_/kho bos de ltar spobs pa yin/_/de ring ye shes sgron ma ni/_/
[\[170b.3\]]'jig rten du ni nub 'gyur zhing /_/kye ma rgyal ba 'das 'gyur gyis/_/dge ba dag gis las gyis shig_/de nas bcom ldan 'das kyis tshe dang ldan pa ma 'gags pa dang /_tshe dang ldan pa byams ma'i bu gang po dang /_tshe dang ldan pa rab 'byor dang /_tshe dang ldan pa don 
[\[170b.4\]]yod rgyal po dang /_gnas brtan 'od srung gzhon nu dang /_gnas brtan gsus po che chen po la bka' stsal pa/_dge slong dag khyed kyi lag pa g.yas pa dag de bzhin gshegs pa'i phyag tu phul cig_/dge slong de dag gis bcom ldan 'das legs lags so zhes gsol 
[\[170b.5\]]te bcom ldan 'das kyi ltar mnyan to/_/de nas dge slong 'bum tham pas bcom ldan 'das kyi phyag tu rang rang gi lag pa phul lo/_/de nas bcom ldan 'das kyis phyag g.yon pas ni dge slong de dag thams cad kyi lag pa nas bzung /_phyag g.yas pas ni kun dga' bo dang /_sgra 
[\[170b.6\]]gcan zin gyi lag pa nas bzung ste/_dge slong dag gnas brtan rnams la kun dga' bo bzang po dang /_dpal sgra gcan zin 'di gnyis bcol cing yongs su gtad do zhes phyag gis dge slong de dag gi lag tu gtad do/_/de nas de'i tshe sangs rgyas kyi zhing 'dir sgra skad dang nga ro'i sgra snying rje zhing 
[\[170b.7\]]'jigs su rung ba dag byung bar gyur cing sgra skad des sangs rgyas kyi zhing du grags par gyur to/_/de nas tshe dang ldan pa kun dga' bo dang /_tshe dang ldan pa sgra gcan zin gnyis gnas brtan de dag la yongs su gtad pa mthong nas dge slong lnga brgya tsam gyis tshe'i 'du byed btang bar gyur to/_/de ci'i phyir zhe na/_
[\[171a\]]
[\[171a.1\]]'di ltar dge slong de dag bcom ldan 'das yongs su mya ngan las 'da' ba la blta bar mi bzod pa'i phyir te/_de dag 'di snyam du 'jig rten gyi mgon po/_'jig rten gyi sgron ma/_thugs rje dang ldan pa/_dge ba'i bshes gnyen dam pa/_thugs brtse ba dang 
[\[171a.2\]]ldan pa/_phan par bzhed pa yongs su mya ngan las 'da' ba la bdag cag blta bar mi spros/_je dang po kho nar bdag cag yongs su mya ngan las 'da' bar bya'o/_/snyam du sems pa'i phyir ro/_/de nas skad cig de dang /_thang cig de dang /_yud tsam de la sangs rgyas bcom ldan 
[\[171a.3\]]'das lnga brgya tham pas rang rang gi sangs rgyas kyi zhing dag na bzhugs bzhin du phyag g.yas pa rnams brkyang ste/_bcom ldan 'das la rab tu btud do/_/de nas bcom ldan 'das kyis phyag gis kun dga' bo dang /_sgra gcan zin dang /_gnas brtan rnams kyi lag pa nas bzung ste phyag 
[\[171a.4\]]gis de bzhin gshegs pa de dag gi phyag tu phul nas/_bcom ldan 'das kyis de'i tshe tshigs su bcad pa 'di dag gsungs so/_/sgra gcan zin 'di bdag gi bu/_/kun dga' bo ni go re long /_/'di gnyis drang srong che rnams la/_/mngon sum du ni yongs su gtad/_/de ring 'dzam 
[\[171a.5\]]bu'i gling du ni/_/bdag gi mtshan mo tha mar 'gyur/_/lha dang klu dang mi rnams kyis/_/slan cad bdag ni mthong mi 'gyur/_/gang dag byams pa bsam yas pa'i/_/'jig rten mgon rnams ma gtogs par/_/gzhan gang bdag la skyob 'gyur zhing /_/su zhig dpung gnyen 
[\[171a.6\]]skyabs su 'gyur/_/sems can gcig gi slad du yang /_/bskal pa stong phrag mang po ni/_/gang gA'i bye ma ji snyed pa/_/de snyed bskal par bsdad bgyi na/_/tshad med bsam gyis mi khyab pa'i/_/'jig rten khams su rnam bltas na/_/gang gi phyir ni 'dir bsdad pa'i/_/
[\[171a.7\]]sems can 'ga' yang ma mthong ngo /_/sems can gang dag chos 'di la/_/gus bcas don ni bdag gis bgyis/_/blo gros ngan pa gzhan dag ni/_/sangs rgyas bye bas gdul mi spyod/_/de nas sangs rgyas bcom ldan 'das lnga brgya tham pa de dag gis de'i tshe tshigs su bcad pa 'di dag gsungs 
[\[171b\]]
[\[171b.1\]]so/_/khyod kyis sems can don rnams mdzad/_/sangs rgyas mdzad pa'ang khyod kyis mdzad/_/cho 'phrul dag kyang bstan mdzad cing /_/chos kyi rnga chen rab tu brdungs/_/skyob pa shAkya seng ge yis/_/sprin gyis sa gzhi chen po ltar/_/srog chags bye ba tshim mdzad cing /_/
[\[171b.2\]]sems can rnams kyi zug rngu phyung /_/de nas sangs rgyas bcom ldan 'das de dag la tshe dang ldan pa kun dga' bo dang /_tshe dang ldan pa sgra gcan zin gyis pus mo g.yas pa'i lha nga sa la btsugs nas tshigs su bcad de gsol pa/_sangs rgyas rnams kyi gzi brjid kyis/_/
[\[171b.3\]]spyan ldan bskal par mthong ba dang /_/'dren pa bskal par bzhugs 'gyur bar/_/dpa' chen rnams la gsol ba 'debs/_/rdzogs pa'i sangs rgyas rkang gnyis mchog_/shes rab chen po bzhugs gyur na/_/srog chags bye ba mang po la/_/bsam gyis mi khyab don du 
[\[171b.4\]]'gyur/_/lha yi tshogs rnams 'phel 'gyur zhing /_/lha min rnams kyang 'grib par 'gyur/_/nyan thos byang chub sems dpa' yang /_/bsam gyis mi khyab 'phel bar 'gyur/_/de nas sangs rgyas bcom ldan 'das lnga brgya tham pa de dag gis tshe dang ldan pa kun dga' bo dang /_
[\[171b.5\]]tshe dang ldan pa sgra gcan zin la 'di skad ces bka' stsal to/_/rigs kyi bu dag ngu mos btab pas chog_/smre sngags bton pas chog gis mya ngan ma byed smre sngags ma 'don cig_/'dus byas thams cad kyi rang bzhin de yin/_mtha' de yin/_'gro ba de yin te/_'dus byas skyes 
[\[171b.6\]]pa la rtag pa nyid med de/_mtha' 'di lta bu yin pas de bzhin gshegs pa chos kyi bdag nyid kyis 'dus byas thams cad spangs pas na mnga' dbang mi mdzad cing /_yang mnga' bdag mdzad par nam yang mi dgongs so/_/rigs kyi bu dag khyed nged kyi sangs rgyas kyi zhing du 'ong bar 'gyur ba'am/_
[\[171b.7\]]de bzhin gshegs pas phyag brkyang ste 'od kyis snang bar mdzad par 'gyur ba'i 'od des 'ong bar 'gyur ro/_/khyed cag 'di na 'dug na yang de bzhin gshegs pas zhal nye bar ston par 'gyur zhing dam pa'i chos bstan pa yang mngon par ston par 'gyur gyis mya ngan ma byed cig_/de nas 
[\[172a\]]
[\[172a.1\]]de'i tshe bcom ldan 'das 'di lta bu'i ting nge 'dzin la snyoms par zhugs te/_ji ltar thugs mnyam par bzhag pas zhabs g.yas pa'i mthe bo dang /_phyag g.yas pa'i mthe bo dang /_de bzhin du g.yon pa gnyis dang /_de bzhin du sku'i yan lag dang /_nying 
[\[172a.2\]]lag rnams dang /_de bzhin du zhabs kyi mthil 'khor lo'i mtshan gyis spras pa gnyis dang /_de bzhin du 'jam zhing dra bas 'brel la sen mo zangs kyi mdog lta bu'i phyag sor rnams dang /_phyag ris shin tu bkra ba'i phyag rin po che gnyis dang /_de bzhin du mtshan thams cad dang /_
[\[172a.3\]]de bzhin du sku lte ba'i dkyil 'khor dang /_mdoms kyi gsang ba'i than kor dang /_de bzhin du zhal gyi dkyil 'khor dang /_de bzhin du zhal gyi smin mtshams nas 'od zer bye ba phrag 'bum 'bum rab tu bkye ste/_'od zer re re'i thog ma la yang pad ma bye ba phrag 'bum 'bum mngon par 
[\[172a.4\]]sprul to/_/pad ma re re'i snying po la yang seng ge'i khri bye ba phrag 'bum 'bum mngon par sprul to/_/seng ge'i khri re re la yang de bzhin gshegs pa re re sprul te/_sangs rgyas kyi skus chos ston cing bzhugs par gyur to/_/de bzhin gshegs pa'i sprul pa re res kyang sems can 
[\[172a.5\]]bye ba khrag khrig 'bum phrag du ma dag zag pa zad par bya ba'i phyir btul to/_/kha cig ni 'dod chags dang bral ba'i sar btul to/_/de nas yang bcom ldan 'das kyis dbu'i gtsug nas 'od zer bye ba phrag 'bum rab tu bkye ste/_'od zer re re'i thog ma la yang pad ma bye ba phrag 'bum 
[\[172a.6\]]'bum mngon par sprul to/_/pad ma re re'i snying po la yang seng ge'i khri bye ba phrag 'bum 'bum mngon par sprul to/_/seng ge'i khri re re la yang de bzhin gshegs pa re re mngon par sprul te sangs rgyas kyi skus chos ston cing bzhugs par gyur to/_/de bzhin gshegs pa de dag kyang byang 
[\[172a.7\]]chub sems dpa'i sde snod kyi chos kyi rnam grangs dang /_gzungs dang /_rdo rje'i tshig yang dag par rab tu ston pa dang /_'khor gsum yongs su dag pa dang /_sangs rgyas kyi stobs dang /_mi 'jigs pa dag yang dag par rab tu ston pa ma gtogs par gtam gzhan mi gsung ngo /_/de bzhin 
[\[172b\]]
[\[172b.1\]]gshegs pa'i sprul pa re res chos bstan pa des kyang sems can dag pa dag las srog chags bye ba 'bum phrag du ma dag bla na med pa yang dag par rdzogs pa'i byang chub las phyir mi ldog pa la rab tu bkod do/_/de nas bcom ldan 'das kyis gyad rnams dang nye ba na yod pa shing sA la zung gi bar du 
[\[172b.2\]]de bzhin gshegs pa'i sku glo g.yas pas seng ge'i gzims khri la gzims pa zhig mngon par sprul pa mdzad nas sems can dmyal ba chen po yang sos kyi gnas su gshegs te rang rang gi sku las 'od rab tu bkye'o/_/de rab tu bkye ma thag tu sems can dmyal ba chen po yang sos kyi gnas 
[\[172b.3\]]thams cad snang bar gyur to/_/de nas bcom ldan 'das kyis 'od kyis sems can dmyal ba chen po yang sos kyi gnas thams cad snang bar mdzad nas de'i tshe tshigs su bcad pa 'di dag bka' stsal to/_/sems can 'di dag yang dang yang /_/bsad cing bsad cing phyir 
[\[172b.4\]]yang 'tsho/_/'du shes de nyid bstan byed pas/_/des na sdug bsngal 'byung bar 'gyur/_/'jig rten mgon po 'od mdzad pa/_/'jig rten 'dir ni byung gyur nas/_/gang gis sdug bsngal 'gag 'gyur ba/_/zad pa med cing len med la/_/'gag pa 
[\[172b.5\]]med cing zag med pa'i/_/dam pa'i chos ni ston par mdzad/_/gang dag chos 'di rab shes pa/_/de dag ngan 'gror 'gro mi 'gyur/_/bcom ldan 'das kyis tshigs su bcad pa de dag bka' stsal ma thag tu de nas skad cig de dang thang cig de dang /_yud tsam de la 
[\[172b.6\]]sems can dmyal ba chen po yang sos kyi gnas nas srog chags dung phyur phrag gsum gyis chos 'di thos nas phyir mi 'ong ba'i 'bras bu thob par gyur te/_chos thob pa de dag gis de'i tshe tshigs su bcad pa 'di dag gsol to/_/zad pa ma mchis len ma mchis/_/mi 'gag 
[\[172b.7\]]zag pa ma mchis pa'i/_/'phags pa'i chos 'di 'tshal gyur pas/_/bdag cag bsil gyur mya ngan 'das/_/mkhyen nas ji bzhin nyid brnyes shing /_/sems can rnams kyi dbang po mkhyen/_/rgyu dang rkyen rnams ston mdzad cing /_/sems can rnams la thugs brtse ba/_/
[\[173a\]]
[\[173a.1\]]zug rngu 'byin cing gsos mdzad la/_/sman stsol mdzad cing thams cad mkhyen/_/mya ngan 'da' ba ston mdzad pa'i/_/rdzogs sangs rgyas kyis bdag cag btul/_/mig dang sgron mar gyur pa 'di/_/shin tu myur bar 'das gyur na/_/su zhig srog 
[\[173a.2\]]chags bye ba rnams/_/yang sos gnod las thar mdzad 'gyur/_/zug rngu 'byin mdzad sman pa che/_/'byung po kun gyi gsos mdzad pa/_/de yis sems can gang gsos pa/_/de dag ngan 'gror mchi mi 'gyur/_/de nas bcom ldan 'das de'i tshe sems can dmyal 
[\[173a.3\]]ba chen po thig nag gi gnas kyi mthar bzhugs te 'od rgya chen po rab tu bkye'o/_/des sems can dmyal ba chen po'i gnas de snang bar gyur nas srog chags stong phrag mang po dag de nas bton te mtho ris la rab tu bkod do/_/de bzhin du sems can dmyal ba chen po bsdus 
[\[173a.4\]]gzhom dang /_ngu 'bod dang ngu 'bod chen po dang /_tsha ba dang /_rab tu tsha ba dag nas kyang srog chags stong phrag mang po dag bton te mtho ris dang mya ngan las 'da' ba'i lam la rab tu bkod do/_/de nas skad cig de dang thang cig de dang /_yud tsam de la srog chags bye ba 'bum 
[\[173a.5\]]phrag du ma dag sems can dmyal ba'i gnas dag nas shi 'phos nas dga' ldan gyi lha'i ris su skyes so/_/skyes ma thag tu lha'i bu de dag gis sngon gyi chos yang dag par rjes su dran nas phyir mi 'ong ba'i 'bras bu thob bo/_/de nas lha'i bu chos thob pa/_chos rtogs pa/_
[\[173a.6\]]chos kyi gting du zhugs pa de dag gis de'i tshe tshigs su bcad pa 'di dag gsol to/_/ji ltar dgon pa'i shul zhig tu/_/ded dpon 'jigs pa ma mchis pas/_/chom rkun gdug pas gtses gyur pa'i/_/sems can mang po thar bgyid ltar/_/de bzhin 'khor ba'i 
[\[173a.7\]]btson ra las/_/ded dpon bla na ma mchis pa/_/sangs rgyas bcom ldan 'das kyis ni/_/sems can bye ba thar bar mdzad/_/thugs rje nye bar bskyed mdzad cing /_/bdag cag sdug bsngal thar mdzad pa'i/_/bla med ded dpon 'od mdzad pa/_/sangs rgyas la ni skyabs su mchi/_/
[\[173b\]]
[\[173b.1\]]bdag cag lus kyis reg gyur pa'i/_/chos dang yon tan bsam yas pa'i/_/tshogs mchog 'phags pa'i dge 'dun la'ang /_/bdag cag skyabs su nye bar mchi/_/de nas bcom ldan 'das kyis 'od bsil zhing 'jam pas sems can dmyal ba chen po mnar med 
[\[173b.2\]]pa'i gnas kyi sems can dmyal ba'i yongs su gdung ba sim zhing bsil bar mdzad nas yan lag stong yongs su rdzogs pa/_sems can thams cad rab tu sim pa skyed pa/_'jam pa snyan par gsung pa/_phan pa dang bde bar mdzad pa/_stong pa nyid dang /_mtshan ma med pa dang /_
[\[173b.3\]]smon pa med pa dang ldan pa'i gsung gis sems can dmyal ba pa de dag la bka' stsol cing de'i tshe tshigs su bcad pa 'di dag bka' stsal to/_/gang gis stong nyid mtshan med dang /_/skye med 'dus byas ma yin pa'i/_/chos rnams rab tu shes gyur pa/_/de dag 
[\[173b.4\]]ngan 'gro'i 'jigs las 'grol/_/de nas srog chags bye ba 'bum phrag brgyad kyis gsung de thos nas dus gsum la thogs pa med cing yan lag gi yon tan 'bum dang ldan pa'i sgra rna lam du grag pa thos nas sems can dmyal ba chen po mnar med pa'i gnas nas shi 'phos te 
[\[173b.5\]]gzhan 'phrul dbang byed kyi lha rnams dang skal ba mnyam par skyes so/_/de nas bcom ldan 'das tshangs pa'i 'jig rten du gshegs te tshigs su bcad pa 'di dag bka' stsal to/_/gang la sdug bsngal mi rnyed pa'i/_/sems can rnams ni mchog tu bde/_/ming dang mtshan 
[\[173b.6\]]ma tha snyad dang /_/'du shes gang yin tshul bzhin min/_/brtan pas de dag rnam spangs na/_/des ni sdug bsngal dag las dgrol/_/gang dag gzugs med rten pa yi/_/'du shes kun kyang tshul bzhin min/_/yang dang yang du 'chi 'pho zhing /_/shi nas skye bar 
[\[173b.7\]]'gyur ba yi/_/sdug bsngal phyir zhing rab 'phel ba/_/khams gsum pa dag ci phyir bde/_/gang gis stong pa stong shes shing /_/stong pa de la'ang mi sems la/_/gang dag stong nyid mi mthong ba/_/de dag stong nyid shes pa yin/_/gang gis chos don de shes pa/_/
[\[174a\]]
[\[174a.1\]]de la bdag ni rnyed mi 'gyur/_/gang la bdag ni mi rnyed pa/_/de la sdug bsngal ga la 'byung /_/stong dang nye bar len med dang /_/mtshan ma rnyed pa ma yin zhing /_/bdag med chos ni ston byed pa/_/sangs rgyas thugs las skyes pa'i sras/_/de nas 
[\[174a.2\]]gang dag der skyes pa'i srog chags bye ba 'bum phrag brgyad po de dag gis zag pa zad pa thob cing lha'i drang srong du gyur nas/_de dag gi sems can dmyal ba'i gnas dag gi sems can dmyal ba'i gnas kyi sdug bsngal dag rjes su dran zhing de bzhin gshegs pa'i skyes bu'i mthu 
[\[174a.3\]]yang rjes su dran nas byas pa gzo ba'i phyir bdag cag gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' ba ma mthong bar dang po kho nar bdag cag yongs su mya ngan las 'da' bar bya'o/_/zhes de nas lha'i bu dgra bcom pa nyid thob pa 
[\[174a.4\]]de dag gis de'i tshe tshigs su bcad pa 'di dag gsol to/_/mi 'dul kha lo sgyur ba gang zag mchog_/snang ba 'od mdzad rab tu gsal mdzad pa/_/mya ngan 'da' bar mdzad pa ji ltar blta/_/bdag cag sngar nyid mya ngan 'da' bar bgyi/_/de skad ces gsol nas de nyid du yongs 
[\[174a.5\]]su mya ngan las 'das so/_/de nas bcom ldan 'das skad cig de dang thang cig de dang /_yud tsam de la tshangs pa'i 'jig rten nas mi snang bar gyur te/_gyad rnams dang nye ba na yod pa shing sA la zung gi bar du slar gshegs so/_/de nas bcom ldan 'das 'di snyam du dgongs te/_
[\[174a.6\]]de bzhin gshegs pa dgra bcom pa yang dag par rdzogs pa'i sangs rgyas nga ni do mod nam gyi thun tha ma la yongs su mya ngan las 'da' bar 'gyur te/_sems can rnams la bstan par bya ba'i tha ma ni 'di yin gyis/_bdag gis de bzhin gshegs pa'i cho 'phrul chen po sems can rnams 
[\[174a.7\]]mchog tu dga' bar byed pa/_bde ba skyed par byed pa/_sdug bsngal nye bar zhi bar byed pa/_sems can thams cad de bzhin gshegs pa'i bdag nyid chen po la thogs pa med par 'jug par 'gyur ba/_sangs rgyas yongs su mya ngan las 'da' ba dang ldan pa dag kun tu bstan par bya'o/_/
[\[174b\]]
[\[174b.1\]]snyam du dgongs so/_/de nas bcom ldan 'das kyis sku'i glo g.yas pa btegs te/_seng ge bzhin du bag tsha ba mi mnga' bar phyogs bcu'i skye dgu de dag la glang po che'i lta stangs kyis gzigs nas zhabs g.yas pa'i mthe bos sa chen po la bsnun to/_/bsnun pa dang 
[\[174b.2\]]de las sgra skad chen po byung zhing rnam pa drug tu rab tu g.yos te/_phyogs bcu'i 'jig rten dag 'od bsam gyis mi khyab cing thogs pa med pas snang bar yang gyur to/_/de nas bcom ldan 'das kyis sku las 'od zer 'di lta bu dag rab tu bkye ste/_'od zer rab tu bkye ba des spu'i 
[\[174b.3\]]khung bu re re nas kyang 'od zer gang gA'i klung gi bye ma snyed dag byung ngo /_/'od zer de dag re re las kyang 'od zer gang gA'i klung gi bye ma snyed dag byung ngo /_/'od zer re res kyang sangs rgyas kyi zhing gang gA'i klung gi bye ma snyed dag snang bar byas te/_'od zer gcig dang 'od zer gnyis pa lhan cig 
[\[174b.4\]]mi 'grogs par 'gro zhing yang dang yang du spu'i khung bu so so nas 'od zer rab tu bkye bas 'jig rten gyi khams de snyed snang bar mdzad do/_/de nas yang bcom ldan 'das kyis 'di lta bu'i rdzu 'phrul mngon par 'du bya ba mngon par 'du mdzad de/_rdzu 'phrul mngon par 'du bya ba ji lta bu mngon 
[\[174b.5\]]par 'du mdzad pas sangs rgyas kyi mthu dang /_sangs rgyas kyi byin gyi rlabs kyis sems can thams cad sangs rgyas kyi spyan dang ldan par gyur cing sangs rgyas kyi spyan gyi bye brag kyang rtogs par gyur te/_de dag thams cad kyis sangs rgyas kyi zhing ji snyed bcom ldan 'das kyi 
[\[174b.6\]]'od kyis gsal bar gyur pa de dag thams cad mthong bar gyur to/_/de nas bcom ldan 'das kyis dge slong rnams la bka' stsal pa/_dge slong dag khyed kyis shar phyogs logs na kho ra khor yug gi khyon du dpag tshad 'bum yod pa'i grong khyer de ltar che ba/_de ltar yangs pa/_
[\[174b.7\]]de ltar ma tho ba/_de ltar rgya che ba zhig rdul phra rab kyi rdul brgya stong dag gis yongs su gang ba mthong ngam/_gsol pa/_bcom ldan 'das de de lta lags so/_/bka' stsal pa/_dge slong dag 'di ji snyam du sems/_rdul phra rab kyi rdul de dag mang ba yin snyam 'am/_gsol pa/_bcom ldan 
[\[175a\]]
[\[175a.1\]]'das de de lta lags so/_/bka' stsal pa/_gang gis zag med len med cing /_/'gag med zag pa med pa yi/_/chos de rab tu shes pa dag_/de dag ngan 'gror 'gro mi 'gyur/_/de nas srog chags bye ba phrag sum cu rtsa gsum gyis 
[\[175a.2\]]chos kyi rnam grangs 'di thos nas/_phyir mi 'ong ba'i 'bras bu thob par gyur te/_chos thob pa de dag thams cad kyis de'i tshe tshigs su bcad pa 'di dag gsol to/_/zad pa ma mchis len ma mchis/_/mi 'gag zag pa ma mchis pa/_/'phags pa'i chos 'di 'tshal 
[\[175a.3\]]gyur pas/_/bdag cag bsil gyur mya ngan 'das/_/mkhyen nas ji bzhin nyid brnyes shing /_/sems can rnams kyi dbang po mkhyen/_/rgyu dang rkyen rnams ston mdzad cing /_/sems can rnams la thugs brtse ba/_/zug rngu 'byin cing gsos mdzad la/_/
[\[175a.4\]]sman stsol mdzad cing thams cad mkhyen/_/mya ngan 'da' ba ston mdzad pa'i/_/rdzogs sangs rgyas kyis bdag cag btul/_/mig dang sgron mar gyur pa 'di/_/shin tu myur bar 'das gyur na/_/su zhig srog chags bye ba rnams/_/yang sos gnod las thar mdzad 'gyur/_/
[\[175a.5\]]zug rngu 'byin mdzad sman pa che/_/'byung po kun gyi gsos mdzad pa/_/de yis sems can gang gsos pa/_/de dag ngan 'gror mchi mi 'gyur/_/de nas bcom ldan 'das de'i tshe sems can dmyal ba chen po thig nag gi gnas kyi mthar bzhugs te 'od rgya chen po rab tu bkye'o/_/
[\[175a.6\]]des sems can dmyal ba chen po'i gnas de snang bar gyur nas srog chags stong phrag mang po dag de nas bton te mtho ris la rab tu bkod do/_/de bzhin du sems can dmyal ba chen po bsdus gzhom dang /_ngu 'bod dang /_ngu 'bod chen po dang /_tsha ba dang /_rab tu tsha 
[\[175a.7\]]ba dag nas kyang srog chags stong phrag mang po dag bton te mtho ris dang mya ngan las 'da' ba la rab tu bkod do/_/de nas yang bcom ldan 'das kyis sems can dmyal ba chen po brgyad kyi gnas rnams su 'od zer gser gyi kha dog lta bur shin tu 'jam pa/_dga' bar gyur pa/_
[\[175b\]]
[\[175b.1\]]yid du 'ong ba/_sdug bsngal nye bar zhi bar byed pa/_mig dga' bar byed pa/_snying dang mig rab tu sim pa skyed pa/_bsil ba/_byams pa dang /_snying rje las nges par byung ba/_lus bde ba skyed par byed pas sems can dmyal ba chen po'i gnas de dag gsal bar mdzad cing 
[\[175b.2\]]sems can dmyal ba chen po de dag gi me'i gdung ba skyes pa'i gdung ba yang yongs su zhi bar mdzad nas/_sems can de dag la bde ba nye bar bsgrub pa'i phyir spu'i khung bu thams cad nas mthar gyis 'od de dag rab tu bkye'o/_/de nas bcom ldan 'das kyis 'od kyis sems can de 
[\[175b.3\]]dag gi lus mngon par brlan par mdzad cing lus dang sems 'jam zhing las su rung ba bskyed nas yon tan 'bum phrag du ma dang ldan pa'i gsung gis tshigs su bcad de bka' stsal pa/_nga ni 'jig rten bde stsol cing /_/nga ni sdug bsngal thar mdzad pa/_/nga ni lus ngal gyur pa rnams/_/
[\[175b.4\]]rab tu zhi ba ston mdzad pa'o/_/ngas bshad zhi ba bde ba dang /_/shin tu blta dka'i chos gang yin/_/gang dag chos de rab shes pa/_/de dag ngan 'gror 'gro mi 'gyur/_/gang dag sangs rgyas skyabs song ba'i/_/mi rnams de dag rnyed pa yod/_/de dag bskal pa stong rnams su/_/phyin 
[\[175b.5\]]chad sdug bsngal bsten mi 'gyur/_/bcom ldan 'das kyis tshigs su bcad pa de dag bka' stsal ma thag tu de nas skad cig de dang /_thang cig de dang /_yud tsam de la de nas dge slong rab tu mang po dag dang sangs rgyas bcom ldan 'das tshad med pa dag kyang /_skad cig dang /_thang cig dang /_yud tsam 
[\[175b.6\]]de la seng ge'i gzims khri dag la glo g.yas pas phab ste gzims par gyur nas de dag kyang slar bzhengs te cho 'phrul de lta bu dag kun tu ston par mdzad do/_/de nas bcom ldan 'das la 'khor bzhi po de dag gis 'di skad ces gsol to/_/bcom ldan 'das ci'i slad du sangs rgyas bcom ldan 'das de dag thams 
[\[175b.7\]]cad 'di lta ste dper bgyi na da ltar bcom ldan 'das bzhin du/_skad cig 'di dang /_thang cig 'di dang /_yud tsam 'di la yongs su mya ngan las 'da' ba la mngon par phyogs shing cho 'phrul de lta bu dag kun tu ston par mdzad lags/_bcom ldan 'das kyis bka' stsal pa/_dge slong dag de de bzhin te/_
[\[176a\]]
[\[176a.1\]]sangs rgyas bcom ldan 'das de dag thams cad kyang deng srid pa tha ma spangs te yongs su mya ngan las 'da' bar 'gyur ro/_/de bzhin gshegs pa de dag thams cad kyang shAkya thub pa zhes bya bar mtshan 'thun pa sha stag ste/_thams cad kyang gyad rnams dang nye ba na yod pa shing sA la zung 
[\[176a.2\]]gi bar sha stag tu seng ge'i gzims khri la sku'i glo g.yas pas phab ste bzhugs so/_/de dag thams cad kyang do mod nam gyi thun tha ma la yongs su mya ngan las 'da' bar 'gyur ro/_/de nas bcom ldan 'das kyis dge slong rnams la bka' stsal pa/_dge slong dag khyed kyis shar phyogs 
[\[176a.3\]]na sangs rgyas bcom ldan 'das tshad med grangs med pa dag bla na med pa yang dag par rdzogs pa'i byang chub mngon par rdzogs par 'tshang rgya ba mthong ngam/_dge slong dag khyed kyis de bzhin du lho phyogs dang /_nub phyogs dang /_byang phyogs dang /_phyogs mtshams rnams 
[\[176a.4\]]dang /_'og dang /_steng gi phyogs dag na sangs rgyas bcom ldan 'das tshad med grangs med pa dag bla na med pa yang dag par rdzogs pa'i byang chub mngon par rdzogs par 'tshang rgya ba dag mthong ngam/_de dag gis gsol pa/_bcom ldan 'das de de lta lags te/_bgrang ba'i 
[\[176a.5\]]tshul gyis mthong lags kyi don dam par ni ma mthong lags so/_/bcom ldan 'das kyis bka' stsal pa/_dge slong dag 'di lta ste/_dper na gling bzhi pa chen po'i 'jig rten gyi khams chu'i phung po nas bzung ste/_tshangs pa'i 'jig rten gyi mthar thug pa'i bar rdul phra rab kyi rdul gyis 
[\[176a.6\]]yongs su gang bar gyur na/_dge slong dag 'di ji snyam du sems/_/rdul phra rab kyi rdul de dag tshad bzung ba'am/_bgrang ba'am/_dpe'am/_yongs su bgrang bar nus snyam mam/_gsol pa/_bcom ldan 'das de ni ma lags so/_/bka' stsal pa/_dge slong dag 'di lta ste/_
[\[176a.7\]]dper na gling bzhi pa chen po'i 'jig rten gyi khams de lta bu'i bye ba phrag 'bum rdul phra rab kyi rdul gyis yongs su gang bar gyur na/_dge slong dag ngas sha'i spyan tha mal pas shar phyogs su rdul phra rab kyi rdul de dag ji snyed pa de snyed kyi sangs rgyas bcom ldan 'das dag gzigs te/_dper na gnya' shing gang 
[\[176b\]]
[\[176b.1\]]tsam na 'dug pa/_rnam par mi rtog pa/_sha'i mig ma nyams pa/_rgyang ring por mi lta ba'i rang gi yul bzhin no/_/lho phyogs su yang de bzhin/_nub phyogs su yang de bzhin/_byang phyogs su yang de bzhin/_phyogs mtshams rnams su yang de bzhin/_'og gi phyogs su yang de bzhin/_steng gi 
[\[176b.2\]]phyogs su de bzhin no/_/dge slong dag ngas 'di lta ste/_dper na gling bzhi pa chen po'i 'jig rten gyi khams 'bum chu'i phung po nas bzung ste/_tshangs pa'i 'jig rten gyi mthar thug pa'i bar rdul phra rab kyi rdul gyis yongs su gang bar gyur pa'i rdul phra rab 
[\[176b.3\]]kyi rdul de dag ji snyed pa de snyed kyi sangs rgyas bcom ldan 'das dag shar phyogs na byang chub kyi snying po la bzhugs pa dang /_bzhugs par gyur pa dag kyang gzigs te/_sangs rgyas bcom ldan 'das de dag thams cad kyang shAkya thub pa zhes bya bar mtshan 'thun pa sha stag yin no/_/de bzhin du mar me 
[\[176b.4\]]mdzad ces bya bar mtshan 'thun pa'i sangs rgyas bcom ldan 'das dang /_de bzhin du thams cad zil gyis gnon ru ces bya bar mtshan 'thun pa dang /_de bzhin du pad ma dam pa zhes bya bar mtshan 'thun pa dang /_de bzhin du mngon par 'phags par gshegs pa zhes bya bar mtshan 'thun pa dang /_de bzhin 
[\[176b.5\]]du grags mchog ces bya bar mtshan 'thun pa dang /_de bzhin du 'khor ba 'jig ces bya bar mtshan 'thun pa dang /_de bzhin du gser thub ces bya bar mtshan 'thun pa dang /_de bzhin du 'od srung zhes bya bar mtshan 'thun pa sha stag la yang de snyed gzigs so/_/de bzhin du mtshan gzhan dang /_
[\[176b.6\]]gzhan du gsol ba'i sangs rgyas bcom ldan 'das rnams kyang gzigs te/_sangs rgyas bcom ldan 'das de dag gi mtshan de dag kyang 'jig rten na chos rgya chen po dang /_chos sna tshogs dang /_chos mchog dang ldan pa'i las can dag yin te/_de ltar mtshan tha dad par gsol ba'i sangs rgyas 
[\[176b.7\]]bcom ldan 'das gang dag da ltar bzhugs te 'tsho zhing gzhes pa dag kyang gzigs so/_/mtshan de lta bu'i sangs rgyas bcom ldan 'das yongs su mya ngan las 'da' ba dag dang /_bzhugs pa dag dang /_chos kyi 'khor lo bskor ba dag kyang gzigs te/_nga'i sha'i spyan tha mal pa bsgribs pa med pa/_
[\[177a\]]
[\[177a.1\]]thogs pa med pa chags pa med pa'i yul du snang ba ni de dag yin te/_de bzhin gshegs pas de ltar rab tu mkhyen to/_/de bzhin gshegs pas rab tu mkhyen pa gang yin pa ni de bas kyang lhag pa dang /_lhag pa bas kyang lhag pa dang /_bsam gyis mi 
[\[177a.2\]]khyab pa dang /_ches bsam gyis mi khyab pa dang /_gong ma dang /_ches gong ma dang /_tshad med pa dang /_ches tshad med pa dag kyang rab tu mkhyen to/_/sha'i spyan tha mal pas kyang de ltar de bzhin gshegs pa tshad med pa dang /_de ltar gzhal du med pa dang /_de 
[\[177a.3\]]ltar bgrang du med pa dang /_de ltar grangs med pa yin na/_sangs rgyas kyi chos rnams kyis lta smos kyang ci dgos/_dge slong dag 'di lta ste/_dper na khyim pa'am rab tu byung ba gang la la zhig gis sangs rgyas kyi zhing 'di'i sems can thams cad bla na med pa yang dag 
[\[177a.4\]]par rdzogs pa'i byang chub mngon par rdzogs par sangs rgyas te/_stobs bcu dang /_mi 'jigs pa thob par gyur pa de dag la bskal pa yongs su rdzogs par bkur stir byas/_bla mar byas/_ri mor byas/_mchod par byas/_rjed par byas/_gsol bar byas te/_mchod pa sna 
[\[177a.5\]]tshogs bsam gyis mi khyab pa dag gis mchod pa byas pa bas/_rigs kyi bu'am/_rigs kyi bu mo la la zhig gis sangs rgyas thams cad rnam par 'byed pa yang dag par rab tu ston pa'i chos kyi rnam grangs 'di la dad pa'i sems bskyed pa gcig tsam skyed cing the tsom med pa'i blos yang dag pa'i 'du shes 
[\[177a.6\]]bskyed par gyur na/_sems bskyed ma thag tu de bas ches bsod nams mang du skye bar 'gyur zhing sangs rgyas kyi yon tan mang po dag dang yang nye bar 'gyur gyi/_stong gsum gyi stong chen po'i 'jig rten gyi khams kyi sems can thams cad kyis thams cad mkhyen pa nyid thob par gyur pa la bskal par bsnyen bkur byas pas 
[\[177a.7\]]ni de lta ma yin no/_/byang chub sems dpa' sems dpa' chen po gang zhig ye shes 'di la mos par byed pa de ni sangs rgyas bcom ldan 'das rnams dang nye bar 'gyur zhing /_de ni bla na med pa yang dag par rdzogs pa'i byang chub dang yang nye bar 'gyur ro/_/sha'i spyan bshad pa lung bstan pa 'di bshad pa na 
[\[177b\]]
[\[177b.1\]]srog chags bye ba phrag drug cu rtsa gnyis kyis bla na med pa yang dag par rdzogs pa'i byang chub tu sems bskyed nas bla na med pa yang dag par rdzogs pa'i byang chub ni 'byung bar dka' ba yin gyis/_bdag cag gis 'di nyid la sdug bsngal zad pa dang /_nyon mongs pa'i mtha' 
[\[177b.2\]]ma dang /_zag pa zad pa thob par bya'o snyam nas yang phyir mi ldog par gyur to/_/sems can dpag tu med pa rnams ni slob pa'i sa la bkod par gyur to/_/byang chub sems dpa' khrag khrig phrag bcu ni sems dang po bskyed pas yongs su grub par gyur to/_/byang 
[\[177b.3\]]chub sems dpa' bye ba 'bum phrag sum cu rtsa gnyis ni mi skye ba'i chos la bzod pa thob par gyur to/_/de nas bdud sdig can sdug bsngal zhing yid mi bde bar gyur te/_mchi mas brnangs shing ngu bzhin byung ste/_bcom ldan 'das la 'di skad ces gsol to/_/bcom 
[\[177b.4\]]ldan 'das bdag sems can rnams bdag gi yul las yang dag par 'da' bar ma gyur cig snyam nas/_gang gi slad du de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' bar 'tshal ba de nyid bcom ldan 'das nyams pa mi mnga' 
[\[177b.5\]]bas sku tshe'i tshad bskal par bzhugs pa dang 'dra bar skya rengs ma shar cing gdugs ma bdal bar yang sems can tshad ma mchis pa rnams kyi don gyi slad du 'di lta ste/_mya ngan las 'da' ba la rab tu bkod lags pas/_bcom ldan 'das de bzhin gshegs pas bdag gi yul stongs 
[\[177b.6\]]par mdzad lags so/_/de skad ces gsol pa dang /_bcom ldan 'das kyis bdud sdig can la 'di skad ces bka' stsal to/_/sdig can sems can gang dag dge ba'i chos rnams la mngon par mi brtson pa dang /_gang dag de bzhin gshegs pa'i yul la dad par mi byed pa de dag khyod kyi 
[\[177b.7\]]grogs yin la/_khyod kyang de dag gi grogs yin pas sdig can khyod kyi grogs mang du yod kyis/_sdig can ngu bar ma byed smre sngags ma 'don cig_/de nas bcom ldan 'das kyis de'i tshe phyag gis sen mo'i rtse mos sa gzhi chen po las sa'i rdul zhig blangs nas bdud sdig can la bka' stsal pa/_
[\[178a\]]
[\[178a.1\]]sdig can 'di ji snyam du sems/_ci sen mo'i rtse mo la rten pa dang sa gzhi chen po la rten pa'i rdul gang yin pa de gnyis gang mang snyam sems/_de skad ces bka' stsal pa dang /_/bcom ldan 'das la bdud sdig can gyis 'di skad gsol to/_/bcom ldan 
[\[178a.2\]]'das bcom ldan 'das kyis phyag gi sen mo'i rtse mo la mchis pa'i dog sa'i rdul ni nyung gi sa gzhi chen po la mchis pa ni shin tu mang lags so/_/de skad ces gsol pa dang /_bcom ldan 'das kyis bdud sdig can la 'di skad ces bka' stsal to/_/sdig can 'di lta ste dper na nga'i sen mo'i 
[\[178a.3\]]rtse mo la 'dug pa'i rdul bas kyang ches nyung ba'i sems can dag ngas nyon mongs pa zad par byas te/_yongs su mya ngan las 'das pa bla na med pa la so sor bkod kyi/_sdig can 'di lta ste dper na sa gzhi chen po la rten pa'i rdul bas kyang ches mang ba'i sems can rnams ni khyod kyi yul du song bas na sems 
[\[178a.4\]]can gyi khams dpag tu med par yod kyis sdig can khyod dga' bar gyis shig_/sdig can de lta mod kyi sems can rnams ni bdag nyid kyis bdag nyid ji ltar ring bar 'gyur ba de ltar byed pas na de rnams la khyod kyis kyang ci zhig byar yod/_sdig can de ltar na sems can gyi khams dpag tu 
[\[178a.5\]]med par yod kyis de dag la bya ba gang yod pa de gyis shig_/de bzhin gshegs pa ni do mod nam gyi thun tha ma la yongs su mya ngan las 'da' bar 'gyur ro/_/de nas bcom ldan 'das kyis dge slong rnams la bka' stsal pa/_dge slong dag khyed kyis sangs rgyas bcom ldan 'das dag mthong ngam/_
[\[178a.6\]]gsol pa/_bcom ldan 'das de de lta lags so/_/bka' stsal pa/_/de bas kyang shin tu tshad med pa dag yod par blta'o/_/de bzhin du sangs rgyas bcom ldan 'das de dag gi 'jig rten gyi khams dang /_sangs rgyas kyi zhing phun sum tshogs pa dag mthong ngam/_byang chub sems 
[\[178a.7\]]dpa' rnams kyi byang chub sems dpa'i bkod pa dang /_nyan thos rnams kyi nyan thos kyi phun sum tshogs pa dag mthong ngam/_/de dag gis gsol pa/_bcom ldan 'das de de lta lags so/_/bde bar gshegs pa de de lta lags so/_/bka' stsal pa/_dge slong dag de bzhin gshegs 
[\[178b\]]
[\[178b.1\]]pas ni de bas kyang phyir zhing lhag pa dang /_shin tu tshad med pa dag kyang rab tu mkhyen te/_dge slong dag ngas phyogs bcu'i 'jig rten gyi khams na de bzhin gshegs pa'i phun sum tshogs pa dang /_sangs rgyas kyi zhing gi phun sum tshogs pa de lta bu dag mthong ba ni ngas bskal 
[\[178b.2\]]pa'am/_bskal pa brgya'am/_bskal pa stong ngam/_bskal pa 'bum 'am/_bskal pa bye ba'am/_bskal pa khrag khrig gam/_de bas kyang lhag pa de snyed du dpes rab tu phye ste rgya cher yang dag par rab tu brjod kyang mthar thug par 'gyur ba med do/_/dge slong dag 
[\[178b.3\]]ngas khyed cag nyan thos rnams la ston pa'i bya ba gang yin pa de yang byas te ngas chos la slob dpon gyi dpe mkhyud ma byas par phyi nang med par rnam pa thams cad du thams cad bstan zin te/_de las lhag par thob par bya ba ni tha na rtswa'i rtse mo'i cha shas tsam yang med kyis da khyed cag gis nan 
[\[178b.4\]]tan la gnas par bya'o/_/ngas khyed cag la mya ngan las 'da' ba'i chos kyang bstan/_mya ngan las 'da' bar 'gro ba'i lam yang bstan/_sems can rnams kyi dge ba'i rtsa ba shin tu dka' bdag kyang yang dag par bskyed/_bla na med pa yang dag par rdzogs pa'i byang chub kyang 
[\[178b.5\]]yang dag par bsgrubs zin gyis de bzhin du thams cad rjes su yongs su zung la ci nas kyang nyams par mi 'gyur ba de ltar gyis shig_/de nas bcom ldan 'das kyis de'i tshe 'di lta bu'i rdzu 'phrul mngon par 'du bya ba mngon par 'du mdzad de/_de lta bu'i rdzu 'phrul mngon par 'du bya ba mngon 
[\[178b.6\]]par 'du mdzad pas sangs rgyas bcom ldan 'das de dag gis phyogs bcu'i 'jig rten gyi khams dag tu chos bstan pa de dag sangs rgyas kyi zhing 'di na gnas pa'i sems can rnams kyis thos par gyur te/_sangs rgyas bcom ldan 'das de dag gis chos gang dag bstan pa'i chos de dag ston cing 
[\[178b.7\]]chos de dag kun tu shes par gyur pa'i sems can gang gA'i klung gi bye ma snyed ni theg pa gsum la rab tu bkod par gyur to/_/bye ba 'bum phrag bcu ni bla na med pa yang dag par rdzogs pa'i byang chub la rab tu bkod par gyur to/_/srog chags bye ba khrag khrig 'bum phrag bcu ni rang byang chub la rab tu bkod par 
[\[179a\]]
[\[179a.1\]]gyur to/_/sems can de bas lhag pa rnams ni zag pa zad pa la gnas par gyur to/_/de ltar chos bstan pa 'dis sems can khrag khrig phrag tshad med dpag tu med/_bgrang du med/_gzhal du med cing bsam gyis mi khyab pa rnams kyi don byas par gyur to/_/
[\[179a.2\]]de nas bcom ldan 'das kyis dge slong rnams la bka' stsal pa/_dge slong dag da ni nga yongs su mya ngan las 'da' yis khyed kyis ci nas kyang sangs rgyas kyi bstan pa kun tu bsrung ba la nan tan gyis shig_/dge slong dag khyed kyis bdag la phan pa dang /_gzhan la phan pa'i phyir 
[\[179a.3\]]de ltar bslab par bya'o/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags 
[\[179a.4\]]pa khye'u bzhi'i ting nge 'dzin ces bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_pra dz+nyA barma dang /_zhu chen gyi lo tsA ba ban de ye shes sde la sogs pas bsgyur cing zhus te gtan la phab pa//_//
[\[179a.5\]{D137}]@##/_/rgya gar skad du/_Ar+ya sa mA d+hi a gra ut+ta ma/_bod skad du/_'phags pa ting nge 'dzin mchog dam pa/_bam po gcig go/_/'di skad bdag gis thos pa dus gcig na/_bcom ldan 'das rgyal po'i khab na dge slong chen po'i dge 'dun sum khri dang /_
[\[179a.6\]]byang chub sems dpa' skyes bu chen po lnga stong tsam dang /_lha dang klu la sogs pa sde brgyad dang /_lha dang mi la sogs pa 'khor mang po dang thabs cig tu bzhugs so/_/de ma yin pa gzhan yang phyogs bzhi'i mgon po bzhi dang /_srin po dang /[ {]yi dgas [,]yi dwags [}]la sogs pa sde bzhi yang 
[\[179a.7\]]'khor der 'dus par gyur to/_/de'i tshe na bcom ldan 'das 'od zer gyi ting nge 'dzin du bzhugs nas cang mi gsung zhing bzhugs pa las 'khor mang po rnams the tsom du gyur to/_/de nas byang chub sems dpa' 'jam dpal gzhon nu chos kyi rgyal bu 'dug pa las langs te/_sangs rgyas la lan gsum 
[\[179b\]]
[\[179b.1\]]bskor ba byas nas tshigs su bcad pa 'di dag gis mngon par bstod do/_/shin tu legs so chos kyi rje/_/ting nge 'dzin la zhi bar bzhugs/_/'khor gyi dkyil 'khor mang po rnams/_/thams cad the tsom skyes par gyur/_/shin tu legs so nyi zla'i 'od/_/cang mi gsung bar 
[\[179b.2\]]snang mi mdzad/_/shin tu legs so rin chen gter/_/dbul phongs rnams la sbyin mi mdzad/_/shin tu legs so mi yi rgyal/_/ting nge 'dzin las bzhengs su gsol/_/shin tu legs so klu yi rgyal/_/bdud rtsi'i char pa dbab tu gsol/_/shin tu legs so lha yi mchog_/
[\[179b.3\]]myur du chos rnams bstan du gsol/_/shin tu legs so sems can la/_/theg pa gcig don bstan du gsol/_/de nas bcom ldan 'das ting nge 'dzin de las bzhengs nas 'khor mang po rnams la 'di skad ces bka' stsal to/_/nga la rin po che bla na med pa'i ye shes mang du yod pa khyod 
[\[179b.4\]]la phan pa dang bde bar mdzad cing dbul phongs pa dang bral bar bya ba yod kyis the tsom ma byed par ci dang ci 'dod pa dris shig_/de nas dga' bo stan las langs te sangs rgyas la 'di skad ces gsol to/_/bcom ldan 'das bdag gis ni mang du thos pas bla na med pa'i byang chub myur du 'thob 
[\[179b.5\]]snyam na mdo sde dag las bshad pa thos pa ltar na mang du thos shing shes rab rno ba'i dbang po dang ldan pa ni byang chub thob pa shin tu dka' ste bgegs brgyad du zhes 'byung na/_bdag gis ji ltar bla na med pa'i byang chub thob par 'gyur/_bcom ldan 'das kyis dga' bo la bka' 
[\[179b.6\]]stsal pa/_dga' bo mang du thos pa la sems rnam pa gnyis te/_gang zhe na/_ting nge 'dzin gyi sems dang /_'khrul pa'i sems so/_/sems ting nge 'dzin la gnas na ni mang du thos pas kyang gnod pa med do/_/sems 'khrul pa la gnas na ni mang du thos pas 
[\[179b.7\]]kyang phan pa med de/_gang gis ting nge 'dzin dang shes rab dang shin tu ldan na myur du bla na med pa'i byang chub thob par 'gyur ro/_/dga' bos gsol pa/_bcom ldan 'das ci'i slad du mdo kun las ting nge 'dzin dang /_shes rab ni mchog dam pa'o zhes bstod/_bcom ldan 'das kyis 
[\[180a\]]
[\[180a.1\]]dga' bo la bka' stsal pa/_dga' bo ting nge 'dzin dang /_shes rab tu ldan pa ni dper na [{]ri dgas [,]ri dwags [}]kyi nang na seng ge mchog tu gyur pa dang /_snang ba thams cad kyi nang na nyi ma mchog tu gyur pa dang /_ri'i nang na ri rab lhun po mchog tu gyur pa lta bu'o/_/de yang 
[\[180a.2\]]ci'i phyir zhe na/_ting nge 'dzin dang /_shes rab tu ldan pa'i shugs ni mchog dam pa yin pa'i phyir ro/_/bcom ldan 'das kyis dga' bo la bka' stsal pa/_dga' bo gal te mi zhig gis shing tsan dan las stong gsum gyi stong chen po'i 'jig rten gyi khams gang ba'i gtsug 
[\[180a.3\]]lag khang brtsigs pa dang /_mi gzhan zhig gis rin po che sna bdun las stong gsum gyi stong chen po'i 'jig rten gyi khams gang ba'i gtsug lag khang byas na/_mi de gnyis kyi bsod nams mnyam pa yin nam/_dga' bos gsol pa/_mi de gnyis kyi nang na rin po che 
[\[180a.4\]]sna bdun las bgyis pa'i bsod nams mchog go/_/sangs rgyas kyis dga' bo la bka' stsal pa/_gzhan yang mi zhig gis gser tha mal pa las stong gsum gyi stong chen po'i 'jig rten gyi khams gang ba'i gtsug lag khang byas pa dang /_mi gzhan zhig gis gser btso ma las 
[\[180a.5\]]stong gsum gyi stong chen po'i 'jig rten gyi khams gang ba'i gtsug lag khang byas na/_de gnyis kyi bsod nams mnyam pa yin nam/_dga' bos gsol pa/_gser btso ma las bgyis pa'i bsod nams rab tu che'o/_/sangs rgyas kyis dga' bo la bka' stsal pa/_gal 
[\[180a.6\]]te mi zhig gis shing tsan dan dang /_spos kyi shing gzhan dag las stong gsum gyi stong chen po'i 'jig rten gyi khams gang ba'i sku gzugs byas te mchod pa byed cing phyag 'tshal ba dang /_mi gzhan zhig gis gser btso ma dang /_rin po che sna bdun las stong gsum gyi stong chen po'i 
[\[180a.7\]]'jig rten gyi khams gang ba'i sku gzugs byas te mchod pa byed cing phyag 'tshal na mi de gnyis kyi bsod nams la khyad par yod dam/_dga' bos gsol pa/_rin po che sna bdun dang /_gser btso ma las sku gzugs bgyis pa'i bsod nams che'o/_/sangs rgyas kyis dga' bo la bka' stsal pa/_gal te 
[\[180b\]]
[\[180b.1\]]mi zhig gis sbyin pa chen po'i sems bskyed de/_rin po che sna bdun gyi bang mdzod dang /_chung ma dang /_bu sbyin pa byin pa dang /_mi gzhan zhig gis yan lag gi dam pa mgo dang /_mig dang /_lus dang /_rnyed dka' ba'i rin po che sna bdun gyi bang mdzod kyi sbyin pa byin na mi de gnyis 
[\[180b.2\]]kyi bsod nams la khyad par ci yod/_dga' bos gsol pa/_rin po che sna bdun dang /_lus dang /_chung ma dang /_bur bcas pa'i sbyin pa'i bsod nams che ba lags so/_/sangs rgyas kyis dga' bo la bka' stsal pa/_gal te mi zhig gis mdo sde bcu gnyis stong 
[\[180b.3\]]gsum gyi stong chen po'i 'jig rten gyi khams gang ba'i mi rnams la 'jig rten du spel te klog cing kha ton byed du 'jug pa dang /_de la mi zhig gis stong gsum gyi stong chen po'i 'jig rten gyi khams gang ba'i mi rnams yi ge bzhin du 'don cing yi ge yang don ston cing khong du chud na mi 
[\[180b.4\]]de gnyis kyi bsod nams gang che/_dga' bos gsol pa/_yi ge bzhin du 'don cing khong du chud pa'i bsod nams che'o/_/sangs rgyas kyis dga' bo la bka' stsal pa/_gal te mi zhig gis mdo sde bcu gnyis kyang thogs pa med par kha ton du shes la don zab mo mi shes 
[\[180b.5\]]par mdo sde glegs bam yang stong gsum gyi stong chen po'i 'jig rten gyi khams gang ba tsam 'chang ba dang /_de la mi zhig mdo sde bcu gnyis kyang byang bar kha ton shes la don zab mo yang rtogs te/_mdo sde'i glegs bam yang stong gsum gyi stong chen po'i 'jig rten gyi khams gang 
[\[180b.6\]]ba tsam 'chang na mi de gnyis kyi bsod nams gang mchog tu gyur pa yin/_dga' bos gsol pa/_kha ton bgyis la don yang rtogs te/_gzhan la yang ston cing 'chad pa'i bsod nams mchog tu gyur pa lags so/_/sangs rgyas kyis dga' bo la bka' stsal pa/_gal te mi 
[\[180b.7\]]zhig gis mdo sde bcu gnyis 'grel cing 'chad la/_sbyin pa dang /_tshul khrims dang /_bzod pa dang /_byams pa dang /_snying rje dang /_dga' ba dang /_btang snyoms mi spyod pa dang /_gal te mi zhig gis mdo sde bcu gnyis kyang 'grel cing 'chad la/_sbyin pa dang /_tshul 
[\[181a\]]
[\[181a.1\]]khrims dang /_bzod pa dang /_byams pa dang /_snying rje dang /_dga' ba dang /_btang snyoms kyang rgya cher spyod/_sems can rnams la bu gcig pa dang 'dra bar sems snyoms na/_mi de gnyis bsod nams gang che ba yin/_dga' bos gsol pa/_byams 
[\[181a.2\]]pa dang /_snying rje dang /_dga' ba dang /_btang snyoms dang /_tshul khrims dang /_bzod pa spyod cing sems can la sbyin pa byin pa'i bsod nams che zhing mang ba lags so/_/bcom ldan 'das kyis dga' bo la bka' stsal pa/_gal te mi zhig gis mdo sde bcu gnyis kyang 'grel cing 'chad shes 
[\[181a.3\]]la bstan bcos 'u ta [{]bcwa [,]bco [}]lnga yang byang bar 'chad shes te 'jig rten du spel ba dang /_de la mi zhig gis mdo sde bcu gnyis kyang 'grel cing 'chad shes la/_bkri ba'i bstan bcos dang /_nges pa'i bstan bcos dang /_phung po lnga'i bstan bcos dang /_rten cing 'brel par 'byung ba bcu gnyis kyi bstan 
[\[181a.4\]]bcos dang /_khams [{]bcwa [,]bco [}]brgyad kyi bstan bcos dang /_stong pa chen po'i bstan bcos dang /_nyi zla'i bstan bcos dang /_nyi zla sprin gyi bstan bcos dang /_mdo sde rgyan gyi bstan bcos dang /_don dam pa nyid kyi bstan bcos dang /_rdo rje snying po'i bstan bcos dang /_rnam pa thams cad 
[\[181a.5\]]mkhyen pa'i bstan bcos dang /_rnam par thar pa'i sgo gsum gyi bstan bcos la sogs pa bstan bcos 'u ta [{]bcwa [,]bco [}]lnga yang shes la sbyin pa dang /_tshul khrims dang /_bzod pa dang /_byams pa dang /_snying rje dang /_dga' ba dang /_btang snyoms kyang spyod de/_tshul khrims 
[\[181a.6\]]'chal pa dang /_tshul khrims srung ba dang /_sems gnyis su med cing nam mkha' ltar mnyam pa dang /_sems can gyi skyon thams cad mi mthong zhing sems can rnams la bu gcig pa dang 'dra bar snyoms te/_dgra sdang ba la yang nam mkha' ltar mnyam pa dang /_de la mi 
[\[181a.7\]]zhig gis phyogs su rgyas pa'i mdo sde bcu gnyis la skur pa mi 'debs na mi de gnyis kyi bsod nams gang che ba yin/_dga' bos gsol pa/_phyogs su rgyas pa'i mdo sde bcu gnyis la skur pa ma btab na mi de'i bsod nams tshad ma mchis grangs ma mchis te/_bsam gyis mi khyab pa 
[\[181b\]]
[\[181b.1\]]lags so/_/bcom ldan 'das kyis dga' bo la bka' stsal pa/_gzhan yang mi zhig gi gong du smos pa'i bsod nams thams cad kyang stong gsum gyi stong chen po'i 'jig rten gyi khams gang bar byed nus la mdo sde bcu gnyis dang /_bstan bcos 'u ta [{]bcwa [,]bco [}]lnga snyed kyang 
[\[181b.2\]]kha ton dang 'brel cing 'chad nus te/_tshul khrims dang /_bzod pa dang /_byams pa la sogs pa yang spyod/_sbyin pa yang byed de/_mang du thos pa'i mchog tu yang gyur la chos thams cad stong zhing zhi ba'i don yang ston te/_nyan pa'i mngon par shes pa lnga thob par 
[\[181b.3\]]byed de/_de ltar phan pa dang bde ba'i don byas kyang des ni mi zhig nyin gcig gam/_mtshan gcig ting nge 'dzin du zhugs pa tsam du mi phod do/_/de ci'i phyir zhe na/_mang du thos pa'i gang zag ni ri'am rgya mtsho ltar nga rgyal gyi sems che'o/_/de ltar nga rgyal che ba ni ngan song du 
[\[181b.4\]]bskal pa grangs med kyi bar du sdug bsngal myong bar 'gyur ro/_/dmyal ba de las thar na yang 'dab chags kyi byar skye bar 'gyur na mang du thos pa la phan pa ci yod/_gang la bsam gtan gyi ting nge 'dzin yod pa ni skye shi'i 'khor ba'i sdig kha na ma tho ba'i las lci ba byang bar nus so/_/mang 
[\[181b.5\]]du thos pa ni rtswa dang 'dra'o/_/ting nge 'dzin ni me dang 'dra'o/_/mang du thos pa ni lcags dang 'dra'o/_/bsam gtan gyi ting nge 'dzin ni gser dang 'dra'o/_/mang du thos pa ni rtsi bdug pa dang 'dra'o/_/bsam gtan gyi ting nge 'dzin ni rtsi'i sdong po dang 'dra'o/_/mang du thos pa ni gtsang po dang 
[\[181b.6\]]'dra'o/_/bsam gtan gyi ting nge 'dzin ni rgya mtsho dang 'dra ste/_ngas bsam gtan gyi ting nge 'dzin gyi bsod nams dang /_yon tan bshad na zad pa'i mtha' med de bskal par yang mi rdzogs so/_/bcom ldan 'das kyis dga' bo la bka' stsal pa/_nga mngon sum du dran pa sngon 'das pa'i 
[\[181b.7\]]dus na nga mang du thos pa'i skye bor gyur pa'i tshe 'jam dpal dang nga gnyis yod med gnyis la rtsod par gyur te/_'jam dpal ni yod ces smra/_ngas ni med do zhes smras te/_yod med gnyis kyi bden pa la rtsod par gyur te gcig tu ma chad do/_/mtha' ma tshe 'phos nas ngan song du skyes par 
[\[182a\]]
[\[182a.1\]]gyur te/_bskal pa grangs med kyi bar du lcags kyi thu lum za bar gyur to/_/dmyal ba de las thar te sangs rgyas 'od srung dang phrad nas yod pa dang med pa'i bden pa gnyis 'od srung gis 'di skad du bshad do/_/chos thams cad kyi rang bzhin ni 
[\[182a.2\]]gcig tu nges shing chad pa med de/_khyed yod pa dang med par smra ba ni don de lta bu ma yin no/_/de ci'i phyir zhe na/_chos thams cad ni stong pa nyid kyis zhi ba ste/_bden pa 'di gnyis ni yod pa yang ma yin la/_med pa yang ma yin te/_khyed shes pa ni 
[\[182a.3\]]yi ge'i don shes par zad kyi don zab mo mi shes pas don 'di lta bu ni khyed dmus long ngam 'on pa lta bu yin na/_don zab mo 'di lta bu ji ltar shes shing rtogs par gyur zhes bshad pa thos nas ri dben par song ste/_bdag nyid yid la byas nas bsam gtan gyi ting nge 'dzin la 
[\[182a.4\]]zhugs so/_/zhag bdun lon pa dang bsam gtan zhi ba'i ting nge 'dzin dang /_ting nge 'dzin rnam gsum dang /_ye shes rnam gsum dang /_chen po stong pa nyid dang /_don dam pa stong pa nyid dang /_stong pa nyid stong pa nyid 'di dag rtogs shing khong du chud par 
[\[182a.5\]]gyur te/_chos thams cad stong pa nyid kyis zhi ba ci yang med par rtogs so/_/de ci'i phyir zhe na/_chos thams cad ni ngo bo nyid kyis stong pa'i phyir ro/_/de bas na bsam gtan bsgom pa ni mchog dam par rig par bya ste/_gang zhig nyin gcig gam/_mtshan gcig 
[\[182a.6\]]gam/_nyin zhag bdun gyi bar du bsam gtan gyi ting nge 'dzin bsgoms na bskal pa grangs med pa tshun chad kyi kha na ma tho ba'i sdig lci ba yang khad kyis zhi zhing byang bar 'gyur ro/_/gzhan yang kha na ma tho ba'i sdig lci ba yang 'byang bar 'gyur te/_de yang gang zhe na/_pha 
[\[182a.7\]]ma bsad pa dang /_dgra bcom pa bsad pa dang /_mchod rten dang /_gtsug lag khang bshig pa dang /_dge 'dun gyi gnas khang mes btang ba yin te/_phas pham pa bzhi dang /_phas pham pa brgyad dang /_lci ba lnga dang /_rang bzhin gyi lci ba drug nyams pa yin/_
[\[182b\]]
[\[182b.1\]]phyogs su rgyas pa'i mdo sde la skur pa btab pa yin/_pha rol po'i nyes pa'i skyon smra zhing bkur sti mi byed pa yin/_gang du skyes par nga rgyal che ba dang /_rang bzhin gyis sdig lci ba yang yin te/_de yang bsam gtan gyi ting nge 'dzin bsgoms na rang zhi zhing 'byang bar 'gyur/_de 
[\[182b.2\]]yang bsam gtan gyi ting nge 'dzin gyi mthus 'byang gi gzhan gyis 'byang ba ma yin no/_/nyin zhag bdun tsam gyis kyang de ltar yon tan dang bsod nams dpag tu med pa 'thob na tshe gcig tu dben sar ri dang shing drung du 'dug ste/_rtog pa bsal ba dang /_'jug pa dang /_spong ba 
[\[182b.3\]]yid la byed pa lta smos kyang ci dgos/_de ci'i phyir zhe na/_sems ni 'bab chu dang 'dra ste skad cig kyang mi sdod/_sems ni spre'u dang mtshungs te gcig btang yang gcig la 'dzin to/_/mdor na sems ni ting nge 'dzin gyi dbang gis mi g.yo'o/_/gal te sems g.yo na chos thams cad 
[\[182b.4\]]la 'khrul pa'i 'du shes skye'o/_/gal te ting nge 'dzin la gnas na ni 'jig rten na skye ba dang /_gnas pa dang 'gog pa'i 'du shes shing rtogs te/_chos thams cad stong pa nyid kyis zhi ba/_mi rtag par 'gyur zhing 'pho ba/_stong zhing bdag med pa/_sgyu ma dang 'dra ba/_sprul pa lta bu/_glog 
[\[182b.5\]]dang /_rlung dang /_dri za'i grong khyer lta bu/_chu'i dbu ba dang /_smig rgyu dang /_brag ca dang /_bar snang gi bya'i rjes lta bur rtogs so/_/'jig rten na srid pa ri dang /_tshal dang /_gtsang po dang /_'bab chu dang /_mtshe'u dang /_lteng ka dang /_rgya mtsho la sogs pa chu thams cad kyang me'i bskal pa chen 
[\[182b.6\]]po byung ba'i tshe/_thams cad tshig cing zad par 'gyur yang /_bsam gtan bzhi dang /_gzugs med pa'i ting nge 'dzin bzhi ma gtogs te/_chos thams cad stong pa nyid du shes na bsam gtan gyi mthu ni shin tu bsam gyis mi khyab par rig par bya'o/_/sems ting nge 'dzin la gnas na 
[\[182b.7\]]phyogs bcu'i stong gsum gyi stong chen po'i 'jig rten gyi khams kyi nyi ma dang /_zla ba dang /_skar ma dang /_'bab chu dang /_gtsang po dang /_rgya mtsho dang /_ri dang /_tshal dang /_klung dang /_lung pa skyu ru ra'i 'bras bu lag mthil du bzhag pa bzhin du mthong bar 'gyur ro/_/
[\[183a\]]
[\[183a.1\]]bsam gtan gyi ting nge 'dzin la gnas na rdzu 'phrul gyis phyogs bcu'i 'jig rten gyi khams gang gA'i klung gi bye ma snyed du yang phyin cing phyogs bcu'i 'jig rten gyi khams kyi rlung dang /_me dang /_sa dang /_chu dang /_nyi ma dang /_zla ba dang /_
[\[183a.2\]]skar ma dang /_gza' dang /_ri dang /_tshal dang /_chu dang /_shing dang /_lha'i pho brang dang /_klu'i pho brang yang rdzu 'phrul gyis sprul nus te/_de bas na bsam gtan gyi mthu ni shin tu bsam gyis mi khyab par rig par bya'o/_/bsam gtan gyi ting nge 'dzin gyi 
[\[183a.3\]]shugs kyis stong gsum gyi stong chen po'i phyogs bcu'i 'jig rten gyi khams kyang sprul nus so/_/dga' bo maud gal gyi bu chen po ting nge 'dzin du zhugs nas ting nge 'dzin gyis rnam pa sna tshogs su sprul cing ting nge 'dzin gyis sa chen po 'di yang mgal me bskor ba bzhin du bskyod 
[\[183a.4\]]nus te/_mang du thos pas ni de ltar mi nus par rig par bya'o/_/bcom ldan 'das kyis dga' bo la khyod sa chen po sgul cig ces bka' stsal pa dang /_dga' bos gsol pa/_bdag la bsam gtan gyi ting nge 'dzin ma mchis pas sgul rngo mi thogs so/_/bcom 
[\[183a.5\]]ldan 'das kyis dga' bo la bka' stsal pa/_bsam gtan gyi ting nge 'dzin bsgom pa dge sbyong gis 'bras bu bzhi ma thob kyang mang du thos pa las khri phrag brgya stong gis 'phags so/_/de'i tshe de'i dus na 'od ma'i tshal na gnas pa'i dge slong lnga brgya tsam zhig thams cad 
[\[183a.6\]]mang du thos pa rlom pa las/_bcom ldan 'das kyis dga' bo la maud gal gyi bu'i rdzu 'phrul dang /_ting nge 'dzin mchog go zhes gsungs pa thos nas sangs rgyas gang na ba der lhags nas/_bcom ldan 'das kyi zhabs la mgo bos phyag 'tshal nas sangs rgyas la 'di skad 
[\[183a.7\]]ces gsol to/_/bcom ldan 'das bdag cag mang du thos pa bslabs te/_mdo sde bcu gnyis kyang khong du chud pas rgyal khams chen po bcu drug snyed kyang bdag cag la sangs rgyas dang 'dra bar gus shing bkur sti bgyi na/_ci'i slad du bcom ldan 'das kyis mang du thos pa ni nam yang 
[\[183b\]]
[\[183b.1\]]bla na med pa'i byang chub thob par mi 'gyur ro/_/zhes gsungs zhes gsol pa dang /_bcom ldan 'das la dge slong lnga brgya po 'thun par dus gcig tu bdag cag ni mang du thos pa spang zhing bsam gtan gyi ting nge 'dzin la slob po zhes gsol to/_/bcom ldan 'das 
[\[183b.2\]]kyis dge slong rnams la bka' stsal pa/_dge slong khyed mang du thos pa spangs te/_bsam gtan gyi ting nge 'dzin la 'jug go zhes ma smra shig_/ngas bltas na khyed kyi shes rab ni sbrang bu'i 'dab mas nyi zla sgrib par 'dod pa dang /_dmus long gis ri rab lhun po la 'dzeg par 'dod pa 
[\[183b.3\]]dang /_gru gzings med par rgya mtsho la rgal bar 'dod pa dang /_bya 'dab ma chag pa nam mkha' la 'phur 'dod pa bzhin khyed kyang de dang 'dra'o zhes bka' stsal pa dang /_dge slong rnams shi ba tsam du 'jigs shing skrag pa'i sems skyes so/_/de nas bcom ldan 'das kyis dge slong rnams 
[\[183b.4\]]la bka' stsal pa/_dge slong khyod ma 'jigs ma skrag par sems ting nge 'dzin la zhog shig_/dge slong rnams kyis gsol pa/_bdag cag la bsam gtan gyi mthu yang ma mchis na/_ting nge 'dzin du ga la 'gyur/_bcom ldan 'das kyis bka' stsal pa/_nga la sman dam pa 
[\[183b.5\]]yod de khyod ting nge 'dzin thob par bya'o zhes bka' stsal pa dang /_dge slong rnams kyis bcom ldan 'das bstan du gsol/_bdag cag gis de bzhin du spyod par 'tshal lo zhes gsol to/_/bcom ldan 'das kyis bka' stsal pa/_sman dam pa zhes bya ba ni 'di lta ste/_rtog pa dang /_bsal 
[\[183b.6\]]ba dang /_'jug pa dang /_spong ba'o/_/dge slong rnams kyis gsol pa/_rtog pa dang /_bsal ba dang /_'jug pa dang /_spong ba ci lags/_bdag cag gis ma 'tshal na bcom ldan 'das kyis bstan du gsol/_de nas sangs rgyas kyis yang 'di skad ces bka' stsal to/_/dang 
[\[183b.7\]]po'i sems ni rtog pa zhes bya/_sems gnyis byung ba ni bsal ba zhes bya/_sems gsum byung ba ni 'jug pa zhes bya/_sems bzhi byung ba ni spong ba zhes bya'o/_/gzhan yang 'di lta ste/_bsam gtan dang po la rtog pa zhes bya/_bsam gtan gnyis pa la bsal ba zhes bya/_bsam 
[\[184a\]]
[\[184a.1\]]gtan gsum pa la 'jug pa zhes bya/_bsam gtan bzhi pa la spong ba zhes bya'o/_/gzhan yang 'di lta ste/_bsam gtan zhes bya ba ni lus dran pa nye bar gzhag pa dang /_sems dran pa nye bar gzhag pa dang /_chos dran pa nye bar gzhag pa dang /_
[\[184a.2\]]tshor ba dran pa nye bar gzhag pa yin te/_de bzhin du mngon par shes pa bzhi dang /_chos thams cad ni 'di ltar yang dag par spong ba bzhi dang /_rdzu 'phrul gyi rkang pa bzhi dang /_bden pa bzhi dang /_ting nge 'dzin bzhi dang /_mtshan ma med pa bzhi dang /_byang chub bzhi yin 
[\[184a.3\]]na/_dge slong khyed bsam gtan dang po yang gsal bar ma rtogs na bsam gtan bzhi dang /_chos thams cad lta ci smos/_dge slong dag thabs sna tshogs kyis bsam gtan gyi ting nge 'dzin la 'jug par bya'o/_/gal te mi gtsang ba la rtog na lus kyi chen po bzhi pags pa 
[\[184a.4\]]dang /_rus pa dang /_tshigs pa dang /_rnag khrag zags pa dang /_snod bu ga dgu yod pa'i nang du chu blugs na zags pa bzhin du mi gtsang ba'i dngos po bshang gci che chung dang /_btsog pa shin tu skyor rung ba zags pa mthong ngo /_/ting nge 'dzin de las kyang dngos po rnam pa sna tshogs 
[\[184a.5\]]mthong ba ni 'di ltar g.yo ba dang /_gnas pa dang /_rnam par sdos pa dang /_rnam par ser ba dang /_rnam par dkar ba dang /_rnam par gnag pa tha dad pa sna tshogs mthong bas/_sems ma 'khrul bar gyur na dngos po de dag mthong ba'i tshe phyir bzlog par 
[\[184a.6\]]bya'o/_/rus pa dkar po dang /_dbugs phyi nang du rgyu ba bgrang ba'i rtog pa yang de dang 'dra'o/_/gal te tshul khrims kyi rtsa ba bzhi nyams pa dang /_dge slong mas rtsa ba brgyad nyams pa dang /_dge bsnyen mas khrims kyi rtsa ba lnga nyams pa dang /_dge tshul gyis khrims bcu 
[\[184a.7\]]nyams pa dang /_dge slob mas lci ba drug nyams pa dang /_sangs rgyas dang chos dang dge 'dun gyi spyi'i dkor brkus pa dang /_mkhan po dang /_slob dpon dang /_bla ma dang /_pha ma dang /_dge 'dun gyi dkor brkus pa dang /_phyogs su rgyas pa'i mdo sde la skur pa'i gang zag de lta bu ni 
[\[184b\]]
[\[184b.1\]]bsam gtan gyi ting nge 'dzin la 'jug pa'i tshe bdag gis lus dang /_ngag rlung nag po lta bu dang /_khrag ni me rab tu 'bar ba dang 'dra ba dang /_rus pa ni ri dang brag lta bu dang /_rtsa ni shing lta bu dang /_nang grol lnga ni sbrul lam rtsangs pa lta bur mthong ba dang /_lag na me chen 
[\[184b.2\]]po thogs te rlung chen po la rgyug pa dang /_mgo la ri chen po khyer zhing langs kyang rdab 'chos pa dang /_kha nas seng ge 'byung ba dang /_mig nas 'bar ba mo 'byung ba dang /_sna nas sbrul chen po 'byung ba dang /_rna ba nas 'phar spyang 'byung ba dang /_bshang gci che chung chu lta bur 'bab 
[\[184b.3\]]cing rgya mtsho lta bur mthong ba dang /_gal te phyogs bcu'i sangs rgyas thams cad cho 'phrul rnam pa mang po ston pa mthong na mtshan ma de lta bu mthong ba'i tshe bsam gtan las langs te/_tshal lam ri dgon par song ste/_phyogs su rgyas pa'i mdo sde 'don cing 'gyod tshangs bya'o/_/
[\[184b.4\]]de ltar sngon gyi kha na ma tho ba'i sdig 'gyod tshangs bya ba yang zhag bdun nam/_bdun gnyis sam/_bdun gsum mam/_bdun bzhi'am/_bdun lnga'am/_bdun drug gam/_bdun bdun gyi bar du 'thol tshangs bya'o/_/de ltar sdig sbyangs nas bsam gtan bsgom par bya 
[\[184b.5\]]ste/_de la sdig chung ba ni bags kyis bdag gi lus bai dUr+ya'i ri lta bur mthong bar 'gyur ro/_/gang rtsa ba bzhi ma nyams pa nas/_rang bzhin gyi khrims lci ba lnga'i bar du ma nyams pa yin na ting nge 'dzin du 'jug pa'i tshe phyogs bcu'i sangs rgyas dus gcig tu chos ston pa dang /_de yang 
[\[184b.6\]]bden pa bzhi'am/_yang dag pa'i spong ba bzhi'am/_rdzu 'phrul gyi rkang pa bzhi'am/_sdug bsngal ba'am/_bzod pa'am/_spyi bo dang /_'jig rten chos kyi mchog gi chos ston pa dang yang na byang chub kyi yan lag bdun dang /_bsam gtan bzhi dang /_skyes bu ya brgyad kyi 
[\[184b.7\]]chos dang /_stong pa nyid bzhi dang /_ting nge 'dzin gsum dang /_rnam par thar pa brgyad ston par mthong ba dang /_ting nge 'dzin las mun nag mthong ba dang /_snang ba mthong na ting nge 'dzin de las langs te/_shin tu dga' ba'i sems bskyed par bya'o zhes bka' stsal pa dang /_dge slong dag phyir gnas 
[\[185a\]]
[\[185a.1\]]pa'i tshal du dong ste/_bsam gtan gyi ting nge 'dzin nyin zhag bdun bsgoms pas thams cad kyis dgra bcom pa thob par gyur nas/_bcom ldan 'das gang na ba der lhags te/_sangs rgyas la 'di skad ces gsol to/_/bcom ldan 'das bdag 
[\[185a.2\]]cag ni sangs rgyas kyis bstan pa bzhin 'khor ba las thar te bla na med pa'i 'bras bu thob bo/_/bcom ldan 'das kyis bka' stsal pa/_de ltar thob na cho 'phrul bstan pa'i dus la bab bo zhes bka' stsal pa dang /_dge slong lnga brgya rnams steng gi bar snang la 'phags 
[\[185a.3\]]te/_nyal ba dang /_'dug pa dang /_'gro ba dang /_sdod pa dang /_lus la me dang /_chu la sogs pa 'byung ba'i cho 'phrul rnam pa [{]bcwa [,]bco [}]brgyad mngon par bstan te/_de'i tshe mang du thos pa'i dge slong rnams bsam gtan bsgoms pas maud gal gyi bu chen po dang 'dra bar 
[\[185a.4\]]rdzu 'phrul tha mi dad par gyur to/_/de nas dga' bos bcom ldan 'das la 'di skad ces gsol to/_/bcom ldan 'das dam pa'i chos 'di de bzhin gshegs pa mya ngan las 'das nas ji srid du gnas shing dus ngan pa'i tshe sems can ji snyed cig chos 'di bsgoms pas/_dge sbyong 
[\[185a.5\]]gi 'bras bu bzhi thob par 'gyur/_bcom ldan 'das kyis dga' bo la bka' stsal pa/_deng phyin chad dpyid zla 'bring po la rtsa mchog gi grong khyer du mya ngan las 'da'o/_/nga mya ngan las 'das nas lo brgyad cu'i bar du chos la spyod pa'i sems can mang du 'byung ste/_dur khrod dang shing 
[\[185a.6\]]drung na gnas shing 'di yid la byed de/_rtog pa dang /_bsal ba dang /_'jug pa dang /_spong ba'i chos spyod pa stong phrag bcu la stong phrag dgus dge sbyong gi 'bras bu bzhi thob par 'gyur ro/_/lo sum brgya'i bar du ni sems can stong stong phrag bcus dge sbyong gi 
[\[185a.7\]]'bras bu bzhi 'thob par 'gyur ro/_/lo sum brgya phan chad/_lo lnga brgya tshun chad ni nga'i nye gnas rnams bags kyis mi dge ba'i chos spyod do/_/phrag dog gi sems kyis log pa'i 'tsho bas 'tsho bar 'gyur ro/_/stong phrag lnga brgya la stong phrag bcus dge sbyong gi 'bras bu thob po/_/
[\[185b\]]
[\[185b.1\]]lo lnga brgya phan chad brgyad brgya tshun chad nga'i nye gnas rnams khyim pa'i gos gyon nas ba lang dang /_lug dang /_byi la dang /_bong bu dang /_rta gso zhing 'bru mang po bsog ste/_rang gis lag dar zhing rang za ba dang /_bran pho dang /_bran mo yang gso bar 'gyur te/_de'i tshe stong phrag stong 
[\[185b.2\]]la stong phrag gcig gis dge sbyong gi 'bras bu bzhi thob par 'gyur ro/_/lo brgyad brgya phan chad nas lo stong tshun chad ni nga'i nye gnas rnams sdig pa'i chos bslab ste/_rgyal po dang /_rgyal bu dang /_blon po chen po dang /_khyim bdag la grogs por bsten cing phan tshun tha na phrin gyis 
[\[185b.3\]]'drul zhing /_zhing rmo brko byed de/_'bru gzan mang po dang /_gser dang /_dngul dang /_rin po che sna bdun sog cing sha za zhing chang 'thung ste/_chen po bzhi gso zhing rtas par byed pa dang /_smad 'tshong ma ltar gos sbu gu gyon zhing 'drid pa dang /_slu ba'i las byed de/_de la 'bum 
[\[185b.4\]]phrag khri la brgya tsam zhig gis dge sbyong gi 'bras bu bzhi thob bo/_/lo stong phan chad sum brgya tshun chad ni che thang du 'khrugs te/_nga'i nye gnas rnams lus chos gos gyon yang shing gi kha la 'phan rnying btags pa 'dra ste/_gzi byin yang med/_khyim pas mthong na yang bkur sti dang 
[\[185b.5\]]mi byed pas shan pa dang 'dra bar 'gyur ro/_/de'i dus na yul khams kyang 'khrugs te/_gcig la gcig dgra byed cing gsod pas rgyal po dang /_blon po dang /_pha ma dang /_bu dang /_bu mo yang gcig la gcig dgra byed de/_byams pa dang snying brtse ba'i sems kyang med pas 
[\[185b.6\]]bza' ba dang btung bas nyon mongs te/_khyim thab med pa dang /_chung ma med pa dang /_bu pho med pa dang /_bu mo med pa dang /_long ba dang /_'on pa dang /_lkugs pa dang /_dbang po ma tshang ba dang /_bran pho dang /_bran mo las bros pa yul khams phung bar byed pa/_'tsho bas rang mi sos pa dag nga'i chos la zhugs nas khyim pa rnams 
[\[185b.7\]]kyis kyang rngon pa dang 'dra bar lta ste/_dper na lha'i glang dang /_rta rgod dam/_bal glang myos pa ltar gdul dka' ba/_rang dgar yang 'gro ba/_slob dpon dang /_slob ma yang mi rgod ma rungs pa dang 'dra ste/_'dod chags la bag med par spyod cing bla ma dang 'og ma'i rim pa yang med pa dang /_bzang 
[\[186a\]]
[\[186a.1\]]ngan gyi rim pa yang med de/_dud 'gro phyugs dang 'dra ba/_kha na ma tho ba'i sdig pa mang po byed cing ngan song gsum gyis mi 'jigs par gar song bar gnas kyang chang 'tshong ba dang /_shan pa dang /_rngon pa dang /_smad 'tshong ma dang /_sten cing 'grogs pa/_kha nas kyang dag 
[\[186a.2\]]sdig pa smra zhing sems la yang sdig pa sems pa dang /_yang na blon po dang sten cing dge ba'i mi dag la thabs sna tshogs kyis bsdigs shing nor phrogs te bu smad gso'o/_/yang na rngon pa'i yo byad nya rgya la sogs pa 'chang zhing nya la sogs pa bcus nas rang gi lag bdar te gsod pa dang /_
[\[186a.3\]]sreg pa dang /_zla ba nya ba dang /_shi ba'i tshe gso sbyong mi byed de rang nyams su gtong ba dang /_tshul khrims kyi las byed pa rnams phan tshun rtsod cing bla ma dang /_'og ma dang /_grogs po la zhe sdang ba dang /_gdug pa'i sems bskyed pa dang /_slob dpon dang /_slob ma yang gcig la gcig 
[\[186a.4\]]skyon 'dru zhing /_'phya ba dang sgrogs pa'i gtam smra ste/_dper na rtsangs pa mang po kun gcig tu 'dus pa dang 'dra ba dang /_phan tshun dpung dang /_sde tshan gcig la gcig tshig ngan gyis sma 'bebs pa dang /_bla 'og gi rim pa yang med pa dang /_mi rgod ma rungs pa ltar dge ba byed pa las 
[\[186a.5\]]'phrog rlom byed pa dang /_khe dang grags pa la chags te/_chos mi shes par gyur pa de'i tshe/_mdo sde bcu gnyis kyang nub par gyur te/_klog pa dang /_'don pa yang med pa dang /_nga'i slob ma rnams kyang dgra chos dang /_gtsug lag dang /_yi ge dang /_rtse ba dang /_bzhon pa dang /_bon chos dang /_
[\[186a.6\]]mig [{]mangs [,]mang [}]dang /_glu gar dang /_'du ba dang /_spyugs pa dang /_'phong rtsal dang /_rta rgyug pa la sogs pa'i chos ma yin pa slob cing spyod de/_de ltar ma legs pa'i chos spyod pas/_tshe 'phos ma thag tu ngan song du lhung ste/_bskal pa grangs med par ngan song gi sdug bsngal myong nas de las thar nas 
[\[186a.7\]]yang byol song du skye ste/_ltogs pa dang /_skom pa dang /_sdug bsngal gyis nyen pa dang /_khal lci ba 'gel zhing 'gro bar 'gyur ro/_/phyi zhig na sbyangs pa'i yon tan slob pa yang chos ma yin pa mang du byed de/_ri dang /_tshal dang /_dur khrod dang /_shing drung na mi gnas shing rtag tu grong du rgyug ste/_
[\[186b\]]
[\[186b.1\]]sems la rtog pa mang zhing khe dang grags pa tshol te/_nor rdzas dang /_longs spyod la chags shing /_chog mi shes pa dang /_chos ston pa'i bshad mkhan zhig yin na yang sangs rgyas kyi chos ston pa yang khri tsam la gcig tsam yang thog tu mi phebs te/_'khor mang po dang 'grogs nas grong rgyu 
[\[186b.2\]]zhing khyim pa'i khyim du zhugs nas khyim pa la chos ston pa yang khe dang grags pa'i phyir te/_longs spyod mang du sogs shing shan pa dang 'dra'o/_/sha dang chang la mi spyod pa dag gis dge slong dag khyed ni btsun pa khyim nas khyim med par rab tu byung ba yin na/_snying rje'i sems kyang med de/_'di 
[\[186b.3\]]ltar chos ma yin pa mang du spyod pas khyed ni shan pa dang 'dra'o zhes spyo zhing brgyad par 'gyur ro/_/dge slong de dag de skad ces gshe ba thos nas kun log ste/_de la rdeg pa dang /_gshe ba dang /_brgyad bkag ste/_gcig la gcig 'di skad du smra'o/_/de bzhin gshegs pa bzhugs pa'i tshe 
[\[186b.4\]]na ni nged sha dang chang 'thung ba ma gnang ste/_da nged de bzhin gshegs pa mya ngan las 'das nas da ni ci yang gnang bas nged sha dang chang 'thung ba yin no/_/khyim pa dang bral ba'i 'og tu de dag gcig la gcig bdag cag gis shes pa ni sangs rgyas kyi zhal nas gsungs pa dang 'dra'o zhes smra zhing la 
[\[186b.5\]]la ni tshig kyal pa dang /_don med pa'i tshig dang /_'gran dor gyi tshig dang /_'khrul pa'i tshig tu gtam smra zhing dper na/_dmus long zhig mdzub mo gnyis nyi ma la btsugs te/_nyi ma ya gi ni byin chung ngo /_/yangs so/_/dog go zhes smra ba'am/_mi 'on pa zhig bdag gis gnam gyi steng na 
[\[186b.6\]]chos 'chad pa'i sgra thos so zhes zer ba dang 'dra bar dmus long mang po tshogs te/_'jig rten na 'jam dpal dang 'od srung chen po la sogs pa sprul te/_de'i nang na bzhugs kyang kun gyis rdeg cing gshe ste/_de nas skrod cing 'dug tu mi ster ro/_/gzhan yang dper na seng ge ni spos kyi ri la gnas te/_
[\[186b.7\]{]ri dgas [,]ri dwags [}]dang /_gcan gzan gang yang gnas der nyer mi bzod do/_/seng ge ri de las byung ste song ba'i 'og tu ni gcan gzan gdug pa khro bo la sogs pa gcig gis gcig bos te/_spos kyi ri la lhags nas 'bras bu zhim po za zhing chu mig la 'thung ngo /_/de ltar za zhing 'thung ba las thams cad skams 
[\[187a\]]
[\[187a.1\]]shing med par gyur te/_spos kyi ri la gnas pa'i lha rnams kyang skyob par mi 'gyur bas rtswa gdug pa skyes te zos ma thag tu tshe'i dus byas par 'gyur ro/_/nga mya ngan las 'das pa'i 'og tu dge slong thams cad kyis ngas bstan pa'i mdo sde bcu gnyis 'don cing klog pa 
[\[187a.2\]]yang gong ma ni bar du bcug_/bar ma ni 'og tu bcug_/'og ma ni gong du bcug_/bar ma ni 'og dang /_tha mar bcug ste/_don ma yin pa la don zhes zer/_don la ni don ma yin zhes zer te/_ji ltar mu stegs can dag so so nas nga'i gzhung ni bden pa yin no zhes zer ba dang 'dra'o/_/
[\[187a.3\]]de'i dus na mdo sde bcu gnyis 'jig rten na spyod kyang gzi brjid dang mthu med do/_/la la zhig 'don tam klog kyang mi gcig 'ga' yang dge sbyong gi 'bras bu bzhi thob pa med do/_/de ltar nga'i slob ma rnams kyang rgyal po srid star ba'am/_bya 'dab ma med pa dang 'dra ste/_gtsug lag khang dang 
[\[187a.4\]]mchod rten yang stongs shing zhig ral gso ba yang med do/_/de ltar sku gzugs dang ba dan dang /_rin po che'i gdugs yod pa yang dgra cha zhig pa 'dra ste/_phug ron dang /_bye'u dang /_phag dang /_khyi dang /_lug la sogs pa'i tshang dang gnas su 'gyur ro/_/dge slong so so na 
[\[187a.5\]]'dug pa'i gnas ni byi dor bzang du byed do/_/bcom ldan 'das kyis dga' bo la bka' stsal pa/_'di yang khyed la mdo tsam zhig bshad pa yin no/_/dga' bos sangs rgyas kyis gsungs pa thos nas mchi ma blags te ngus so/_/de ltar dga' bos yid gdung zhing ngu ba ma btang ba las 
[\[187a.6\]]bcom ldan 'das kyis dga' bo la bka' stsal pa/_khyod de ltar ma ngu bar mdo sde 'di gzungs su zung la 'jig rten du rgyas par spel cig_/de nas dga' bos gdong mchi ma phyis nas/_bcom ldan 'das la bdag gis gzungs su bzung ngo /_/zhes gsol to/_/brgya byin dang /_lha dang /_
[\[187a.7\]]mi rnams kyis kyang dga' bo la 'di skad ces smras so/_/btsun pa bdag cag gis kyang yongs su bzung ste/_gang zhig mdo sde 'di ri'am/_tshal lam/_shing drung ngam/_bas mtha' 'am/_dur khrod na gnas te 'don tam/_klog na bdag cag gis lha dang /_mi'i 'khor dang /_mi ma yin pa 
[\[187b\]]
[\[187b.1\]]dang bcas te/_gnas der 'gro zhing chung ngu na tshigs su bcad pa gcig gam tshig gcig tsam yang mi brjed mi nyams par bzung ngo zhes gsol to/_/mdo sde 'di gsungs pa'i tshe dge slong stong snyed kyis dge sbyong gi 'bras bu bzhi thob par gyur to/_/dge slong ma stong lnga brgyas 
[\[187b.2\]]rgyun tu zhugs pa'i 'bras bu thob par gyur to/_/dge bsnyen lnga brgya yongs su dag par gyur te/_lha dang /_mi dang /_lha ma yin la sogs pas phyag byas nas phyir dong ngo /_/'phags pa ting nge 'dzin mchog dam pa rdzogs so//_//
[\[187b.3\]{D138}]@##/_/rgya gar skad du/_Ar+ya ma hA san ni pA ta rat+na ke tu d+hA ra NI nA ma ma hA yA na sU tra/_bod skad du/_'phags pa 'dus pa chen po rin po che tog gi gzungs zhes bya ba theg pa chen po'i mdo/_de bzhin gshegs pa 'od zhi spos snang dpal la phyag 'tshal lo/_/tshangs 
[\[187b.4\]]pa chen po dbyangs can la phyag 'tshal lo/_/de la phyag 'tshal te/_bdud kyi 'khor gyis mi tshugs pa zhes bya ba'i gzungs 'di sbyor bar bgyis/_bdag gis rig sngags 'di grub par gyur cig 'di lta ste/_a bA me/_a bA me/_aM ba re/_aM ba re/_pa ri kun dza/_na Ta na Ta/_
[\[187b.5\]]pu ska ra bA ha/_dza lu kha/_kha ma kha ya/_i li mi li/_ki li mi li/_kIrti pa ra/_mu dre mu dra mu khe swA hA/_'di skad bdag gis thos pa dus gcig na/_bcom ldan 'das rgyal po'i khab kyi grong khyer chen po 'od ma'i tshal/_bya ka lan da ka gnas pa na/_dge slong stong du tshang ba'i dge 
[\[187b.6\]]slong gi dge 'dun chen po thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag 
[\[187b.7\]]gi don rab tu thob pa/_srid par kun tu sbyor ba yongs su chad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu son pa sha stag dang /_thabs cig tu bzhugs so/_/byang chub sems dpa' khri'i byang chub sems dpa'i dge 'dun 
[\[188a\]]
[\[188a.1\]]chen po la 'di lta ste/_lhun po'i rtse 'dzin gzhon nur gyur pa dang /_chu lha'i blo gros gzhon nur gyur pa dang /_bzang po'i blo gros gzhon nur gyur pa dang /_rgyal ba'i blo gros gzhon nur gyur pa dang /_'od kyi blo gros gzhon nur gyur pa dang /_nam mkha'i blo gros 
[\[188a.2\]]gzhon nur gyur pa dang /_glog gi blo gros gzhon nur gyur pa dang /_'jam dpal gzhon nur gyur pa dang /_thub dka' gzhon nur gyur pa dang /_chu lha gzhon nur gyur pa dang /_dri med gzhon nur gyur pa dang /_byang chub sems dpa' sems dpa' chen po byams pa dang /_de dag 
[\[188a.3\]]la sogs pa byang chub sems dpa' khri thams cad kyang /_bzod pa dang /_gzungs dang /_ting nge 'dzin thob pa/_chos thams cad la sgrib pa med pa'i ye shes can/_sems can thams cad la sems mnyam pa/_bdud kyi yul thams cad las yang dag par 'das pa/_de bzhin 
[\[188a.4\]]gshegs pa thams cad kyi yul la 'jug pa/_shes pa la mkhas pa/_byams pa chen po dang /_snying rje chen po dang ldan pa thabs shes pa la mkhas pa/_sha stag dang yang thabs cig go/_/de'i tshe rgyal po'i khab kyi grong khyer chen po na kun tu rgyu mkhas pa gsal ba/_yid gzhungs pa/_
[\[188a.5\]]rig pa'i gnas [{]bcwa [,]bco [}]brgyad kyi pha rol tu phyin pa/_g.yog lnga brgya pa/_gcig gi ming ni nye rgyal/_gcig gi ming ni pang nas skyes zhes bya ba gnyis shig 'khod do/_/tshogs kyi gtso bo g.yog gi tshogs can de gnyis phan tshun 'di ltar bdag cag las gang gis thog mar bdud rtsi thob pa 
[\[188a.6\]]des gcig la gcig sbran to/_/zhes dam tshig byas so/_/de nas tshe dang ldan pa rta thul snga dro'i dus kyi tshe/_sham thabs dang chos gos bgos/_lhung bzed thogs nas/_rgyal po'i khab kyi grong khyer chen por bsod snyoms kyi phyir zhugs pa dang /_kun tu rgyu nye rgyal gyis tshe dang ldan pa 
[\[188a.7\]]rta thul spyod yul du zhugs nas/_rgyal po'i khab kyi grong khyer chen por bsod snyoms kyi phyir song ba mthong ngo /_/mthong nas de 'di snyam du sems te/_ci ltar dge sbyong 'di'i spyod lam mdzes pa de lta bu ni bdag gi sngon cad dge sbyong ngam/_bram ze'am mir gyur pa gzhan su la yang gang la 
[\[188b\]]
[\[188b.1\]]yang sngon ma mthong na/_bdag de'i gan du song ste/_tshe dang ldan pa khyod kyi ston pa gang yin/_gang las rab tu byung /_gang gis chos la dga' zhes 'dri'o snyam nas/_kun tu rgyu nye rgyal tshe dang ldan pa rta thul ga la ba der song ste phyin nas/_tshe dang ldan pa rta thul dang lhan cig mngon du yang dag par dga' 
[\[188b.2\]]bar bya ba dang /_yang dag par mgu bar bya ba'i gtam sna tshogs byas te/_phyogs gcig tu 'dug go/_/phyogs gcig tu 'dug nas/_kun tu rgyu nye rgyal gyis tshe dang ldan pa rta thul la 'di skad ces smras so/_/tshe dang ldan pa khyod kyi ston pa gang /_gang las rab tu byung /_gang gi chos 
[\[188b.3\]]la dga'/_de nas tshe dang ldan pa rta thul gyis kun tu rgyu nye rgyal la 'di skad ces smras so/_/shAkya'i sras po brtul zhugs dka' thub chen po kun gyi dam pa dbang dang ldan/_/'khor ba'i rgya mtsho'i pha rol phyin cing grol la de bzhin 'gro ba sgrol mdzad pa/_/sangs rgyas zhes bya sad 
[\[188b.4\]]mdzad mi mnyam sdug bsngal mtsho skems da ltar 'di na yod/_/dri ma med pa de yi skyabs su nga song nga ni de yi chos la dga'/_/nye rgyal gyis smras pa/_khyod kyi ston pa ji skad smra/_ji skad ston/_tshe dang ldan pa rta thul gyis smras pa/_de'i phyir tshe dang ldan pa legs par rab tu nyon la yid 
[\[188b.5\]]la zung shig dang ngas bshad do/_/ji ltar 'jig rten las dang nyon mongs rgyur bcas byed rgyur ldan 'byung dang /_/las dang nyon mongs pa dag ldog rgyu de yang 'dren pas rab tu gsungs/_/gang na skye dang rga dang rgud pa'i sdug bsngal nges par mi gnas pa/_/thar pa'i mchog de smra ba'i khyu mchog 
[\[188b.6\]]de yis rang gis mkhyen te gsungs/_/de nas kun tu rgyu nye rgyal gyis chos kyi rnam grangs 'di thos nas/_chos rnams la chos kyi mig rdul med cing /_dri ma dang bral la nyon mongs pa med pa skyes te/_des rgyun tu zhugs pa'i 'bras bu thob nas de'i tshe tshigs su bcad pa 'di skad ces smras so/_/
[\[188b.7\]]sangs rgyas kyis ni shin tu rnyed dka' thos gter bdud rtsi'i chos bshad pa/_/'di ni rtag tu skye ba'i 'bab chu skems par bden par khong du chud/_/de ni 'gro ba rnams kyi sdug bsngal rab tu zhi bar 'gyur ba ste/_/lam 'di dam pa shes rab chos rnams bsgom pa mi mnyam byed pa yin/_/de nas kun 
[\[189a\]]
[\[189a.1\]]tu rgyu nye rgyal gyis tshe dang ldan pa rta thul la 'di skad ces smras so/_/tshe dang ldan pa de bzhin gshegs pa dgra bcom pa yang dag par rdzogs pa'i sangs rgyas de da lta ga la bzhugs/_tshe dang ldan pa rta thul gyis smras pa/_tshe dang ldan pa bcom ldan 'das ni rgyal po'i 
[\[189a.2\]]khab 'od ma'i tshal bya ka lan da ka gnas pa na 'di lta ste/_ral pa can stong rab tu byung ba'i dge slong gi dge 'dun chen po dang /_thabs cig tu bzhugs so/_/nye rgyal gyis smras pa/_bdag gi grogs po'i mchog dang /_slob ma'i 'khor la bltas te/_bcom ldan 'das kyi thad du 
[\[189a.3\]]rab tu 'byung ngo /_/de nas kun tu rgyu nye rgyal gyis tshe dang ldan pa rta thul gyi rkang pa la mgo bos phyag 'tshal nas/_lan gsum bskor ba byas te/_slar song nas kun tu rgyu pang nas skyes ga la ba der song ba dang /_kun tu rgyu pang nas skyes kyis kun tu rgyu nye rgyal rgyang ring po nas 'ong ba mthong ste/_
[\[189a.4\]]mthong nas kun tu rgyu nye rgyal la 'di skad ces smras so/_/tshe dang ldan pa khyod kyi dbang po rnams ni dngas/_bzhin gyi mdangs ni yongs su dag_/pags pa'i mdog ni kun tu dkar ba las na/_tshe dang ldan pa khyod kyis bdud rtsi rnyed do/_/nye rgyal gyis smras pa/_tshe dang ldan pa de de bzhin 
[\[189a.5\]]te/_kho bos bdud rtsi rnyed kyis tshe dang ldan pa de'i phyir legs par rab tu nyon la yid la zung shig dang /_kho bos ci snyed pa khyod la bshad do/_/de nas kun tu rgyu pang nas skyes stan las langs nas bla gos phrag pa gcig tu gzar te/_pus mo g.yas pa'i lha nga sa la btsugs te/_kun tu 
[\[189a.6\]]rgyu nye rgyal ga la ba de logs su thal mo sbyar ba btud de 'di skad ces smras so/_/gang gis srid gsum rgya mtsho myur rgal zhing /_/phung po dgra chen rnam par gzhig bya ba/_/mya ngan med zhi lam de shod cig dang /_/yang 'byung med pa'i lam du 'jug par bya/_/de nas kun tu rgyu nye rgyal gyis 
[\[189a.7\]]'di skad ces smras so/_/ji ltar 'jig rten las dang nyon mongs rgyur bcas byed rgyu ldan 'byung dang /_/las dang nyon mongs pa dag ldog rgyu de yang 'dren pas rab tu gsungs/_/gang na skye dang rga dang rgud pa'i sdug bsngal nges par mi gnas pa/_/thar pa mchog de smra ba'i khyu mchog de yis rang 
[\[189b\]]
[\[189b.1\]]gis mkhyen te gsungs/_/pang nas skyes kyis smras pa/_sdug bsngal rab tu zhi bar bya phyir dri ma med pa zhi ba'i chos/_/nyon mongs lta ngan nyes pa thams cad zhi byed mi shes gcod pa dang /_/'di ni 'dus byas gsog gsob de phyir stong pa slu bar thub pas gsungs/_/de thos zhi ba 
[\[189b.2\]]reg 'gyur dri ma med pa'i tshig de zlos te gsungs/_/nye rgyal gyis smras pa/_ji ltar 'jig rten las dang nyon mongs rgyur bcas byed rgyur ldan 'byung dang /_/las dang nyon mongs pa dag ldog rgyu de yang 'dren pas rab tu gsungs/_/gang na skye dang rga dang rgud pa'i sdug bsngal nges par mi 
[\[189b.3\]]gnas pa/_/thar pa mchog de smra ba'i khyu mchog de yis rang gis mkhyen te gsungs/_/de nas kun tu rgyu pang nas skyes kyis de nyid du chos rnams la chos kyi mig rdul med cing dri ma dang bral la/_nyon mongs pa med pa rnam par sbyangs te/_des rgyun du zhugs pa'i 'bras bu thob nas 
[\[189b.4\]]'di skad ces smras so/_/yang dag spyod pa 'di ni chu bo sgrol ba zhi ba mgyogs pa'i gzings/_/ye shes mchog 'di sdug bsngal gsum po zhi byed 'khor ba'i pha rol 'gro/_/'di ni yongs su shes na nyon mongs phung po 'joms shing bdud 'dul 'gyur/_/thar pa 'di ni dgra dang thab mo 
[\[189b.5\]]bsal cing sdug bsngal rgya mtsho skems/_/pang nas skyes kyis smras pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de da lta ga la bzhugs/_nye rgyal gyis smras pa/_tshe dang ldan pa bdag gis bcom ldan 'das rgyal po'i khab kyi 
[\[189b.6\]]grong khyer chen po 'od ma'i tshal bya ka lan da ka gnas pa na/_dge slong gi dge 'dun chen po dang /_byang chub sems dpa'i dge 'dun chen po dang /_thabs cig tu bzhugs zhes thos na/_bdag cag gnyis bcom ldan 'das de'i thad du rab tu 'byung ngam/_pang nas skyes kyis smras pa/_tshe 
[\[189b.7\]]dang ldan pa de de bzhin te/_bdag cag gi 'khor la bltas te rab tu 'byung ngo /_/de nas kun tu rgyu nye rgyal dang /_pang nas skyes rang gi 'khor ga la ba der dong ngo /_/de nas skad cig thang cig yud tsam de la bdud sdig can gyis yul ang ga ma ga d+hA na mkhas shing snyan pa dang /_brjod pa dang 
[\[190a\]]
[\[190a.1\]]grags par ldan pa skyes bu dam pa nye rgyal dang /_pang nas skyes g.yog dang bcas te dge sbyong gau ta ma'i bstan pa la rab tu 'byung bar 'dong ngo zhes thos nas/_de 'di snyam du sems so/_/kyi hud de gnyis gal te dge sbyong gau ta ma'i slob mar gyur na bdag gi 
[\[190a.2\]]bdud kyi yul stongs par byed par 'gyur gyis/_bdag der song ste skyes bu dam pa de gnyis rab tu 'byung ba las bzlog la/_sdig pa can gyi lta ba 'dzin du 'jug go/_/snyam ste/_de nas skad cig thang cig yud tsam de la bdud sdig can myur du bdag gi khang pa nas mi snang bar byas te/_
[\[190a.3\]]tshe dang ldan pa rta thul gyi cha byad dang rtags dang spyod lam du bsgyur nas/_skyes bu dam pa de gnyis kyi mdun na lam kar 'dug ste/_'di skad ces smras so/_/kho bos sngar smras rgyu dang byed rgyu lta bu de ni log pa ste/_khyed gnyis yid kyi spyod pa ci la nges pa bgam par bya ba'i phyir/_/
[\[190a.4\]]smras pa de dag thams cad don yod ma yin 'di la rgyu yang med/_/dge dang mi dge'i las de'i 'bras bu thob pa 'di na ga la yod/_/myur du khyed gnyis 'dod pa'i yon tan rnams la rab spyod rtsed mo byos/_/skye rga na 'chi med cing sdug bsngal med de 'jig rten pha rol med/_/
[\[190a.5\]]bsod nams bsod nams ma yin las bskyed 'bras med rgyu dang byed pa med/_/rnyed phyir 'dir ni shAkya'i bu yis smras kyis dad pas ma 'gro shig_/de nas nye rgyal dang /_pang nas skyes gnyi ga 'di snyam du sems te/_kye ma bdud sdig can bdag cag rab tu byung ba las bzlog pa'i 
[\[190a.6\]]phyir 'ongs so snyam nas/_de nas nye rgyal rgyab kyis phyogs te 'dug nas rang gi 'khor la bos te 'di skad ces smras so/_/bram ze'i khye'u khyod nyon cig 'khor ba'i skyon/_/dran par gyis la 'jig rten rga ba yis/_/gzir zhing 'chi bdag gis ni rab bskor ba/_/de gnyis spang phyir 
[\[190a.7\]]rab byung legs par zung /_/de nas pang nas skyes kyis bdud la slar smras pa/_mkhas pa'i blo 'chang sdug bsngal gsum mthar phyin mchog chos rnams kun shes kyis/_/rnam pa kun tu bdag cag blo gros 'di las bskyod nus su yang med/_/sred pa rab zhi bya phyir bdag cag brtan 
[\[190b\]]
[\[190b.1\]]pa'i yid kyis rtag tu 'bad/_/seng ge'i gzugs can wa yi tshig gis nged kyi blo gros ma bsgyur cig_/bden pa mthong ba'i lha gang dag nam mkha' la 'dug pa de dag gis skyes bu dam pa de gnyis la legs so zhes bya ba byin te/_skyes bu dam pa khyed gnyis legs so legs 
[\[190b.2\]]so/_/'di lta ste/_rab tu 'byung ba dang /_mngon par 'byung ba 'di ni 'jig rten thams cad las khyad par du 'phags pa'i lam yin te/_lam 'di ni sdug bsngal thams cad zhi ba'o/_/lam 'di ni de bzhin gshegs pa thams cad kyi spyod yul la 'jug pa'o/_/'di lta ste/_
[\[190b.3\]]rab tu 'byung ba dang /_mngon par 'byung ba 'di ni sangs rgyas bcom ldan 'das de dag thams cad kyi rab tu bsngags shing bstod pa'i lam mo/_/de nas yang bdud sdig can sdug bsngal zhing yid mi bde ste yid la gcags nas de nyid du mi snang bar song ngo /_/de nas kun tu rgyu nye rgyal 
[\[190b.4\]]dang /_pang nas skyes gnyis kyis rang gi 'khor la bltas te/_'di skad ces smras so/_/bram ze'i khye'u dag nged ni rga ba dang na ba dang /_'chi ba'i rgya mtsho'i pha rol tu 'gro bar bya ba'i phyir/_de bzhin gshegs pa la rab tu 'byung bar yang dag par chas kyis/_khyed kyis shes par gyis shig_/
[\[190b.5\]]khyed rnams las gang bcom ldan 'das kyi bstan pa la rab tu 'byung mi 'dod pa de ni 'di nas phyir log shig_/de nas bram ze'i khye'u lnga brgya po de dag thams cad kyis 'di skad ces smras so/_/bdag cag cung zad shes pa de kun kyang khyed kyi mthu na/_khyed rgya chen po'i gnas su rab tu 'byung na/_
[\[190b.6\]]khyed gang las rab tu byung ba de las bdag cag kyang rab tu 'byung ngo /_/de nas kun tu rgyu nye rgyal dang /_pang nas skyes g.yog lnga brgya dang bcas pa bcom ldan 'das las rab tu 'byung bar chas par bdud sdig can gyis rig nas ci nas de gnyis dge sbyong gau ta ma'i gan du 'gro mi nus par bya ba'i phyir 
[\[190b.7\]]rgyal po'i khab kyi grong khyer chen po'i phyi logs su g.yang sa chen po zabs su dpag tshad brgya pa zhig sprul to/_/de nas bcom ldan 'das kyis kyang 'di 'dra ba'i rdzu 'phrul mngon par 'du bya ba mngon par 'du mdzad de/_ci nas kun tu rgyu nye rgyal dang /_pang nas skyes gnyis g.yang sa chen po 
[\[191a\]]
[\[191a.1\]]de mi mthong zhing lam drang por 'gro bar mdzad do/_/yang bdud sdig can gyis de gnyis kyi mdun du ri chen po brtan pa/_sra ba/_ma rnyil ba/_sul med pa/_gcig tu stug por gyur pa/_mkhregs pa/_'phang du dpag tshad stong yod pa cig mngon par sprul te/_seng ge 
[\[191a.2\]]khro zhing gdug la gtum pa/_sgra chen po 'byin pa stong yang mngon par sprul na/_bcom ldan 'das kyis gzi brjid dang rdzu 'phrul gyi mthus skyes bu dam pa de gnyis kyis ri de yang ma mthong /_seng ge yang ma mthong /_seng ge'i skad kyang ma thos te lam drang por bcom ldan 'das ga la ba de logs su 
[\[191a.3\]]song ngo /_/bcom ldan 'das ni 'khor brgya stong du mas yongs su bskor cing mdun gyis bltas nas chos ston te/_de nas bcom ldan 'das kyis dge slong rnams la bka' stsal pa/_dge slong dag khyed skyes bu dam pa tshogs kyi gtso bo g.yog gi tshogs can 'di gnyis la ltos/_de dag gis 
[\[191a.4\]]gsol pa/_bcom ldan 'das mthong lags so/_/bcom ldan 'das kyis bka' stsal pa/_skyes bu dam pa 'di gnyis g.yog dang bcas pa nga'i thad du rab tu byung nas gcig ni nga'i nyan thos thams cad kyi nang na shes rab can gyi mchog tu 'gyur ro/_/gcig ni rdzu 'phrul can gyi mchog tu 'gyur ro/_/
[\[191a.5\]]de nas dge slong zhig gis de'i tshe tshigs su bcad pa 'di smras so/_/skyes bu mkhas pa g.yog ldan 'di gnyis ni/_/rdzu 'phrul ldan dang shes rab 'jigs med par/_/mi mchog phan pa mdzad pas lung bstan te/_/bdag gis de gnyis bsti stang bskyed nas bsu/_/de nas dge slong de stan 
[\[191a.6\]]las langs nas dge slong mang po dang /_khyim na gnas pa dang /_rab tu byung ba mang po dang lhan cig tu skyes bu dam pa de gnyis bsu nas bsnyen bkur byas so/_/de nas skyes bu dam pa de gnyis bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal 
[\[191a.7\]]te lan gsum bskor ba byas nas/_bcom ldan 'das kyi spyan sngar 'dug ste/_bcom ldan 'das la 'di skad ces gsol to/_/bcom ldan 'das rab tu 'byung ba dang /_bsnyen par rdzogs pa dge slong gi dngos po bdag cag gnyis la stsal du gsol/_bdag cag bcom ldan 'das kyi thad du 
[\[191b\]]
[\[191b.1\]]tshangs par spyod pa spyad do/_/bcom ldan 'das kyis bka' stsal pa/_rigs kyi bu khyed gnyis kyi ming ci/_nye rgyal gyis gsol pa/_bdag ni bram ze rgyal gyi bu lags te nye rgyal zhes bgyi/_bdag gi ma'i ming ni shA ri ka ste/_bdag de las skyes pas na de'i slad du bdag gi ming ni 
[\[191b.2\]]shA ri'i bu zhes btags so/_/bdag rab tu 'byung bar yang pha mas gnang lags so/_/pang nas skyes kyis gsol pa/_bdag gi pha'i ming ni kauN+Di n+ya zhes bgyi/_bdag gi ma'i ming ni maud gal zhes bgyi ste/_bdag de las skyes pas na de'i slad du bdag gi ming ni maud gal gyi bu zhes 
[\[191b.3\]]btags so/_/bdag rab tu 'byung bar yang pha mas gnang lags so/_/bcom ldan 'das kyis shA ri'i bu dang /_maud gal gyi bu nga'i thad du g.yog dang bcas te/_tshangs par spyad pa spyod cig ces bka' stsal pa dang /_de nyid kyis de gnyis rab tu byung ba dang /_bsnyen par rdzogs shing 
[\[191b.4\]]dge slong gi dngos por gyur to/_/shA ri'i bu dang /_maud gal gyi bu g.yog dang bcas pa rab tu byung nas ring po ma lon par bdud sdig can dbang phyug chen po'i gzugs su bcom ldan 'das kyi spyan sngar 'dug nas 'di skad ces smras so/_/gang dag bstan bcos don spyod mkhas pa rig pa'i 
[\[191b.5\]]pha rol song /_/de kun nga yi rkang la phyag 'tshal de dag 'dren pa nga /_/gau tam slob ma 'khor bcas nga la deng myur skyabs 'tshol cig_/mya ngan 'das 'gro rgyas pa gsal ba'i lam ni khyed la bshad/_/bcom ldan 'das kyis bka' stsal pa/_khyod lam 'gro ba 'di dag ngan 'gror 
[\[191b.6\]]'dren cing sdug bsngal rgya mtsho rnyed par byed/_/nga yi lam ni rgyu dang mi rgyu 'gro ba'i sdug bsngal rgya mtsho skems byed pa/_/'chal pa 'dzem pa med cing mu cor smra ba wa skad da yang ci zhig zer/_/khyod ni bcom zin bdud kyi las kyis nga la da yang 'dir ni byed mi nus/_/de nas bdud sdig can 
[\[191b.7\]]gyis dbang phyug chen po'i gzugs mi snang bar byas nas/_tshangs pa'i cha lugs su bcom ldan 'das kyi spyan sngar 'dug ste 'di skad ces smras so/_/khyod kyi shes rab kyis ni las dang nyon mongs sred pa'i myu gu rab tu bsal/_/de yi slan chad thub pa ji slad sems can don 'dir 'di ltar sdug bsngal spro/_/
[\[192a\]]
[\[192a.1\]]gtso bo 'gro ba 'di na khyod kyi snod 'gyur skye bo gang na'ang ma mchis te/_/dus 'di lags na skyon dang bral khyod ci yi slad du mya ngan myur mi 'da'/_/bcom ldan 'das kyis bka' stsal pa/_ngas 'dul gang 'khod sems can mtshungs med gang gA'i bye ma snyed/_/ngas mthong de 
[\[192a.2\]]dag nga yi snying rjes thar bar bya ba yin/_/'gro ba rab 'bring ngan par gyur pa thar te mthar thug na/_/de nas mya ngan 'da' yis blo gros ngan pa g.yos ci bskul/_/de nas yang bdud sdig can sdug bsngal zhing yid mi bde nas yid la gcags te de nyid du mi snang bar gyur nas rang gi gnas su song ste 
[\[192a.3\]]mya ngan gyi khang par zhugs nas 'dug pa dang /_de'i mod la bdud kyi gnas na 'khod pa'i sems can kun phan tshun 'di skad du ci'i rgyus bdag cag gi rgyal po chen po 'di mya ngan gyi khang par zhugs te 'dug pa su yang mi shes so zhes 'dri'o/_/de nas bdud kyi bu mo lnga brgya tsam rab tu dga' bar byed pa'i 
[\[192a.4\]]me tog dang /_bdug pa dang /_spos dang /_phreng ba dang /_byug pa thogs te rab tu yid du 'ong ba'i gos dang /_lhab lhub dag gis bdag cag brgyan nas rab tu yid du 'ong zhing mos par byed pa'i lha'i sil snyan byas te/_rab tu yid du 'ong ba'i dbyangs kyis glu len gar byed cing /_yan lag lnga dang ldan 
[\[192a.5\]]pa'i lha'i sil snyan dag byas nas/_dga' ba'i rtsed mo dang ldan par bdud sdig can gyi mdun du 'khod pa dang /_bdud sdig can des lag pa gnyis bsgreng nas bos de sgra ma byed/_sgra ma byed ces smras pa dang /_yud tsam zhig lha'i bu mo dag cang mi zer bar 'khod do/_/yang glu rab tu blangs shing sil 
[\[192a.6\]]snyan byas pa dang /_bdud sdig can gyis lag pa gnyis g.yabs te bos so/_/lha'i bu mo de dag gis dga' ba dang ldan pa'i glu dang /_gar dang /_sil snyan lan bdun gyi bar du byas pa dang /_yang de bzhin du bdud sdig can de lag pa gnyis bsgreng nas 'bod cing sgra ma byed/_sgra ma byed ces zer ro/_/
[\[192a.7\]]de skad ces smras pa dang /_lha'i bu mo de dag cang mi zer bar 'khod do/_/de nas lha'i bu mo dbyangs snyan glog ces bya bas bdud sdig can ga la ba de logs su thal mo sbyar ba btud nas 'di skad ces smras so/_/gtso bo khyod kyis deng 'dir 'chi 'pho'i ltas shig gzigs sam ci/_/'on tam 
[\[192b\]]
[\[192b.1\]]ci zhig de ring 'gro ba zhugs kyis 'khrugs gyur tam/_/'on te 'di na khyod dgra stobs chen 'ga' zhig mchis lags sam/_/ci yi slad du khyed ni dgyes par mi bzhugs thugs ngan mdzad/_/bdud kyis smras pa/_nga la dgra yod pa ni stobs ldan sems thul ba/_/sa stengs 
[\[192b.2\]]shAkya'i bu pho sgyu ma bslabs pa'i blo/_/de ni ci nas gal te brlag par ma gyur na/_/de yis nga yi 'dod khams 'di ni stongs par byed/_/lha'i bu mos smras pa/_gtso bo srid gsum bcings sred rgya mtsho mtha' [{]rings [,]ring [}]la/_/zad bgyid nus pa'i stobs dang ldan pa su zhig mchis/_/
[\[192b.3\]]bdag po thabs stobs brtson 'grus rtsal rnams gang gis kyang /_/de la de ring ma lus bgyid par nus ma mchis/_/bdud kyis smras pa/_sbyin dang brtul zhugs bsam pa smon lam snying rje'i zhags pa can/_/stong pa mtshan ma med pa'i mtshon cha mchog dang gzhu thogs te/_/'khor 
[\[192b.4\]]ba las byung rab tu zhi ba'i lam dang 'thun gyur nas/_/srid pa ma lus bzlog pa nye bar bstan par byed pa po/_/de yi slob ma bsam gtan la ni mngon par brtson yid kyis/_/dben par rgyu zhing nyes pa zad par bya phyir khor zug tu/_/cho ga bzhin du zhugs nas grong dang grong khyer stong pa dang /_/
[\[192b.5\]]nags kyi nang dag dang ni ri yi sman ljongs rnams na gnas/_/rdzu 'phrul dang ni stobs dang snying rje'i grogs dang ldan pa yi/_/dam pa nye rgyal pang nas skyes gnyis thub pas btul bar 'gyur/_/rab dul chos can 'jig rten gsum kun cho ga bzhin du btul/_/des ni nga yi 'dod khams 
[\[192b.6\]]'di dag stongs par byed par 'gyur/_/de nas bdud kyi bu mo lnga brgya po de dag gis bdud sdig can las bcom ldan 'das kyi yon tan gyi bsngags pa thos nas thams cad kyis byang chub sems dpa'i ting nge 'dzin rnam pa dang bral ba'i glog ces bya ba thob bo/_/de nas bdud kyi bu mo lnga brgya po de dag 
[\[192b.7\]]gis bcom ldan 'das la mchod pa bya ba'i phyir lha'i sil snyan dang /_lha'i me tog dang /_bdug pa dang /_spos dang /_phreng ba dang /_byug pa dang /_lhab lhub dang /_spud pa dang /_rgyan de dag bcom ldan 'das ga la ba de logs su gtor ba dang /_lha'i me tog dang /_sil snyan nas rgyan gyi 
[\[193a\]]
[\[193a.1\]]bar du de dag bcom ldan 'das kyi rdzu 'phrul gyi mthus 'od ma'i tshal du bab par gyur to/_/bdud kyi bu mo de dag kyang g.yog dang bcas pas so so nas bcom ldan 'das mthong ngo /_/de dag gis mthong nas kyang rab tu dga' ba dang rangs pa skyes par gyur to/_/gang gi phyir 'od ma'i 
[\[193a.2\]]tshal du 'di lta bu'i me tog gi char rab tu bab ces dge slong de dag the tshom skyes nas bcom ldan 'das la gsol pa/_bcom ldan 'das shA ri'i bu dang /_maud gal gyi bu g.yog dang bcas pa 'di gnyis la ngo mtshar dang rmad du byung ba chen po sngon ma mthong ma thos pa'i me tog gi char chen po rab tu 
[\[193a.3\]]bab pa lags sam/_bcom ldan 'das 'di'i rgyu ci lags/_rkyen gang lags/_bcom ldan 'das kyis bka' stsal pa/_rigs kyi bu 'di gnyis kyi mthu ma yin te/_bdud sdig can gyi g.yog mo lnga brgya tsam gyis bdud kyi khang pa de nas nga la mchod pa bya ba'i phyir 'di lta bu'i me tog gi char 
[\[193a.4\]]chen po nas rgyan gyi bar gyi char phab bo/_/de dag ring po mi thogs par 'dir 'ongs te/_nga las bla na med pa yang dag par rdzogs pa'i byang chub tu lung bstan pa 'thob bo/_/de nas bdud kyi bu mo lnga brgya tsam po de dag so so nas bcom ldan 'das kyi gsung dang brjod pa'i dbyangs thos nas/_bcom ldan 
[\[193a.5\]]'das la de bas kyang rab tu dga' ba skyes te/_de dag dga' ba dang rangs pa des byang chub kyi sems brjed pa med pa zhes bya ba'i ting nge 'dzin thob bo/_/de nas yang bdud kyi bu mo de dag bdud kyi khang pa der gos phrag pa gcig tu bgos te/_pus mo g.yas pa'i lha nga sa la btsugs nas thal mo 
[\[193a.6\]]sbyar te/_bcom ldan 'das phyogs gang na bzhugs pa'i phyogs der bltas nas 'di skad ces gsol to/_/sred chu ma lus skems pa'i 'gro ba'i mig gcig pu/_/mig ma mchis pa'i 'jig rten kun la gzigs nas ni/_/khyod deng lha dang mir bcas pa yi 'gro ba sgrol/_/thub pa 
[\[193a.7\]]bdag cag ji ltar myur du sangs rgyas 'gyur/_/lha dang mis mchod don dam gsung ba bcom ldan 'das/_/bdag cag 'thun par bud med smad pa nyid spangs nas/_/blo mchog khyod kyi 'phrul gyi drung du myur bar ni/_/mchis nas 'di bzhin thub pa'i dbang po'i gsung mnyan to/_/bdag 
[\[193b\]]
[\[193b.1\]]med gsung ba don dam gzigs pa bcom ldan 'das/_/byang chub yan lag rin chen dri med nor gsung sgron/_/mtshungs med bdud kyi stobs btul khyod kyis bdag cag la/_/da ltar myur du lhan cig byang chub lung bstan gsol/_/de nas bdud kyi bu mo de dag stan las langs nas 
[\[193b.2\]]mgrin gcig tu bdud sdig can la 'di skad ces smras so/_/nyes byas blo gros can khyod snying po med g.yo ba'i/_/dpal rnyed ci phyir bcom ldan 'das la sdang bar sems/_/dregs pas gos nas skye ba la sogs sdug bsngal gyis/_/lus kun gtses te mi bzad gnas su nye bar song /_/
[\[193b.3\]]de ltar khro ba spangs te rgyal la dad par gyis/_/'khor ba'i nyes pa dregs pa'i 'dam las thar ba'i bdag_/'di ni nyid kyis 'gro ba kun gyi ngo bo mkhyen/_/thugs rje can gyi skyabs su 'dong gis myur du bzhud/_/de nas bdud sdig can shin tu gdug pa'i yid dang ldan pa 'di snyam du sems 
[\[193b.4\]]te/_bdag gis 'di 'dra ba'i bdud kyi stobs kyi yul drag po dran par byas la/_gang g.yog mo lnga brgya tsam po 'di dag bdag nyid bcing ba lngas bcings par mthong bar byas te/_'di nas bzlog la 'gro mi nus par bya'o snyam pa dang /_bdud des de dag bcings par ma nus so/_/de ci'i 
[\[193b.5\]]phyir zhe na/_'di ltar g.yog mo lnga brgya tsam po de dag de bzhin gshegs pas byin gyis brlabs pa'i phyir ro/_/de nas g.yog mo lnga brgya tsam de dag bdud sdig can gyi drung nas dong ba dang /_de nas bdud sdig can rab tu khros te de 'di snyam du sems so/_/bdag gis yang 'di 'dra ba'i 
[\[193b.6\]]bdud kyi stobs kyi yul drag po dran par byas te/_ci nas bdag gis g.yog mo de dag phyogs dang phyogs mtshams thams cad 'khrul nas dge sbyong gau ta ma mi mthong zhing slar yang bdag gi gnas su 'ong bar nam mkha' 'di dag thams cad du rnam par 'thor rlung dang /_rlung nag po chen pos kun tu khyab 
[\[193b.7\]]par bya'o snyam na yang sangs rgyas kyi byin gyis brlabs kyi stobs kyis rlung cung zad kyang langs par byed ma nus so/_/tha na skra'i rtse mo gcig tsam yang bskyod ma nus na mang du lta ci smos/_de nas yang bdud sdig can rab tu khros shing sdug bsngal te yid mi bde zhing yid la gcags nas ngu zhing skad chen 
[\[194a\]]
[\[194a.1\]]pos rang gi bu dang tshogs kyi 'khor la bos te bdud kyi gnas thams cad sgras gang bar byas so/_/sdug pa'i bu dang tshogs kyi 'khor rnams tshur shog shig_/nga ni bdag yul rang gi rdzu 'phrul stobs las nyams/_/shAkya'i bu 'di sgyu ldan g.yo can ngag 
[\[194a.2\]]'jam la/_/khong nas rang bzhin dug sdong 'dra ba 'dir skyes so/_/de nas sgra des bdud kyi g.yog mo dang /_bdud kyi bu mo de dag thams cad dang /_bdud kyi bu tshogs kyi 'khor dang bcas pa thams cad rings pa'i gzugs kyis myur du lhags nas/_bdud sdig can gyi mdun du 
[\[194a.3\]]'khod pa dang /_'khor de'i nang nas bdud kyi bu rgyal ba'i blo gros zhes bya ba des thal mo sbyar te 'di skad ces smras so/_/ci slad thugs khros rab tu 'khrugs shing thugs mi dgyes/_/bsreg bskal deng 'dir ma byung 'di nas khyod ma 'phos/_/'di na khyod lhag dgra ni su yang ma 
[\[194a.4\]]mchis na/_/khyod ci rmongs par gyur tam ci slad gzhan du dgongs/_/bdud kyis smras pa/_shAkya'i bu pho dmangs phal shing gi grib ma 'dug pa ma mthong ngam/_/ci phyir 'di na khyod kyi mdun na stobs dang ldan pa'i dgra med smras/_/stobs gcig ldan pa g.yo can de yis thams 
[\[194a.5\]]cad rnam pa du mar bslus/_/bdag cag bu dang sder bcas me lce 'bar dang bcas pa'i me yis bsregs/_/'jig rten 'di na skyes bu gtso bo dpal dang brjod pa rnam grags pa/_/mkhas pa bstan bcos snyan dngags mang po byed brtson 'thun par myur bar yang /_/chos kyi kyo ba tang 
[\[194a.6\]]gis drangs te shAkya'i bu 'di'i skyabs deng song /_/lus mdzes g.yo can blo gros ldan 'di nga yi dgrar ni rab tu gnad/_/rab tu sdug pa'i g.yog mo de dag snying rje med pas nga bor te/_/nga la dpang btsugs nas ni de ring dge sbyong de yi skyabs su dong /_/gal te bdag cag myur bsgrims stobs 
[\[194a.7\]]chen 'di deng thal bar ma byas na/_/g.yo dang sgyu yis srid pa gsum po de dag ma lus stongs par byed/_/de nas bdud kyi bu tshogs kyi 'khor dang bcas pa de dag thams cad kyis thal mo sbyar te 'di skad ces smras so/_/de ltar bgyi'o/_/bdag cag gis rdzu 'phrul dang /_stobs kyi yul gyi 
[\[194b\]]
[\[194b.1\]]mthu dang /_rnam par sprul pa de dag thams cad bstan te/_shAkya'i bu 'di gal te thal bar bgyid nus pa de lta na ni legs/_de ltar ma nus na ni de la skyabs su mchi'o/_/yab nyid kyi mngon sum du gyur pa lags te/_gang bdag cag sde chen pos yongs su bskor ba sngar shAkya'i bu gcig 
[\[194b.2\]]pu gnyis su med pa 'dis rdzu 'phrul gyi stobs kyis rab tu pham par bgyis na da g.yog mang por gyur pa lta ci smos/_bdud sdig can gyis smras pa/_bzhin [{]bzangs [,]bzang [}]dag deng la gal te dge sbyong gau ta ma 'di gsod nus na slar shog shig_/ci ste ma nus na yang bdag cag gi gnas kyang bsrung 
[\[194b.3\]]gis slar shog shig_/de nas bdud kyi 'khor dkrigs phrag bcu gnyis po de dag de nas 'phags te/_'di nas steng du dpag tshad brgyad khri bzhi stong gi bar du bkang nas de 'dra ba'i bdud kyi stobs kyi yul gyi rdzu 'phrul drag po bstan te/_gang gling bzhi pa'i nam mkha' thams cad sprin nag 
[\[194b.4\]]po chen po dang /_rlung nag po chen po dang /_skar mdas bkang nas ri'i rgyal po ri rab la yang lag gis brdabs te/_gling bzhi pa thams cad rab tu g.yos par byas nas shin tu 'jigs pa'i sgra rnams kyang 'byin to/_/de dag gis klu dang /_klu chen po dang /_gnod sbyin dang /_gnod 
[\[194b.5\]]sbyin chen po dag gis sa chen po brag dang rir bcas pa thams cad dang ldan pa/_ri'i rgyal po ri rab kyang g.yos par rig_/mtsho dang /_mtsho chen po dang /_'bab chu dang /_chu bran dang /_'bab chu chen po dang /_rgya mtsho chen po rnams kyang 'khrugs par rig nas nam mkha'i dkyil na 'khod do/_/
[\[194b.6\]]bdud kyi 'khor de dag ni ri rab kyi zom la 'khod nas/_dpag tshad tsam gyi rdo'i char mngon par sprul te nam mkha' las kun tu 'bebs so/_/ral gri dang /_gtun shing dang /_rdo ba dang /_mtshon rtse gnyis dang /_ste'u ka ma dang /_lcags mda' dang /_spu gri dang /_spu gri lta bu dang /_
[\[194b.7\]]dgra sta dang /_ste'u so lta bu dang /_ste'u so dang /_kha rad rod can dang /_kha shin tu rad rod can dang /_sra ba/_drag pa/_rtsub pa/_rno ba'i char rab tu sprul te kun tu phab po/_/de nas de'i tshe bcom ldan 'das bdud kyi 'khor rnam par 'jig pa zhes bya ba'i ting nge 'dzin la snyoms par zhugs te/_gang rdo 
[\[195a\]]
[\[195a.1\]]dang /_mtshon cha de dag thams cad ni lha'i me tog ud pa la dang /_pad ma dang /_ku mu da dang /_pad ma dkar po dang /_man dA ra ba dang /_man dA ra ba chen po'i me tog gi char chen por byin gyis brlabs/_yul ang ga ma ga d+hAr skar mda' ltung ba ni spos kyi char chen por 
[\[195a.2\]]byin gyis brlabs/_sgra de ni rol mo'i sgra sna tshogs su byin gyis brlabs te/_'di ltar sangs rgyas kyi sgra dang /_chos kyi sgra dang /_dge 'dun gyi sgra dang /_pha rol tu phyin pa'i sgra dang /_mngon par shes pa'i sgra dang /_phyir mi ldog pa'i sgra dang /_dbang bskur ba'i sgra dang /_bdud 
[\[195a.3\]]bzhi pham par bya ba'i sgra dang /_byang chub kyi snying por 'gro ba'i sgra dang /_len pa dang bcas pa dang /_len pa med pa'i sgrar byin gyis brlabs so/_/rdul dang /_mun nag dang /_rlung thams cad kyang rab tu zhi'o/_/gang gling bzhi pa 'di na rtswa dang /_shing gel pa dang /_sman dang /_
[\[195a.4\]]nags tshal dang /_sa dang /_brag dang /_ri ci yod pa de dag thams cad ni rin po che sna bdun du byin gyis brlabs so/_/bcom ldan 'das gtsug tor bltar mi mthong ba dang ldan pa ni tshangs pa'i 'jig rten gyi bar du skus dbang mdzad do/_/bcom ldan 'das kyi mtshan re re las kyang 
[\[195a.5\]]'di 'dra ba'i 'od byung ste/_'od des stong gsum gyi stong chen po'i 'jig rten gyi khams snang ba chen pos khyab par gyur to/_/stong gsum gyi stong chen po'i 'jig rten gyi khams 'di'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[195a.6\]]mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum dang /_mi dang /_mi ma yin pa dang /_sems can dmyal ba dang /_dud 'gro'i skye gnas pa dang /_gshin rje'i 'jig rten pa de dag thams cad kyis bcom ldan 'das mthong nas/_lha dang /_
[\[195a.7\]]klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa sa dang nam mkha' la 'khod pa brgya stong mang pos ni me tog gtor cing bstod nas bskor ba byas so/_/sems can dmyal ba pa dang /_
[\[195b\]]
[\[195b.1\]]dud 'gro'i skye gnas pa dang /_gshin rje'i 'jig rten pa mi 'khrugs pa bye ba khrag khrig brgya stong mang po ni dran pa rnyed de/_dge ba'i rtsa ba sngon bskyed pa dran nas sangs rgyas la phyag 'tshal lo zhes byas te/_ngan song de dag nas shi 'phos nas lhar skyes so/_/bdud kyi sde de'i 
[\[195b.2\]]nang nas bdud kyi bu nyi khri'i tshogs kyi 'khor dang bcas pas bcom ldan 'das kyi cho 'phrul chen po 'di lta bu mthong nas/_bcom ldan 'das la rab tu dga' bar gyur te/_bcom ldan 'das ga la ba der dong nas phyin pa dang /_bdud kyi bu mo lnga brgya dang lhan cig tu bcom ldan 'das kyi zhabs la 
[\[195b.3\]]mgo bos phyag 'tshal te/_thal mo sbyar nas tshigs su bcad pa 'di dag smras so/_/rnam dag sku mnga' mchog tu gzugs bzang ba/_/ye shes rgya mtsho gser gyi lhun po 'dra/_/grags pa 'jig rten bkram nas lham me ba/_/mgon po khyod nyid la ni skyabs su mchi/_/
[\[195b.4\]]rab tu lam stor rnam par mig zums la/_/khyod ni 'jig rten sgron ma nyi ma 'dra/_/gzhan gyis mi thub srog chags rtsa lag gcig_/ded dpon khyod la skyabs su rab tu mchi/_/shin tu tshogs bsags ye shes 'byor pa'i mdzod/_/nam mkha'i rang bzhin gzod nas rnam grol thugs/_/
[\[195b.5\]]thugs rje bsam pa yid 'ong 'jam pa'i gsung /_/don kun grub pa khyod la skyabs su mchi/_/'khor ba'i dgon pa las ni khyod thar mdzad/_/tshogs pa las kyang rgyu dang 'bras bu ston/_/byams la gnas shing mchog gi cho ga mkhyen/_/thugs rje gnas pa'i skyabs su rab tu mchi/_/sgyu ma 
[\[195b.6\]]smyig rgyu chu zla 'dra ba yi/_/sred pa la ni yul gyi gnas kyis chags/_/mi shes nad sel 'jig rten rnams kyi mgon/_/sman pa'i rgyal po khyod la skyabs su mchi/_/chu bo bzhi dbus zam par gyur pa khyod/_/nor bdun 'phags pa'i tshul gyis rab sgrol ba/_/yang dag lam ston 'jig 
[\[195b.7\]]rten rtsa lag po/_/thugs rje ldan pa khyod la 'dir mchod do/_/blo mchog khyod la bdag cag bzod par gsol/_/khyod la bdag cag yid kyis gnod bsams pa/_/mgon po dpa' bos nongs pa bzod par gsol/_/khyod ni 'gro ba'i rtsa lag gcig pu gtso/_/bdag cag bdud kyi 
[\[196a\]]
[\[196a.1\]]phyogs rnams rab spangs te/_/byang chub mchog gi sems ni bskyed par bgyi/_/sems can ma lus thams cad mgron du gnyer/_/bdag cag gis ni byang chub mchog thob bgyi/_/ci nas bdag cag pha rol phyin spyod par/_/bdag cag rnams la spyod pa rgya cher ston/_/
[\[196a.2\]]gzhan ma yin gsung chos ni du rnams dang /_/ldan na byang chub rab tu thob par 'gyur/_/me tog gang gis khyod la mngon gtor ba/_/phyogs kun du yang de dag gdugs gyur te/_/dus kun bde ba'i 'byung gnas zhing du ni/_/rkang gnyis mchog gi spyi bor 'dug gyur cig_/de nas 
[\[196a.3\]]bdud kyi bu mo de dag dang /_bdud kyi bu tshogs kyi 'khor dang bcas pa de dag thams cad kyis bcom ldan 'das la me tog sil ma gtor ba dang /_me tog sil ma de dag bcom ldan 'das kyi rdzu 'phrul gyi mthus/_gang gA'i klung gi bye ba khrag khrig brgya stong gi bye ma las 'das pa'i me tog gi 
[\[196a.4\]]gdugs kun tu 'dug par gyur te/_me tog gi gdugs de dag kyang phyogs bcu'i sangs rgyas bcom ldan 'das bzhugs shing 'tsho la gzhes pa thams cad kyi dbu'i gtsug gi drang thad kyi steng gi bar snang la 'dug go/_/bdud kyi bu mo de dag dang /_bdud kyi bu tshogs kyi 'khor dang bcas pa de 
[\[196a.5\]]dag gis kyang so so nas phyogs bcu'i sangs rgyas kyi zhing grangs med dpag tu med pa thams cad na sangs rgyas bcom ldan 'das bzhugs shing 'tsho la gzhes te/_chos kyang 'chad pa 'khor gyis yongs su bskor te/_lham me/_lhan ne/_lhang nger bzhugs dpa'i dbu'i gtsug gi drang 
[\[196a.6\]]thad kyi steng gi bar snang la me tog gi gdugs de dag 'dug par gyur pa mthong zhing /_sangs rgyas bcom ldan 'das de dag kyang kha dog mtshungs pa/_rtags mtshungs pa/_gzugs mtshungs par snang ba sha stag la/_sangs rgyas bcom ldan 'das de dag seng ge'i khri tha dad cing 'khor 
[\[196a.7\]]tha dad la/_sangs rgyas kyi zhing gi yon tan bkod pa'i nyi tshe tha dad par mthong ste/_sangs rgyas bcom ldan 'das de dag gi dbyangs kyi dkyil 'khor gyi gsung brjod pa ni ma thos so/_/bdud kyi 'khor de dag bcom ldan 'das kyi 'di lta bu'i cho 'phrul mthong nas mchog tu dga' ba dang mos pa 
[\[196b\]]
[\[196b.1\]]skyes te/_bcom ldan 'das kyi zhabs la mgo bos phyag 'tshal nas chos mnyan pa'i phyir spyan sngar 'khod do/_/de nas bdud kyi bu tshogs kyi 'khor dang bcas pa de dag las dkrigs phrag bcu phyir log nas/_bdud kyi gnas su de lta bu'i ngo mtshar bdud sdig can la rgya cher bzlas te/_
[\[196b.2\]]dge sbyong gau ta ma de yi ba spu'i khung bu gcig kyang bdag cag gis gzhig par ma nus na gsad par lta ci smos/_de'i steng du nyi khri de'i skyabs su dong ste/_chos mnyan pa'i phyir de'i mdun na 'khod do/_/de nas bdud sdig can rab tu khros te sdug bsngal zhing yid mi bde nas yid 
[\[196b.3\]]la gcags te des 'di skad ces smras so/_/shAkya'i bu ni ji srid brlag par ma byas pa/_/de srid bar du nga yi dbal song slar mi 'ong /_/shAkya'i bu 'di ji ltar de ring bsad snyam ste/_/bdag cag gzhan la yid mi rtog cing mi smra 'dug_/de nas bdud sdig can yid mi bde 
[\[196b.4\]]zhing mya ngan gyi khang pa na 'dug go/_/'dus pa chen po rin po che tog gi gzungs las/_bdud spa bkong ba'i le'u ste dang po'o//_//bam po gnyis pa/_de nas bdud kyi bu mo dang /_bdud kyi bu pho tshogs kyi 'khor dang bcas pa de dag gis bcom ldan 
[\[196b.5\]]'das la 'di skad ces gsol to/_/bcom ldan 'das bdag cag ni 'di lta bu'i theg pa dang /_ye shes dang /_rdzu 'phrul dang /_snying rje dang /_thabs dang /_spobs pa 'tshal lo/_/bcom ldan 'das de bzhin gshegs pa thabs dang ye shes kyi bar du ldan pa ngo mtshar to/_/
[\[196b.6\]]bcom ldan 'das chos du dang ldan na skyes bu gang zag sdig pa'i grogs po'i lag tu mi mchi zhing myur du bla na med pa yang dag par rdzogs pa'i byang chub tu mngon par rdzogs par 'tshang rgya/_bcom ldan 'das kyis bka' stsal pa/_rigs kyi bu dag chos bzhi dang ldan na 'di la skyes bu gang 
[\[196b.7\]]zag la la sdig pa'i grogs po'i lag tu mi 'gro zhing myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/bzhi gang zhe na/_bzhin [{]bzangs [,]bzang [}]dag 'di la rigs kyi bu chos thams cad la mchog tu mi 'dzin cing /_chos gang yang mi 'dzin/_mi gtong /_
[\[197a\]]
[\[197a.1\]]khas mi len/_mi gnas/_nye bar mi len/_mi rtog rnam par mi rtog go/_/'di lta ste/_sbyin pa'i pha rol tu phyin pa la spyod pa na sbyin pa'i 'bras bu yang mi gtong /_mi 'dzin/_khas mi len/_nye bar mi len/_mi gnas/_mi rtog rnam par mi 
[\[197a.2\]]rtog ste/_shes rab kyi pha rol tu phyin pa'i bar du spyod pa na mi rtog rnam par mi rtog pa'i bar du'o/_/bzhin [{]bzangs [,]bzang [}]dag gzhan yang rigs kyi bu de sems can du smra ba ma yin/_srog tu smra ba ma yin/_gso bar smra ba ma yin/_gang zag tu smra ba ma yin zhing /_sems can dang 
[\[197a.3\]]sems can gyi khams la yid kyis mchog tu mi 'dzin pa nas/_mi rtog rnam par mi rtog pa'i bar du'o/_/bzhin [{]bzangs [,]bzang [}]dag gzhan yang rigs kyi bu'am/_rigs kyi bu mo de gzugs dang /_sgra dang /_dri dang /_ro dang /_reg bya la mchog tu mi 'dzin pa nas mi rtog rnam 
[\[197a.4\]]par mi rtog pa'i bar du'o/_/bzhin [{]bzangs [,]bzang [}]dag gzhan yang rigs kyi bu de khams gsum dang /_dus gsum dang /_phung po dang /_khams dang /_skye mched rnams kyi rgyu dang /_rkyen dang /_dmigs pa dang /_'bras bu rnam par smin pa 'byung ba dang /_gnas dang /_skye ba 
[\[197a.5\]]thams cad la mchog tu mi 'dzin pa nas mi rtog rnam par mi rtog pa'i bar du'o/_/de ci'i phyir zhe na/_thams cad mkhyen pa'i ye shes ni spyod pa'i gnas kyi yul thams cad la rtog pa dang rnam par rtog pa dang bral ba ste/_mi dmigs pa'i tshul gyis spyad par bya'o/_/bzhin [{]bzangs [,]bzang [}]
[\[197a.6\]]dag chos thams cad dang thams cad mkhyen pa nyid ni dngos po med pa yin te/_sgra med pa/_mtshan ma med pa/_yi ge med pa/_smon pa med pa/_skye ba med pa/_'gag pa med pa/_mtshan nyid med pa/_chags pa med pa/_dmigs pa med pa/_bstan du med pa/_dben pa/_
[\[197a.7\]]bdag med pa/_mtshan nyid dang bral ba/_skad cig pa/_nye bar zhi ba/_mun pa med pa/_snang ba med pa/_gnas med pa/_yul med pa/_dbang po med pa/_phyogs med pa/_gnyen po med pa/_bsam du med pa/_mi 'phrogs pa/_ser sna med pa/_spros pa med pa/_rdul med 
[\[197b\]]
[\[197b.1\]]pa/_rdul dang bral ba/_cha shas med pa/_ci yang med pa/_byed pa po med pa/_tshor ba po med pa/_rten med pa/_gzung ba med pa/_rnam par rig pa med pa/_so sor snang ba med pa/_skad cig pa ma yin pa'i bar du'o/_/bzhin [{]bzangs [,]bzang [}]dag thams cad mkhyen pa nyid ni nam mkha' 
[\[197b.2\]]dang mtshungs te/_stong pa nyid pas dmigs su med pa'i tshul dang /_mi gnas pa'i tshul dang /_mchog tu 'dzin pa med pa'i tshul dang /_mi rtog rnam par mi rtog pa'i tshul gyis spyad par bya'o/_/bzhin [{]bzangs [,]bzang [}]dag chos bzhi po de dag dang ldan na skyes bu gang zag sdig pa'i grogs 
[\[197b.3\]]po'i lag tu mi 'gro zhing /_myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/bzhin [{]bzangs [,]bzang [}]dag gang la la yul thams cad la chags pa'i yul gyi mtshan nyid kyi gnas la rnam par spyod pas thams cad mkhyen pa'i ye shes tshol na/_de 
[\[197b.4\]]gnyis la chags pa yin te/_de gnyis la chags pa'i yid kyis brnag pa ni thams cad mkhyen pa nyid slu bar byed do/_/de la gnyis gang zhe na/_gang phung po dang /_khams dang /_skye mched rnams la mtshan nyid du rnam par spyod pas gnas pa dang /_mchog tu 'dzin pa de ni gnyis te/_
[\[197b.5\]]thams cad mkhyen pa nyid slu ba'o/_/spyod pa'i gnas dang 'bras bu la rtog pa 'di ni gnyis so/_/skye ba dang /_sred pa dang /_len pa dang /_sems can gyi gnas la rtog pa 'di ni gnyis so/_/bshad pa dang /_rab tu bstan pa dang /_gdams pa dang /_tshig gi lam dang /_sgra 
[\[197b.6\]]dang /_skad kyi gnas la rtog pa 'di ni gnyis so/_/rtag pa dang /_chad pa la rnam par lta ba'i shes pa dang /_shes bya'i gnas la rtog pa 'di ni gnyis so/_/sems can dang /_srog dang /_gso ba dang /_skyes bu dang /_gang zag dang /_byed pa po dang /_byed du 'jug pa po'i 
[\[197b.7\]]'du shes kyi gnas la rtog pa 'di ni gnyis so/_/gang pha rol dang /_tshu rol dang /_rtog pa dang /_sel ba la gnas shing rtog pa 'di ni gnyis so/_/bzhin [{]bzangs [,]bzang [}]dag skyes bu gang zag su la la thams cad mkhyen pa'i ye shes tshol ba de dus gsum du ngar 'dzin pa dang /_nga yir 
[\[198a\]]
[\[198a.1\]]'dzin pa dang /_kun 'byung ba dang /_'gog par rnam par dpyod pa la gnas shing kun tu rtog ste/_mchog tu 'dzin pa 'di ni thams cad mkhyen pa'i ye shes la de'i gnyis so/_/'di lta ste/_dper na skyes bu la la zhig me 'dod pa la sa'i ngos la nyug pa 
[\[198a.2\]]dang /_skom 'dod pa la me dang /_zan 'dod pa la rdo dang /_me tog 'dod pa la gos dang /_spos 'dod pa la mi ro bam pa dang /_gos 'dod pa la dur khrod dang /_byug pa 'dod pa la nam mkha' la nyug pa de bzhin du bzhin [{]bzangs [,]bzang [}]dag gang spyod pa'i gnas la chags shing rnam par 
[\[198a.3\]]spyod pa'i lus gnyis kyi gnas kyis thams cad mkhyen pa'i ye shes tshol na de'i 'bad pa 'bras bu med pa yin no/_/de nas byang chub sems dpa' sems dpa' chen po gzungs kyi blo gros zhes bya ba 'khor der 'dus par gyur nas 'dug pa des bcom ldan 'das ga la ba de logs su 
[\[198a.4\]]thal mo sbyar ba btud de 'di skad ces gsol to/_/bcom ldan 'das gang brjod du ma mchis pa de mngon par rdzogs par 'tshang rgya bar nus lags sam/_bcom ldan 'das kyis bka' stsal pa/_gang brjod du med par shes pa de nyid mngon par rdzogs par 'tshang rgya ba'o/_/de'i 
[\[198a.5\]]phyir rigs kyi bu khyod nyid la dris/_khyod kyis ji ltar bzod pa de bzhin du lan thob cig_/gang thams cad mkhyen pa'i ming thob par 'gyur ba'i rdzas kyi mtshan nyid kyi dngos po gang yang yod dam/_gsol pa gal te mchis zhes bgyis na ni rtag par 'gyur/_ji ste ma mchis zhes 
[\[198a.6\]]bgyis na ni chad par 'gyur/_dbu ma'i lam ni dmigs su ma mchis te/_de ni mchis pa yang ma lags/_ma mchis pa yang ma lags so/_/gang ma chags/_mi skye/_mi 'gog_/tshad ma mchis/_grangs ma mchis/_dpe ma mchis/_snang ba ma mchis pa de la 'tshal 
[\[198a.7\]]ba 'di ni mngon par rdzogs par 'tshang rgya ba'o/_/byang chub sems dpa' glog gi blo gros kyis gsol pa/_bcom ldan 'das gang la 'gro ba'ang ma mchis/_'ong ba'ang ma mchis pa de lta bu shes pa la 'jug par mkhas pa 'di ni mngon par rdzogs par 'tshang rgya ba'o/_/byang chub 
[\[198b\]]
[\[198b.1\]]sems dpa' rnam par snang byed kyis gsol pa/_bcom ldan 'das gang na thob pa'i mtshan nyid kyang ma mchis/_ma thob pa'i mtshan nyid kyang ma mchis/_mngon par rtogs pa yang ma mchis/_mngon du bgyi ba yang ma mchis/_zhi ba yang ma mchis/_rab tu zhi ba yang ma mchis/_
[\[198b.2\]]dus gsum yang ma mchis/_theg pa gsum yang ma mchis/_smon lam dang yang mnyam pa'i rlom sems kyang ma mchis pa 'di ni mngon par rdzogs par 'tshang rgya ba'o/_/byang chub sems dpa' gzungs kyi blo gros kyis gsol pa/_bcom ldan 'das gang khams gsum 
[\[198b.3\]]yang ma mchis/_kun tu sbyor ba gsum yang ma mchis/_rig pa gsum yang ma mchis/_theg pa gsum yang ma mchis/_phung po dang /_khams dang /_skye mched la rtog pa yang ma mchis/_rnam par rtog pa yang ma ma mchis/_bri bar yang ma mchis/_'phel bar yang 
[\[198b.4\]]ma mchis la/_nyams par yang mi bgyid pa 'di ni mngon par rdzogs par 'tshang rgya ba'o/_/byang chub sems dpa' rdo rje blo gros kyis gsol pa/_gang so so'i skye bo'i chos dang /_'phags pa'i chos dang /_slob pa'i chos dang /_mi slob pa'i chos dang /_nyan thos kyi chos dang /_
[\[198b.5\]]rang sangs rgyas kyi chos rnams la mi rtog rnam par mi rtog ste/_mnyam par yang mi bgyid pa 'di ni mngon par rdzogs par 'tshang rgya ba'o/_/byang chub sems dpa' sra ba'i blo gros kyis gsol pa/_gang dben pa'i tshul gyis de bzhin nyid la rnam par dpyod cing mngon par mi zhen pa 'di ni 
[\[198b.6\]]mngon par rdzogs par 'tshang rgya ba'o/_/byang chub sems dpa' lag na rin po ches gsol pa/_gang chos thams cad mi skye ba'i mtshan nyid thob par bgyid pa dang /_mngon par rtogs par bgyi ba'i slad du mi rtog pa 'di ni mngon par rdzogs par 'tshang rgya ba'o/_/byang chub sems dpa' 
[\[198b.7\]]blo gros bsam gyis mi khyab pas gsol pa/_gang khams gsum la rnam par spyod cing sems nyid sems la 'jug par bgyid de/_sems gnyi ga la sems kyis rnam par dpyod na mi dmigs pa 'di ni mngon par rdzogs par 'tshang rgya ba'o/_/byang chub sems dpa' dgra las rnam par 
[\[199a\]]
[\[199a.1\]]rgyal gyis gsol pa/_gang chos thams cad la mi chags/_rjes su mi chags/_btang snyoms su mi bgyid/_khong khro bar mi bgyid/_'dod par mi bgyid/_mi rmongs/_mi 'dzin/_mi gtong ba 'di ni mngon par rdzogs par 'tshang rgya ba'o/_/byang chub sems 
[\[199a.2\]]dpa' pad ma'i snying pos gsol pa/_gang bsod nams dang sdig pa la mi chags shing /_zab mo la bzod pa'i tshul la 'jug pas ngar 'dzin pa dang /_nga yir 'dzin pa la mi rtog pa 'di ni mngon par rdzogs par 'tshang rgya ba'o/_/byang chub sems dpa' zla 'od gzhon nur gyur pas gsol 
[\[199a.3\]]pa/_gang chos thams cad chu zla dang mtshungs par rab tu 'tshal cing chos rnams kyi ngo bo nyid sogs pa dang /_'bri bar yang mi mthong ba 'di ni mngon par rdzogs par 'tshang rgya ba'o/_/byang chub sems dpa' nam mkha'i blo gros gzhon nur gyur pas gsol pa/_gang gi sems dang sems 
[\[199a.4\]]las byung ba la/_mun pa dang /_snang ba dang /_skye ba dang /_'jig pa dang /_'phel ba dang /_'bri ba thams cad mi 'byung ba 'di ni mngon par rdzogs par 'tshang rgya ba'o/_/byang chub sems dpa' byams pas gsol pa/_gang gnas pa la gnas pa na khams gsum pa la gnas 
[\[199a.5\]]pa'i tshangs pa la mi dmigs/_mnyam par mi bgyid pa 'di ni mngon par rdzogs par 'tshang rgya ba'o/_/byang chub sems dpa' blo gros mi zad pas gsol pa/_gang 'khor gsum yongs su dag pas pha rol tu phyin pa rnams la mi dmigs pa'i tshul gyis rab tu goms par bgyid cing /_
[\[199a.6\]]mi chags mi skyo ba 'di ni mngon par rdzogs par 'tshang rgya ba'o/_/byang chub sems dpa' 'jam dpal gzhon nur gyur pas gsol pa/_bcom ldan 'das gang chos thams cad la mi chags mi skyo zhing chos zab mo'i tshul yang rab tu 'tshal te/_gang rab tu 'tshal ba de yang mi len mi 'dor/_
[\[199a.7\]]sdud par mi bgyid/_bral bar mi bgyid cing /_chos gang la yang sogs pa'am/_'bri ba'am/_rig pa'am/_rnam par grol ba'am/_'jig pa'am/_bri ba'am/_'phel ba yang mi bskyed la/_dngos po dag la rnam par mi rtog pas kun nas nyon mongs par mi 'gyur ba 'di 
[\[199b\]]
[\[199b.1\]]ni mngon par rdzogs par 'tshang rgya ba ste/_tshul gcig po 'dis thams cad mkhyen pa'i ye shes mngon par rdzogs par 'tshang rgya'o/_/de nas byang chub sems dpa' ltad mo can gyis smras pa/_'jam dpal de bzhin nyid la 'jug pa'i tshul 'di ltar zab mo stong pa nyid bsgom 
[\[199b.2\]]pa'i tshul 'di gcig gis thams cad mkhyen pa'i ye shes mngon par rdzogs par 'tshang rgya na kun tu sbyor ba dang /_rab tu sbyor bar ci dgos/_'jam dpal gyis smras pa/_lta ba mi bzad pa dang bral zhing yang dag pa'i lta bar sgro 'dogs pa yang med pa dang /_g.yo med cing drang por sgro 
[\[199b.3\]]'dogs pa yang med pa dang /_sdig pa dang bral zhing bla ma la rim gro bya bar sgro 'dogs pa yang med pa dang /_bka' blo bde bar sgro 'dogs pa yang med pa dang /_yang dag pa'i 'tsho bar sgro 'dogs pa yang med pa dang /_kun tu sbyor ba thams cad dang bral bar sgro 'dogs pa 
[\[199b.4\]]yang med pa dang /_sems can thams cad la khro ba dang snying rje bar sgro 'dogs pa yang med pa dang /_ston pa gsum du sgro 'dogs pa yang med pa dang /_mi slu ba'i dge ba'i chos su sgro 'dogs pa yang med pa dang /_rnam par ma zhi bar sgro 'dogs pa yang med pa dang /_dam 
[\[199b.5\]]pa'i chos bsrung bar sgro 'dogs pa yang med pa dang /_sems can thams cad yongs su mi gtong bar sgro 'dogs pa yang med pa dang /_dngos po thams cad yongs su gtong bar sgro 'dogs pa yang med pa dang /_sems can nyam chung ba stobs la rab tu dgod par sgro 'dogs pa 
[\[199b.6\]]yang med pa dang /_'jigs pa'i skyabs mi 'jigs par sgro 'dogs pa yang med pa dang /_lam ngan par zhugs pa rnams nan tan la gzud par sgro 'dogs pa yang med pa dang /_bzod pa dang des par sgro 'dogs pa yang med pa dang /_'dzin pa thams cad la chags pa'i mtshan 
[\[199b.7\]]nyid du sgro 'dogs pa yang med pa dang /_rdul dang mun pa'i phung po thams cad spong bar sgro 'dogs par yang med pa dang /_bsngo ba'i 'bras bu rnam par smin pa thams cad rnam par spong bar sgro 'dogs par yang med pa 'di dag ni rigs kyi bu thams cad mkhyen pa'i ye shes kyi sbyor ba nyi shu ste/_
[\[200a\]]
[\[200a.1\]]yi ge dang /_skad dang /_sgra dang /_smra ba dang /_brjod pa'i tshig rab tu dbye ba thams cad kyi de bzhin nyid shes pa la 'jug pas thams cad mkhyen pa'i ye shes kyi sbyor ba'o/_/gzhan mu stegs can gyi tshig gi de bzhin nyid la 'jug pa dang /_spyod pa thams 
[\[200a.2\]]cad kyi de bzhin nyid la 'jug pa dang bsod nams thams cad dang /_shes rab kyi pha rol tu phyin pa la sbyor ba'i de bzhin nyid la 'jug pa dang /_len pa dang /_skye ba dang /_'jig pa thams cad kyi de bzhin nyid la 'jug pa dang /_rnam par thar pa gsum dang /_gnas dang /_rgyu dang /_
[\[200a.3\]]las dang /_chos thams cad kyi de bzhin nyid la 'jug pas de bzhin gshegs pa'i bka' thams cad shes nas thams cad mkhyen pa'i ye shes kyi sbyor ba khong du chud par 'gyur ro/_/byang chub sems dpa' ltad mo can gyis smras pa/_'jam dpal de de bzhin te/_nam chos zab 
[\[200a.4\]]mo'i tshul 'di rtogs pa de'i tshe/_chos gang ston pa dang /_gang la ston pa dang /_don dang /_tshig dang /_yi ge gang dag gis ston pa dang /_rab tu ston pa'i chos gang yang mi mthong ste/_gang rab tu spong ba dang /_gang bsgom pa dang /_gang kun shes par 'gyur ba'i chos de dag 
[\[200a.5\]]thams cad brjod du med pa'i tshul gyis de bzhin nyid la 'jug ste/_des thams cad mkhyen pa'i ye shes khong du chud par 'gyur ro/_/bcom ldan 'das kyis bka' stsal pa/_legs so legs so/_/rigs kyi bu tshul gcig gis thams cad mkhyen pa'i ye shes thob pa de khyod kyis legs 
[\[200a.6\]]par smras so/_/de ci'i phyir zhe na/_thams cad la chags pa med pa'i dngos po yin pas chos thams cad ni sgro btags pa med pa dang /_ma skyes pa dang /_mi 'jig pa'i mtha' can dang /_ma rig pa dang /_mya ngan las 'das pa mi skye ba'i yang dag pa'i mtha' can dang /_nam mkha' 
[\[200a.7\]]dang /_mya ngan las 'das pa'i mi skye ba'i yang dag pa'i mtha' can dang /_chos thams cad ni brjod du med pa'i mtha' can dang /_sems can thams cad kyang de lta bu yin pa dang /_chos thams cad ni rdzas med pa'i mtha' can dang /_dus gsum dang /_khams gsum dang /_phung po 
[\[200b\]]
[\[200b.1\]]thams cad ni ci yang med pa'i mtha' can dang /_'du byed gsum ni stong pa nyid kyi mtha' can dang /_chos kyi phung po dang /_rnam par smin pa'i phung po dang /_sogs pa dang /_'bri ba'i phung po ni rdzas med pa'i mtha' can du yongs su brjod do/_/stong pa nyid dang /_yang dag pa'i mtha' 
[\[200b.2\]]dang /_brjod du med pa'i don dang /_chos thams cad kyi don gyi chos thams cad dang ldan pa'i byang chub sems dpa' sems dpa' chen po ni thams cad mkhyen pa'i ye shes la 'jug go/_/thams cad mkhyen pa'i ye shes thob pa lung bstan pa 'di bshad pa'i tshe bdud kyi bu mo dang /_
[\[200b.3\]]bdud kyi bu tshogs kyi 'khor nyi khris mi skye ba'i chos la bzod pa thob ste/_lus rags pa spangs nas yid kyi lus rnyed do/_/gzhan nyi khri brgyad stong gis ni mi skye ba'i chos la bzod pa thob par gyur to/_/lha dang mi dkrigs phrag dgu bcu rtsa gnyis ni byang chub sems dpa'i bzod pa 
[\[200b.4\]]dang /_ting nge 'dzin dang /_gzungs sna tshogs thob par gyur to/_/de nas byang chub sems dpa' sems dpa' chen po mi skye ba'i chos la bzod pa thob pa nyi khri po de dag gis bcom ldan 'das la lha'i me tog gis gtor/_rab tu gtor nas/_bcom ldan 'das kyi zhabs la mgo bos 
[\[200b.5\]]phyag 'tshal te 'di skad ces gsol to/_/bcom ldan 'das 'di ltar mi dge ba'i grogs po dang 'grogs pa'i dbang gis sems can rnams bsod nams thams cad sogs pa'i dge ba'i rtsa ba yid la mi bgyid pa la gzigs su gsol/_bcom ldan 'das kyis bka' stsal pa/_'di 
[\[200b.6\]]ni las kyi rkyen yin par blta'o/_/de nas bcom ldan 'das kyis ngo mtshar du 'gyur ba'i sems can rnams the tsom gcad pa'i phyir sngon byung ba 'di gsungs so/_/rigs kyi bu sngon byung ba 'das pa'i dus na bskal pa chen po dpag tu med pa 'das pa de'i tshe de'i dus na gling bzhi pa'i 'jig rten 
[\[200b.7\]]gyi khams 'di nyid du snang ba 'chang ba zhes bya ba'i bskal pa chen po la skye dgu'i tshe lo drug khri brgyad stong thub ste/_de'i tshe de'i dus na de bzhin gshegs pa 'od zhi spos snang dpal zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[201a\]]
[\[201a.1\]]ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das byung ste/_nyon mongs pa can snyigs ma lnga'i dus su gyur pa na/_'khor bzhi la theg pa gsum dang ldan pa'i chos ston to/_/yang de'i tshe gling bzhi la dbang ba'i 'khor los sgyur 
[\[201a.2\]]ba'i rgyal po ud pa la'i gdong zhes bya ba byung ste/_de nas dus gzhan zhig gi tshe rgyal po ud pa la'i gdong btsun mo'i 'khor dang g.yog dang dpung gi tshogs dang bcas te de bzhin gshegs pa 'od zhi spos snang dpal gang na ba der song nas phyin pa dang /_bcom ldan 'das kyi zhabs la mgo 
[\[201a.3\]]bos phyag 'tshal te/_bcom ldan 'das la me tog sna tshogs kyis gtor cing sil snyan sna tshogs dang /_bdug pa sna tshogs dang /_spos sna tshogs kyis mchod pa byas nas lan gsum bskor te/_bcom ldan 'das dge slong gi dge 'dun dang bcas pa'i zhabs la mgo bos phyag 'tshal 
[\[201a.4\]]nas tshigs su bcad pa 'di dag gis mngon par bstod do/_/lha dang klu la sogs pa'i yon tan gyis/_/mngon par rab bstod nyes pa mang sel ba/_/nor bdun gyis ni 'gro la phan mdzad pa/_/gang gis blo gros zhi dang ldan gyur gsungs/_/'gro ba'i mun sel zhi ba'i sgron me 
[\[201a.5\]]mdzad/_/'chi 'pho na rga skye ba mya ngan 'joms/_/'gro ba ngan song lam las rab bzlog pa/_/gang gis bdud kyi lam las thar pa gsungs/_/rigs kyi bu de nas de bzhin gshegs pa 'od zhi spos snang dpal des rgyal po ud pa la'i gdong la 'di skad ces bka' stsal to/_/
[\[201a.6\]]skyes bu dam pa chos gsum dang ldan na byang chub sems dpa' blo gros zhi ba yin te/_gsum gang zhe na/_'di lta ste/_lhag pa'i bsam pas sems can thams cad la snying brtse ba dang /_ma lta bur sems can thams cad kyi sdug bsngal rab tu zhi bar bya ba la brtson pa dang /_chos 
[\[201a.7\]]thams cad la srog med pa dang /_gso ba med pa dang /_gang zag med pa dang /_tha dad du dbyer med cing mnyam par yongs su rtog pa ste/_skyes bu dam pa chos gsum po de dag dang ldan na byang chub sems dpa' blo gros zhi ba yin no/_/rgyal po chen po gzhan yang chos gsum dang ldan na/_
[\[201b\]]
[\[201b.1\]]skyes bu dam pa bdud kyi zhags pas mi zin cing bdud kyi lam las thar te/_gsum gang zhe na/_'di lta ste/_sems can thams cad la mi khro zhing klan ka mi tshol ba yin/_sems can thams cad la mtshungs par sbyin gnas su 'du shes pa yin/_chos thams cad la tshul gcig tu 
[\[201b.2\]]yongs su rtog ste/_'di ltar chos thams cad nam mkha' dang mtshungs shing bcos su med pa/_tha dad pa ma yin pa/_ma skyes pa/_ma byung ba/_ma 'gag pa ste/_chos thams cad nam mkha' lta bur rdzas kyi mtshan nyid dang bral bar mi dmigs pa'i tshul gyis rab tu rtog pa'o/_/
[\[201b.3\]]rgyal po chen po chos gsum po de dag dang ldan na skyes bu dam pa bdud kyi zhags pas mi zin cing bdud kyi lam las thar pa yin no/_/de nas de'i tshe rgyal po ud pa la'i gdong gi btsun mo dam pa lha mdzes zhes bya ba bud med brgyad khri bzhi stong gis yongs su bskor zhing mdun du bdar nas de 
[\[201b.4\]]bzhin gshegs pa 'od zhi spos snang dpal ga la ba der song ste phyin nas/_bcom ldan 'das de bzhin gshegs pa 'od zhi spos snang dpal de la me tog sna tshogs kyis gtor te/_tshigs su bcad pa 'di dag gsol to/_/mi mnyam yon tan 'dzin pa rab rib med mdzad pa/_/ji ltar 
[\[201b.5\]]bud med las ni ngan song spangs pa yi/_/skyes par 'dir 'gyur 'chi 'pho sel ba bka' stsol cig_/rab mchog phan pa mdzad pa myur du yid kyang thul/_/dam pa'i 'gros bzhud bde gshegs rab zhi dga' mdzad pa/_/bcom ldan ji lta bur na bud med skyes par 'gyur/_/'dul mchog gzhan 
[\[201b.6\]]la phan mdzad myur du bshad par gsol/_/bdag gi blo gros thibs po 'dir ni bsal bar gsol/_/'jig rten 'di na mi mnyam mnyam pa dge sbyong mchog_/rab grags yon tan mang po dran dang 'dul ba 'dzin/_/ci nas 'di nyid du ni skyes par bdag 'gyur bar/_/rab rib mi mnga' bde 'gro 
[\[201b.7\]]'chi med lam myur gsungs/_/rigs kyi bu dag de skad ces gsol pa dang /_de bzhin gshegs pa 'od zhi spos snang dpal des btsun mo dam pa lha mdzes la 'di skad ces bka' stsal to/_/che zhe rnam grangs gang gis bud med dag bud med kyi dngos po myur du brjes te sngon 'phangs pa'i bud med 
[\[202a\]]
[\[202a.1\]]kyi dngos po myur du ma lus par zad par 'gyur zhing /_bla na med pa'i mya ngan las 'das pa chen po'i bar du rang gi smon lam ma gtogs par bud med du skye ba 'dzin par mi 'gyur ba'i rnam grangs yod do/_/che zhe de la rnam grangs gang gis bud med myur du skyes par 'gyur zhing /_
[\[202a.2\]]sngon 'phangs pa'i bud med kyi dngos po myur du ma lus par zad par 'gyur ba'i rnam grangs de gang zhe na/_che zhe de la rin po che tog ces bya ba'i gzungs/_rdzu 'phrul chen mo/_phan yon chen mo/_mthu chen mo 'di lta ste/_bud med kyi dngos po thams cad zad par byed cing lus dang /_ngag 
[\[202a.3\]]dang /_sems kyi gnas ngan len gyi sdug bsngal rnam par smin pa ma lus par zad par byed do/_/rin po che'i tog gi gzungs 'di thos ma thag tu bud med rnams kyi bud med kyi dngos po ma lus par 'gyur te/_bud med kyi dbang po mi snang zhing skyes pa'i dbang por skye bar 'gyur/_skyes pa 
[\[202a.4\]]gzugs bzang po yan lag thams cad tshang bar 'gyur/_drang zhing zhib pa shes pa la mkhas par 'gyur/_lus dang /_ngag dang /_yid kyis legs par byas pa'i las kyi mtha' dang ldan zhing legs par spyad pa spyod pa dang /_dgra thams cad thul bar 'gyur ro/_/gang gi tshe 'di dang tshe 
[\[202a.5\]]rabs phyi ma la lus dang /_ngag dang /_yid kyi sdug bsngal ba myong bar 'gyur ba'i nyes par byas pa'i las kyi 'bras bu rnam par smin pa de yongs su zad par 'gyur te/_mtshams med pa byed pa dang /_dam pa'i chos spong ba dang /_'phags pa la skur pa 'debs pa dag ma gtogs par de dag gi 
[\[202a.6\]]bud med kyi dngos po'i lhag ma lus de nyid la yongs su zad par 'gyur ro/_/lus dang /_ngag dang /_yid kyi gnas ngan len gyi rnam par smin pa/_tshe gzhan la bud med kyi dngos po 'grub par byed pa'i sa bon sdug bsngal rnam par smin pa myong bar 'gyur ba'i las kyi sgrib pa'i sa bon gyi rgyu 
[\[202a.7\]]'thun pa ri rab tsam yang ma lus par yongs su zad par 'gyur ro/_/de ci'i phyir zhe na/_'di lta ste/_sems can rnams kyi sdug bsngal rnam par smin pa'i las yongs su zad par bya ba dang /_dge ba'i rtsa ba rnam par spel ba'i phyir 'das pa'i de bzhin gshegs pa dgra bcom pa yang dag par 
[\[202b\]]
[\[202b.1\]]rdzogs pa'i sangs rgyas thams cad kyis kyang rin po che tog gi gzungs 'di bshad de byin gyis brlabs so/_/gcig la gcig rjes su dgyes so/_/mngon par bstod do/_/bsngags so/_/rab tu bsngags so/_/de ltar phyogs bcu na da ltar byung ba'i de bzhin gshegs pa dgra 
[\[202b.2\]]bcom pa yang dag par rdzogs pa'i sangs rgyas gang dag bzhugs te 'tsho zhing gzhes pa'i sangs rgyas bcom ldan 'das de dag thams cad kyang rang rang gi sangs rgyas kyi zhing de dag na sems can rnams kyi nyes par byas pa'i las yongs su zad par bya ba dang /_dge ba'i rtsa ba rnam par 'phel bar 
[\[202b.3\]]bya ba'i phyir rin po che tog gi gzungs 'di 'chad de rab tu bsngags pa'i bar du mdzad do/_/gang dag ma 'ongs pa'i dus na phyogs bcu'i sangs rgyas kyi zhing so sor 'byung ba'i de bzhin gshegs pa dgra bcom pa yang dag par rdzogs pa'i sangs rgyas de dag kyang sems can rnams kyi sdug bsngal 
[\[202b.4\]]rnam par smin pa'i las yongs su zad par bya ba dang /_dge ba'i rtsa ba rnams spel ba'i phyir/_rin po che tog gi gzungs 'di 'chad par 'gyur te/_rab tu bsngags pa'i bar du mdzad par 'gyur ro/_/da ltar nga yang rin po che tog gi gzungs 'di 'chad de/_phyogs bcu na da ltar byung ba'i de 
[\[202b.5\]]bzhin gshegs pa rin po che tog gi gzungs 'di 'chad pa rnams la yang rjes su yi rang ngo /_/bsngags so/_/rab tu bstod do/_/che zhe rgyal po rgyal rigs spyi bo nas dbang bskur ba skye bo'i nang na mthu dang dbang thob pa gang la las rin po che tog gi gzungs 'di glegs bam du bris te 'chang na/_
[\[202b.6\]]rgyal po rgyal rigs spyi bo nas dbang bskur ba de'i snyan pa dang /_sgra dang tshigs su bcad pa phyogs bcur rgya cher grags par 'gyur te/_gzugs kyi khams thams cad kyi bar du sgra dang /_snyan pa rgya chen pos gang bar 'gyur ro/_/lha dang /_klu dang /_gnod sbyin dang /_dri za dang /_lha ma yin 
[\[202b.7\]]dang /_nam mkha' lding dang /_mi 'am ci dang /_lto 'phye chen po bye ba khrag khrig brgya stong du ma rgyal po rgyal rigs spyi bo nas dbang bskur ba de bsrung ba dang /_bskyab pa dang /_sba ba'i phyir phyi bzhin 'brang zhing gnas so/_/de'i yul thams cad du 'thab mo dang /_rtsod pa dang /_mu ge dang /_nad 
[\[203a\]]
[\[203a.1\]]dang /_pha rol gyi dmag tshogs dang /_dus ma yin pa'i rlung dang /_char pa dang /_grang ba dang /_tsha ba'i nyes pa rab tu zhi bar 'gyur ro/_/gnod sbyin dang /_srin po dang /_seng ge dang /_ma he dang /_glang po che dang /_spyang ki ma rungs pa thams cad kyang gnod par mi 'gyur/_
[\[203a.2\]]dug dang /_kha ba dang /_tsha ba dang /_snum med pa dang /_ro med pa dang /_rtsub pa'i sdug bsngal ba reg na mi bde bar 'gyur ba'i nyes pa thams cad kyang rab tu zhi bar 'gyur ro/_/nor dang /_'bru dang /_sman dang /_'bras bu dang /_'dab ma dang /_me tog thams cad kyang 
[\[203a.3\]]rab tu skye zhing rnam par 'phel te snum pa dang /_ro zhim por 'gyur ro/_/gal te rgyal po rgyal rigs spyi bo nas dbang bskur ba g.yul du nye bar gnas pa'i tshe rin po che tog gi gzungs 'di'i glegs bam rgyal mtshan gyi rtse mo la btags na/_rgyal po rgyal rigs spyi bo nas dbang bskur ba des pha 
[\[203a.4\]]rol gyi dmag tshogs thub par 'gyur ro/_/de ste rgyal po rgyal rigs spyi bo nas dbang bskur ba g.yul du zhugs pa gnyi ga rin po che tog gi gzungs 'di'i glegs bam rgyal mtshan gyi rtse mo la thogs na/_de gnyis gcig la gcig dga' zhing 'thun par byed par 'gyur ro/_/de ltar rin 
[\[203a.5\]]po che tog gi gzungs 'di yon tan dang /_phan yon mang ngo /_/grong ngam/_grong khyer ram/_grong rdal la lar mi'am/_rkang bzhi pa dag na'am dus ma yin par 'chi ba'am/_gnod pa zhig der byung na der rin po che tog gi gzungs 'di glegs bam la byas te mchod pa'i yo byad cher sbyar 
[\[203a.6\]]te bzhag la/_shin tu khrus byas shing lus rab tu byugs te gos sar pa bgos nas tshangs par spyad de/_seng ge'i khri me tog sna tshogs kyis gtor ba/_dri sna tshogs kyis bdugs pa/_ro bro ba sna tshogs kyis bskor ba la 'dug la/_der rin po che tog gi gzungs 'di'i glegs bam bklags 
[\[203a.7\]]na der nad dang dus ma yin par 'chi ba thams cad rab tu zhi bar 'gyur ro/_/der 'jigs shing spu zing zhes byed pa dang /_ltas ngan pa thams cad med par 'gyur ro/_/bud med gang la la bu 'dod na des khrus byas te gos sar pa bgos la tshangs par spyod de/_me tog dang /_phreng ba dang /_
[\[203b\]]
[\[203b.1\]]spos dang /_byug pas glegs bam de mchod la/_bdag nyid kyang stan me tog sna tshogs kyis gtor ba/_dri sna tshogs kyis bdugs pa/_ro bro ba sna tshogs kyis bskor ba la 'dug nas rin po che tog gi gzungs 'di bklags na des bu rnyed par 'gyur ro/_/de bla na med pa'i yongs su 
[\[203b.2\]]mya ngan las 'das pa'i bar du sems can yongs su smin par bya ba'i phyir rang gi smon lam ma gtogs par de nyid de'i bud med du gyur pa'i tha ma yin no/_/che zhe rin po che tog gi gzungs 'di las tha na tshigs su bcad pa gcig tsam gang la la'i rna lam du grags pa na tha na [{]ri dgas [,]ri dwags [}]dang bya'ang 
[\[203b.3\]]rung ste/_de dag thams cad bla na med pa yang dag par rdzogs pa'i byang chub las phyir mi ldog par 'gyur ro/_/rigs kyi bu dag de'i tshe de bzhin gshegs pa 'od zhi spos snang dpal gyi zhabs g.yas pa'i mthe bos la reg par mdzad de/_de bzhin gshegs pa shAkya thub pas kyang de'i tshe sangs 
[\[203b.4\]]rgyas kyi zhing 'dir sa chen po rnam pa drug tu g.yos par byin gyis brlabs nas phyogs bcu dag gi lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum dang /_
[\[203b.5\]]mi dang /_mi ma yin pa grangs med dpag tu med pa rnams shin tu skrag pa skyes par gyur to/_/sangs rgyas kyi zhing mi mjed 'di thams cad kyang snang bas rgya cher khyab par gyur te/_lag mthil lta bur mnyam par 'dug cing /_de'i tshe na ri dang /_shing dang /_rtsig pa dang /_ri rab dang /_
[\[203b.6\]]khor yug dang /_khor yug chen po yang mi snang bar gyur to/_/lha dang /_klu dang /_gnod sbyin de dag kyang sa g.yos pa dang /_snang ba des skrag pa skyes par gyur te/_bcom ldan 'das kyi mthus phyogs bzhir bltas pa dang /_de dag thams cad kyis mda' rgyang gang tsam na de bzhin 
[\[203b.7\]]gshegs pa shAkya thub pa mthong nas/_de dag ngo mtshar du gyur te thal mo sbyar nas de bzhin gshegs pa shAkya thub pa de la blta'o/_/de nas bcom ldan 'das de bzhin gshegs pa shAkya thub pa des 'di skad ces bka' stsal to/_/rigs kyi bu gang gi tshe de bzhin gshegs pa 'od zhi spos snang 
[\[204a\]]
[\[204a.1\]]dpal gyi zhabs g.yas pa'i mthe bos la reg pa na yang 'di bzhin du de'i tshe sa g.yos par gyur/_de'i tshe 'di bzhin du sangs rgyas kyi zhing 'di yang lag mthil bzhin du mnyam par 'dug_/'di bzhin du snang ba dang sa g.yo bas skrag pa skyes te/_lha dang /_mi dang /_lha 
[\[204a.2\]]ma yin thams cad phyogs bzhir blta zhing mda' rgyang gang tsam na de bzhin gshegs pa 'od zhi spos snang dpal de mthong nas thal mo sbyar te/_rigs kyi bu dag de'i tshe de bzhin gshegs pa 'od zhi spos snang dpal des rin po che tog gi gzungs 'di gsungs so/_/'di lta ste/_
[\[204a.3\]]dza lo ke/_dza lo ke/_mo ke/_dza li/_dza la/_dza li ni/_dza la pra te/_dza hi li/_ba ra pu ru Sha lak+Sha Na sa mA ru h+ya/_a ma me/_a ma me/_ba ma me/_ba ma me/_na ba me/_ma hA me/_dza ha me/_dza ha me/_dza ha me/_ba ra me/_ba ra me/_ba ba be/_ba ba be/_ba ha be/_bang ga be/_ba dza be/_bA ra 
[\[204a.4\]]bA ra she_/dza la me kha/_ba ra kha/_a la dza hi li/_dzan tu le/_dzan tu mu khe/_ba ha ra/_ba ha ra/_sid+d+hapra te/_nan ti lA/_nan ti na dA lA/_sUr+ya bi ha kha/_tsan dra bi ha kha/_tsak+Shur dz+yo ti sha bi ha kha/_sarba k+Sha ya/_s+t+rI dwA su ra bi ha kha/_dza kha ga_/dza kha ga_/su ra kha ga_/pi ha ma/_a mr-i kha/_a 
[\[204a.5\]]mr-i kha/_a mr-i kha/_a mr-i kha/_a mr-i kha/_a mr-i kha/_a mr-i kha/_a mr-i kha/_mr-i kha/_mr-i kha/_mr-i kha/_bya ba ts+tshe da karma/_du ne du ne/_ud pA da bya bats+tshe da dz+nyA na kr-i ta/_a nu da pA da/_kha ga ne ru ka_/ang gu le/_b+hang gu le/_bi b+hang gu le/_ku la ha/_in dra pa ri bi bA ha/_bya bats+tshe da gar b+ha/_tsa 
[\[204a.6\]]pra ti/_tsa pra ti/_a mo ha/_dar sha ne/_pa ri brta b+ha Sh+ya/_kha sa ma/_kr-i ta/_dz+yo ti kha ga_/dza hi/_dza ha/_dz+yo ti/_ni Sh+ka b+hi ra sa/_b+hi ra sa/_b+hI ra sa/_b+hI ra sa/_b+hI ra dza/_ma tri kra ma/_b+ha ba kr-i pa/_ma ha kr-i pa/_hi le/_hi hi le/_a ru na pra te/_sa ma ya ni Sh+ka/_da ma/_dA na/_d+h+yan a pa rA mrI She/_pha la kuN Da la la khe/_ni brta/_iSh+Ta/_
[\[204a.7\]]b+ha ba karmak+Sha ya/_pra dur b+ha ba/_pu ru Sha twa ma/_a sa ma sa ma/_sa ma ya/_bi b+hid di dz+nyA ta thA ga ta swA hA/_de bzhin gshegs pa shAkya thub pas rin po che tog gi gzungs 'di bshad ma thag tu yang sa chen po g.yos so/_/bdud kyi bu mo lnga brgya tsam po de dag kyang rin po che tog gi 
[\[204b\]]
[\[204b.1\]]gzungs 'di thos ma thag tu mo mtshan mi snang bar gyur te pho mtshan skyes so/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum dag gi bu mo grangs med 
[\[204b.2\]]dpag tu med pa rnams kyang rin po che tog gi gzungs 'di thos ma thag tu mo mtshan mi snang bar gyur te pho mtshan skyes nas/_de dag thams cad kyang bla na med pa yang dag par rdzogs pa'i byang chub las phyir mi ldog par gyur te/_thams cad kyang ma 'ongs pa na bud med kyi dngos po thob 
[\[204b.3\]]par 'gyur ba'i las kyi sgrib pa ma lus pa byang nas/_bud med de dag thams cad kyis thal mo sbyar te/_de bzhin gshegs pa shAkya thub pa de la phyag 'tshal zhing skad chen pos 'di skad ces gsol to/_/de bzhin gshegs pa dgra bcom pa yang dag par rdzogs pa'i sangs rgyas shAkya 
[\[204b.4\]]thub pa ngo mtshar mdzad pa la phyag 'tshal lo phyag 'tshal lo/_/thugs rje chen po gang gis bdag cag da ltar bud med kyi dngos po mi gda' bar gyur cing /_rnam pa thams cad rdzogs pa'i skyes pa'i dngos por gyur pa'i sngon byung ba 'di rgya cher bshad du gsol/_de lta bu'i ngo mtshar dang /_cho 
[\[204b.5\]]'phrul dang /_skyo bas bdag cag bla na med pa yang dag par rdzogs pa'i byang chub tu sems bskyed par bgyi'o/_/bcom ldan 'das sngon byung ba 'di lha dang mi dpag tu ma mchis pa rnams dpang du 'gyur bar bshad du gsol/_de nas bcom ldan 'das de bzhin gshegs pa shAkya thub 
[\[204b.6\]]pas sngon byung ba 'di bshad pa/_bzhin [{]bzangs [,]bzang [}]dag gang gi tshe de bzhin gshegs pa 'od zhi spos snang dpal de'i thad nas rgyal po ud pa la'i gdong gi btsun mo dam pa lha mdzes bud med brgyad khri bzhi stong dang bcas pas rin po che tog gi gzungs 'di thos te/_thos ma thag tu btsun mo dam 
[\[204b.7\]]pa lha mdzes dang /_bud med brgyad khri bzhi stong de dag mo mtshan mi snang bar gyur te pho mtshan skyes pa de'i tshe de bzhin du lha'i bu mo nas mi'i bu mo'i bar du grangs med/_dpag tu med pa dag rin po che'i tog gi gzungs 'di thos ma thag tu bud med kyi dbang po mi snang bar gyur nas skyes pa'i dbang po 
[\[205a\]]
[\[205a.1\]]skyes te/_bud med de dag thams cad ma 'ongs pa na bud med kyi dngos po thob par 'gyur ba'i las kyi sgrib pa ma lus par byang ngo /_/gang gi tshe rgyal po ud pa la'i gdong gi btsun mo dam pa lha mdzes btsun mo'i 'khor dang g.yog tu bcas pa phor gyur pa de'i tshe rgyal po ud 
[\[205a.2\]]pa la'i gdong des bu thu bo gling bzhi la dbang ba'i 'khor los sgyur ba'i rgyal por dbang bskur bas dbang bskur te/_bu stong du gcig gis ma tshang ba dang /_skyes bu chen po lha mdzes dang bcas/_lha mdzes kyang skyes bu chen po brgyad khri bzhi stong dang bcas/_gzhan yang srog chags dgu khri 
[\[205a.3\]]nyis stong dang bcas te khyim nas byung ste/_de bzhin gshegs pa 'od zhi spos snang dpal de'i thad du skra dang /_kha spu bregs/_gos ngur smrig bgos te yang dag par dad pas khyim nas khyim med par rab tu byung ngo /_/rab tu byung nas kha ton la dga' zhing tshul bzhin yid la byed pa la brtson 
[\[205a.4\]]par gyur to/_/de nas de na srog chags bye ba mang po 'di snyam du sems te/_ci'i phyir 'khor los sgyur ba'i rgyal po rab tu byung snyam nas/_de dag phan tshun 'di skad ces smra'o/_/dge sbyong 'di ni bdud kyi las la brtson pa ste/_g.yo can sgyu ma bdud kyi las dang ldan pas chos 'di 
[\[205a.5\]]ston cing la la ni pho mtshan med par byas/_la la ni mo mtshan med par byas/_la la ni skra dang kha spu bregs/_la la ni gos tshon can bskon/_la la ni gos dkar po bskon/_la la ni lhar skye bar ston/_la la ni mir skye bar/_la la ni dud 'gro'i skye gnas su skye bar/_la la ni [{]yi dgas [,]yi dwags [}]su 
[\[205a.6\]]skye bar/_la la ni sems can dmyal bar skye bar/_la la ni 'chi 'pho dang /_skye ba med par bya ba'i chos ston to/_/bdud kyi las kyi lam la brtson zhing bud med bsgyur ba'i sgyu dang ldan pa dge sbyong 'od zhi spos snang dpal de dge sbyong gi gzugs kyis rab tu slu ba yin gyis bdag cag 'di nas 
[\[205a.7\]]dong ste/_de'i gzugs dang rtags 'dzin pa yang mi mthong ba dang /_de'i tshig kyang cung zad kyang mi thos par 'dod do/_/de nas de nyid na shor ba gzhon nu'i tshul zhes bya ba zhig yod pa des tshig 'di skad ces smras so/_/kho bo'i chung ma dang /_g.yog mo dang bu mo gang yin pa de dag 
[\[205b\]]
[\[205b.1\]]thams cad kyang dge sbyong ma rungs pa 'dis mo mtshan med par byas te/_skyes pa'i dbang por sprul nas thams cad kyi mgo bregs te gos tshon can bskon nas kho bo gcig pu mya ngan gyis non te/_tha na bdag cag thams cad 'dus la gang du dge sbyong ma rungs pa/_dge sbyong sgyu ma bdud kyi 
[\[205b.2\]]zhags pa la brtson pa 'di'i sgra dang /_skad kyang mi thos na mthong ba lta smos kyang ci dgos pa'i ri khrod nyam nga bar 'dong gis tshur shog ces byas pa dang /_de dag thams cad dga' ste de bzhin no zhes zer ro/_/de nas shor ba gzhon nu'i tshul dang /_the tshom du gyur pa'i srog chags bye ba 
[\[205b.3\]]khrag khrig brgya stong mang po dang lhan cig tu de nas dong ste/_yul mtha' 'khob kyi ri khrod nyam nga bar drang srong gi cha byad kyis spyad pa spyod cing sems can de dag la 'di skad ces chos ston to/_/'khor la las thar ba yang med/_legs par byas pa dang /_nyes par byas pa'i las kyi 'bras 
[\[205b.4\]]bu rnam par smin pa yang med na/_der chad par smra ba'i dge sbyong bdud kyi las kyi lam la brtson pa zhig byung gis/_gang dag de la blta ba'i phyir 'gro ba dang /_gang dag gus par smra ba dang /_gang dag de'i chos nyan pa de dag sems g.yengs pa yin te/_de dag mgo bregs/_khyim nas phyung /_
[\[205b.5\]]gos tshon can bskon/_dur khrod du spyad pa spyod du bcug_/slongs mo ba'i spyod pa la 'dzud/_zan za gcig par byed/_lta ba mi bzad pa'i yid dang ldan pa dang /_rtag tu yid 'byung bar byed/_dben par gnas pa la dga' ba dang /_gnas khang du bcug_/'dod pa'i dga' ba'i glu gar dang /_
[\[205b.6\]]phreng ba dang /_dri dang /_byug pa dang /_rgyan dang /_lhab lhub dang /_'khrig pa'i chos dang /_chang ra ro bar 'gyur ba'i btung ba spangs shing smra ba nyung bar byed de/_de lta bu'i dge sbyong gi gzugs kyis chad par smra ba/_bdud kyi las la brtson pa de sems can rnams kyi dgrar gyur pa zhig byung ste/_
[\[205b.7\]]dge sbyong gau ta ma de'i byed pa ni sngon ma thos ma mthong ba yin par kho bos rtogs so zhes des srog chags bye ba khrag khrig brgya stong mang po de lta bu'i sdig pa can gyi lta ba 'dzin du bcug go/_/de nas dus gzhan zhig na dge sbyong chen po ud pa la'i gdong gis thos pa/_ga shed kyi ri khrod na kha cig 
[\[206a\]]
[\[206a.1\]]bdag nyid kyang lam ngan par zhugs shing gzhan yang lta ba mi bzad pa 'dzin du 'jug ste/_dkon mchog gsum la mi snyan pa sgrogs so zhes thos nas de 'di snyam du sems so/_/bdag gis sems can 'di dag sdig pa'i lta bar song ba las yongs su thar bar ma byas 
[\[206a.2\]]shing yang dag pa'i lta ba la ma bkod na bdag dge sbyong du gyur pa don med do/_/ma 'ongs pa'i dus na ldongs par gyur pa'i 'jig rten du bdag ji ltar bla na med pa yang dag par rdzogs pa'i byang chub tu mngon par rdzogs par 'tshang rgya bar bya/_ji ltar rab tu nyam thag par gyur pa'i bdud 
[\[206a.3\]]bzhi'i zhags pas bcing bas bcings pa'i sems can rnams yongs su dgrol bar nus snyam ste/_de nas dge sbyong chen po ud pa la'i gdong rtul ba che zhing brtan pa/_snying rje chen po dang ldan pas de bzhin gshegs pa 'od zhi spos snang dpal la zhus te/_srog chags brgya stong du mas 
[\[206a.4\]]bskor cing mdun du bdar nas mtha' 'khob kyi grong dang /_grong khyer dang /_grong rdal dang /_ri dang /_ri brag nyam nga ba'i gnas de dang de dag na spyad pa spyod cing de dang de dag tu sems can de dag la ci nas sems can de dag sdig pa'i lta bar song ba las bzlog ste/_yang dag pa'i lta ba la 
[\[206a.5\]]btsud nas bla na med pa yang dag par rdzogs pa'i byang chub tu bkod/_gzhan la la ni rang sangs rgyas kyi theg par smon pa la/_la la ni nyan thos kyi theg pa la/_la la ni 'bras bu la bkod/_la la ni rab tu phyung /_la la ni dge bsnyen gyi sdom pa la/_la la ni za gcig pa la/_la 
[\[206a.6\]]la ni dus khrims pa la/_la la ni skyabs gsum du 'gro ba la bkod pa de lta bur chos bstan to/_/bud med dag la ni rin po che tog gi gzungs 'di bshad de/_bud med kyi dngos po las bsgyur nas skyes pa la bkod do/_/srog chags mang po gang de bzhin gshegs pa la the tshom du gyur 
[\[206a.7\]]pa de dag thams cad kyang sdig pa'i lta bar song ba de las bzlog ste/_nyes pa 'chags su bcug nas bla na med pa yang dag par rdzogs pa'i byang chub la bkod do/_/de bzhin gshegs pa 'od zhi spos snang dpal de nyid la phul nas rab tu phyung ngo /_/shor ba gzhon nu'i tshul ni ma gtogs te/_
[\[206b\]]
[\[206b.1\]]des 'di ltar ud pa la'i gdong 'dis bdag gi 'khor rnams bslus te khrid kyis/_bdag gis kyang 'di bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing der bdud byas te/_'di ltar mngal na 'dug pa tshun chad 'di la rnam par 'tshe'o/_/
[\[206b.2\]]de nas phyis btsas nas kyang gzhon nu rtsed mo byed pa dang /_bzo'i las kyi mtha' dang /_klog cing 'dug pa dang /_dga' ba'i rtsed mo'i phyir btsun mo'i 'khor gyi nang du song ba nas byang chub kyi shing drung du byang chub kyi snying po la 'dug gi bar du skrag par bya'o/_/bgegs bya'o/_/byang chub thob 
[\[206b.3\]]nas kyang bstan pa gzhig par bya'o zhes smon lam btab bo/_/de nas dge sbyong ud pa la'i gdong gis shor ba gzhon nu'i tshul gyis smon lam de ltar brtul te btab pa la mthu chen po dang 'bad pa drag pos dad par byas te sdig pa'i lta ba thibs po de las bzlog nas nyes pa 'chags su 
[\[206b.4\]]bcug ste/_bla na med pa yang dag par rdzogs pa'i byang chab tu sems bskyed du bcug go/_/de nas shor ba gzhon nu'i tshul rab tu dul zhing dad pa skyes nas 'di skad du snying rje chen po dang ldan pa khyod gang gi tshe bla na med pa yang dag par rdzogs pa'i byang chub mngon par rdzogs par sangs 
[\[206b.5\]]rgyas pa de'i tshe byang chub thob nas bdag bla na med pa yang dag par rdzogs pa'i byang chub tu lung bstan du gsol zhes smon lam btab bo/_/bzhin [{]bzangs [,]bzang [}]dag de'i tshe de'i dus na gang gis de bzhin gshegs pa 'od zhi spos snang dpal de 'khor dang bcas pa la mchod pa dang rim gro rnam pa du 
[\[206b.6\]]ma byas nas srog chags bye ba khrag khrig brgya stong du ma dang bcas te khyim nas byung nas rab tu byung zhing /_srog chags bye ba khrag khrig brgya stong du ma ni sdig pa'i lta bar song ba las bzlog ste/_theg pa gsum la bkod/_sems can dpag tu med pa ni 'bras bu la bkod/_bud med bye ba 
[\[206b.7\]]khrag khrig brgya stong tshad med pa ni skyes pa thob par byas pa'i rgyal po ud pa la'i gdong zhes bya bar gyur pa de gzhan zhig yin pa snyam du khyod the tshom mam/_yid gnyis sam/_som nyi za bar gyur na de ltar mi blta'o/_/de ci'i phyir zhe na/_nga de'i tshe de'i dus na gling bzhi la dbang ba'i 'khor 
[\[207a\]]
[\[207a.1\]]los sgyur ba'i rgyal po ud pa la'i gdong zhes bya bar gyur te/_ngas de lta bu'i skyes bu'i mthu byas so/_/bzhin [{]bzangs [,]bzang [}]dag de'i tshe de'i dus na btsun mo dam pa lha mdzes zhes bya ba gang gis dge sbyong thob par gyur pa de gzhan yin snyam du the tshom mam/_yid gnyis sam/_
[\[207a.2\]]som nyi za bar gyur na de ltar mi blta'o/_/de ci'i phyir zhe na/_byang chub sems dpa' sems dpa' chen po byams pa de'i tshe de'i dus na de btsun mo dam pa lha mdzes zhes bya bar gyur to/_/bzhin [{]bzangs [,]bzang [}]dag de'i tshe de'i dus na the tshom du gyur pa'i srog chags bye ba mang po dang bcas te sangs 
[\[207a.3\]]rgyas la mi snyan pa'i bar du zer ba shor ba gzhon nu'i tshul zhes bya ba de gzhan yin snyam du khyod the tshom mam/_yid gnyis sam/_som nyi za bar gyur na de ltar mi blta'o/_/de ci'i phyir zhe na/_bdud sdig can 'di nyid de'i tshe de'i dus na shor ba gzhon nu'i tshul zhes bya bar gyur te/_gang 
[\[207a.4\]]de'i tshe ngas de'i 'khor rab tu phyung nas de'i phyir nga la sems rab tu khro ba bskyed nas phyis smon lam btab ste/_khyod nam bla na med pa yang dag par rdzogs pa'i byang chub mngon par rdzogs par sangs rgyas pa de'i tshe khyod kyis bdag bla na med pa yang dag par rdzogs pa'i byang chub tu lung ston cig 
[\[207a.5\]]ces byas so/_/rigs kyi bu dag khyed kyis kyang bcom ldan 'das de bzhin gshegs pa 'od zhi spos snang dpal de la ma dad cing ma bsdams pa'i tshig smras te/_sdig pa'i lta bar song ba bzung nas/_ngas khyed sdig pa'i lta bar song ba de las kun thar bar byas te rab tu phyung nas/_de tshun chad 
[\[207a.6\]]khyed kyis sangs rgyas stong phrag mang po la bsnyen bkur byas te/_de dag la mchod pa dang rim gro byas/_de dag las chos mnyan te smon lam btab nas pha rol tu phyin pa drug spyad de/_khyed lus dang /_ngag dang /_yid kyi nyes par spyad pa'i las de sngon bskal pa du mar ngan song gsum du sdug 
[\[207a.7\]]bsngal myong ngo /_/las kyi sgrib pa de nyid kyis da ltar bdud sdig can gyi gnas su skyes so/_/rin po che tog gi gzungs 'di sngon byung ba'i le'u 'di bcom ldan 'das de bzhin gshegs pa shAkya thub pas bshad pa na/_bdud kyi bu mo lnga brgya tsam de dag bud med kyi dngos po mi snang bar gyur nas skyes 
[\[207b\]]
[\[207b.1\]]pa'i dngos por gyur te mi skye ba'i chos la bzod pa thob bo/_/lha dang /_mi dang /_lha ma yin du bcas pa'i skye dgu'i sems can bye ba khrag khrig brgya stong grangs med dpag tu med pa dag gis ni bla na med pa yang dag par rdzogs pa'i byang chub tu sems bskyed de/_bla na med pa yang dag par 
[\[207b.2\]]rdzogs pa'i byang chub las phyir mi ldog par gyur to/_/de bzhin du sems can bye ba khrag khrig brgya stong grangs med dpag tu med pa dag ni nyan thos dang rang sangs rgyas kyi theg pa las phyir mi ldog par gyur to/_/lha dang mi'i bu mo grangs med dpag tu med pa dag ni bud med kyi dngos po las 
[\[207b.3\]]gyur te skyes pa'i dngos po rnyed do/_/'dus pa chen po rin po che tog gi gzungs la sngon byung ba'i le'u zhes bya ste gnyis pa'o//_//bam po gsum pa/_de nas rin po che tog gi gzungs 'di de bzhin gshegs pa shAkya thub pas bshad pa de'i tshe thams cad dang ldan 
[\[207b.4\]]pa'i 'jig rten gyi khams mi mjed 'di rgya cher snang bas khyab par gyur te/_sangs rgyas kyi zhing 'di na gling bzhi pa bye ba phrag brgya gang yod pa de dag na 'dod pa'i dbang phyug bdud bye ba phrag brgya gang dag bdud byed pa de dag sangs rgyas kyi mthus dogs pa skyes te/_snang ba chen po 'di gang nas byung zhes 
[\[207b.5\]]gling bzhi pa'i 'jig rten gyi khams 'di la blta zhing bdud sdig can zhes bya ba gang gling bzhi pa'i 'jig rten gyi khams de na gnas pa de bdag cag bas stobs che zhing dbang che la mthu che na/_'di de'i mthu'am snyam nas/_de nas bdud de dag gis bltas na bdud sdig can de mya ngan gyi khang pa na 'dug 
[\[207b.6\]]cing yid rab tu mi dga' ba de mthong ngo /_/de nas bdud bye ba phrag brgya po de dag gling bzhi pa'i 'jig rten gyi khams 'di ga la ba dang bdud sdig can gyi khang pa ga la ba der song ste phyin nas bdud sdig can la 'di skad ces smras so/_/kye 'dod pa'i dbang phyug ci'i phyir thams cad dang ldan pa'i gling 
[\[207b.7\]]bzhi pa'i 'jig rten gyi khams 'di snang bar byas nas/_khyod mya ngan gyi khang par zhugs te 'dug_/de nas 'dod pa'i dbang phyug gis bdud bye ba phrag brgya po de dag la rgyas par smras pa/_kye grogs po dag shes par gyis shig_/shAkya'i rigs las shin tu g.yo dang sgyur ldan pa'i dge sbyong zhig 
[\[208a\]]
[\[208a.1\]]'dir skyes te/_de skyes ma thag tu thams cad dang ldan pa'i 'jig rten gyi khams 'di snang bar byas/_rab tu g.yos par byas/_'khrugs par byas te/_dngangs par byas so/_/'jig rten gyi khams ma lus pa 'di na mkhas pa gang su tshangs pa'i dbang po'am/_
[\[208a.2\]]klu'i dbang po'am/_gnod sbyin gyi dbang po'am/_lha ma yin gyi dbang po'am/_lto 'phye chen po'i dbang po'am/_nam mkha' lding gi dbang po'am/_mi 'am ci'i dbang po nas/_gzhan yang mi dang mi ma yin pa'i bar du mkhas pa su yang rung /_de dag thams cad de la mchod pa'i 
[\[208a.3\]]phyir 'dong ngo /_/lo drug gi bar du gcig pu gnyis su med par 'dug ste/_mtshan nyid med pa'i sgyu ma bsgrubs pas kho bos kyang rang gi stobs kun bstan par 'dod nas sde dang g.yog bye ba phrag sum cu rtsa drug dang de'i drung du dong ste kun tu bskor nas bdud kyi stobs dang /_rnam par 'phrul pa dang 
[\[208a.4\]]rdzu 'phrul dang /_brtson 'grus dang /_pha rol gnon pa thams cad bstan kyang de'i spu'i khung bu gcig kyang dngangs shing 'jigs par bya ma nus na stan de las bskyod pa lta ci smos/_bgegs gzhan bya bar lta ga la nus te/_dmangs des de lta bu'i sgyu shin tu bstan cing sa g.yo bar byas pas kho 
[\[208a.5\]]bo sde dang bcas te pham nas shing bcad pa bzhin du sa'i steng du lhung ngo /_/de der 'dug ste de 'dra ba'i mtshan nyid med pa'i sgyu ma bsgrubs nas 'di ltar bdud kyi yul thams cad zil gyis mnan te/_rig pa bsgrubs nas stan de las langs te sems can rnams la rab tu bstan nas gling bzhi pa'i 
[\[208a.6\]]'jig rten gyi khams 'di na sems can su mkhas shing shes pa de dag kyang de lta bu'i sgyus 'dun par byas te/_de dag gi sems dang /_'gro ba drug tu skye ba dang /_'gro ba yang kho bos mi shes so/_/gang dag de la skyabs su dong ba de dag gi spu'i khung bu gcig tsam yang dngangs pa dang 'khrugs par 
[\[208a.7\]]kho bos byed ma nus na de la slu ba'am bskyod par lta ga la nus te/_deng kho bo'i g.yog mo lnga brgya dang /_bu nyi khri'i tshogs kyi 'khor dang bcas te/_dge sbyong gau ta ma dmangs de la skyabs su dong nas chos nyan pa'i phyir de'i mdun na 'khod de/_kho bos de dag de dang phral bar ma nus so/_/de'i phyir 
[\[208b\]]
[\[208b.1\]]stobs dang ldan pa/_bsod nams dang ldan pa/_shes pa dang ldan pa/_dbang phyug dang ldan pa khyod kho bo'i grogs gyis dang /_shAkya'i bu dmangs de srog dang dbral lo/_/de la sems can gang dag skyabs su song ba de dag thams cad kyang rnam par gzhig par bya'o/_/dge sbyong g.yo sgyu 
[\[208b.2\]]can nag po'i phyogs pham par byas te/_bdud kyi phyogs dkar po snang bar byas la/_de phyin chad bde ba la reg par gnas par bya'o/_/de nas bdud me 'od ces bya bas 'dzam bu'i gling 'di gang na de bzhin gshegs pa bzhugs shing chos 'chad pa la bltas pa dang /_de nas bdud me 'od kyis 
[\[208b.3\]]bcom ldan 'das kyi sku mthong /_sgra dbyangs dang ldan pa'i chos ston pa thos so/_/mthong nas de spu zing zhes byed cing dngangs par gyur te/_de nas des bdud sdig can de la 'di skad ces smras so/_/ma lus zhing na 'di ni gzugs bzang mchog_/bsod nams shes pas ring nas gnas 
[\[208b.4\]]gtsang ste/_/nyon mongs rnam grol lam ldan yun ring lon/_/srid pa kun zad mya ngan rnams las thar/_/khyod kyang mi rigs khro ba'i dbang ma 'gro/_/gtso mchog 'di ni srid pa gsum na skyabs/_/'di la zhe sdang cung zad su skyed pa/_/de ni rmongs shing bde ba nyams par 'gyur/_/
[\[208b.5\]]de nas gzhan yang bdud mu khyud bzang po zhes bya bas bdud sdig can la 'di skad ces smras so/_/de ni 'phrul chen bsod nams rab kyi mtshan/_/mi gnas 'gro ba kun las rab tu thar/_/sdug bsngal ma lus zad pa'i lam ston pa/_/bdud brgya kun gyis gtse bar bya mi nus/_/sdig can 
[\[208b.6\]]gyis smras pa/_nga yi skye bo dag la dbang byas te/_/khyod kyi skye bo 'di yang de dbang 'gro/_/de yis ring por mi thogs yul stongs byed/_/'u bu cag kyang gang du 'gro bar 'gyur/_/de nas bdud nags kyi rgyal po zhes bya ba des 'di skad ces smras so/_/khyod ni rab tu 'byor par gyur pa'i tshe/_/
[\[208b.7\]]de na khyod kyis rang gi dpa' ba bstan/_/da ni rab tu dpung nyams re chad na/_/de ring ci phyir thams cad mkhyen la sdo/_/bdud ral gri zla ba zhes bya ba des 'di skad ces smras so/_/de ni su la'ang yid kyi khro ba med/_/mi gnas de ni bsam pa nyid kyis gtsang /_/khams gsum dag las 
[\[209a\]]
[\[209a.1\]]thar zhing 'gro ba rgyu/_/de la gzhan gyis gsad par mi nus so/_/sdig can gyis smras pa/_'dod khams 'di na sems can gang 'khod pa/_/'dod la chags shing nga rgyal dregs pas myos/_/de dag nga phyir rtag 'brang phyag brnyan te/_/de dag tshogs pas ci phyir de mi 
[\[209a.2\]]sod/_/de nas bdud sa chu zhes bya ba des 'di skad ces smras so/_/snying po med cing sgyu ma smig rgyu 'drar/_/dngos po kun shes srid pa rnam par brtul/_/srid par ma chags nam mkha'i ngo bo nyid/_/de la bgegs byed nus par ga la 'gyur/_/sdig can gyis smras pa/_mi yi 
[\[209a.3\]]'jig rten 'di na de yang yod/_/bza' btung zhim po sman dang gos rnyed cing /_/tshor ba gsum yang de yi sems la yod/_/ci phyir de la brlag par bya mi nus/_/bdud sred spong zhes bya ba des 'di skad ces smras so/_/sdig can lto 'phye chen po rnams kyis ni/_/rdzu 'phrul bdag cag 
[\[209a.4\]]yul na ci yod pa/_/don grub 'phrul la cha shas mi reg na/_/de la ji ltar brlag par bya bar nus/_/sdig can gyis smras pa/_ngas ni de la zan bcad byas/_/de la rdo ba dag kyang 'phangs/_/de bzhin mi snyan tshig smras nas/_/gnas dag nas kyang rab tu bskyod/_/bdud shes mig 
[\[209a.5\]]ces bya ba des 'di skad ces smras so/_/khyod kyis gang tshe de la bgegs byas tshe/_/de ni khros pas cung zad 'tshig pa'am/_/khyod la khro gnyer bzhin yang bstan byas sam/_/de las khyod kyis tshig ngan mngon thos sam/_/sdig can gyis smras pa/_de ni so sor brtags pas rtag 
[\[209a.6\]]tu bzod/_/'dod chags spangs shing zhe sdang gti mug bral/_/de ni sems can kun la byams sems ldan/_/'dre bar spyod pa la yang de brtag go/_/bdud thub dka' zhes bya ba des 'di skad ces smras so/_/kun sbyor gsum gyi zhags pas gang bcings pa/_/de la bdag cag nan 
[\[209a.7\]]tan bgegs bya mod/_/des ni skyon dang gti mug zhags pa spangs/_/de la ji ltar brlag par bya bar nus/_/sdig can gyis smras pa/_stobs thob khyed cag nga yi grogs yin te/_/khyed rnams bag yod byos la de'u re chos/_/thams cad phyogs su ri yi phreng ba dang /_/sa 'di ma 
[\[209b\]]
[\[209b.1\]]lus byin gyis chur brlab bo/_/mkha' las mi bzad stug pa'i brag char dang /_/lcags kyi phye ma'i phung po rab tu dbab/_/lcags mda' mdung thung spu gri mda' bo che/_/de lus phye mar brlag phyir dbab par bya/_/kun nas rab tu rno ba'i rdo rje dang /_/mdung thung ral gri 
[\[209b.2\]]tho ba rnams phab la/_/'bar ba mngon 'phangs sbyor ba de dag gis/_/shAkya'i bu de thal bar brlag par bya/_/de bzhin du bdud bye ba'i bar du thams cad kyis tshigs su bcad pa smras so/_/de nas bdud de dag thams cad kyis mgrin gcig tu 'di skad ces smras so/_/de bzhin du 
[\[209b.3\]]'dong bar bgyi'o/_/rang rang gi gnas nas go bgos la sde dang g.yog tu bcas te 'dong ngo /_/bdag cag gi rdzu 'phrul dang /_stobs kyi yul de dag thams cad bstan par ni bya na/_dge sbyong gau ta ma de rtsal ci 'dra ba de'i mod la rab tu ston te/_khyod rang gis rigs par 'gyur ro/_/
[\[209b.4\]]de nas bdud bye ba rang rang gi gnas nas go bgos te/_bdud bye ba re re zhing yang g.yog stong stong ya lad rnam pa mang po gyon pa/_lag cha sna tshogs thogs pa/_go cha rnam pa sna tshogs bgos pa dag dang chas te/_de'i nub mo 'das nas 'dzam bu'i gling 'dir phyin te/_yul ang ga ma ga 
[\[209b.5\]]d+hA'i drang thad kyi nam mkha' la 'khod nas gling bzhi pa'i 'jig rten gyi khams 'di na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum gang dag bcom ldan 'das 
[\[209b.6\]]la sems ma dad cing gus par bya ba yid la byed pa med par gyur la/_chos dang dge 'dun la'ang sems ma dad pa yod pa de dag thams cad bdud sdig can gyis bcom ldan 'das bgrongs su bcug nas/_de dag kyang lag cha dang /_go cha sna tshogs dang chas te de nyid na 'khod do/_/
[\[209b.7\]]bdud sdig can ni dbang phyug chen po'i gzugs su bsgyur nas/_drang srong skar ma la dga' ba zhes bya ba dbang phyug chen po la dad pa/_rig pa'i gnas [{]bcwa [,]bco [}]brgyad kyi pha rol tu phyin pa/_rdzu 'phrul gyi yul gyi pha rol tu son pa/_g.yog lnga brgya yod pa/_gangs kyi ri'i ngos la gnas pa 
[\[210a\]]
[\[210a.1\]]de'i mdun du 'dug ste 'di skad ces smras so/_/gau ta ma rigs las skyes pa'i drang srong mchog_/mkhas shing mngon par shes pa dag lag na gnas/_/ang ga ma ga d+hA na der 'dug de ring ni/_/rgyal po'i khab tu nges par bsod snyoms spyod/_/brtan por sna tshogs gsal 
[\[210a.2\]]ba'i gtam rnams kyis/_/de dang khyod du lhan cig smra bar byos/_/der khyod mngon shes dbang po lnga po yang /_/gdon mi za bar rab tu thob par 'gyur/_/de nas bdud sdig can gyis tshigs su bcad pa 'di smras te/_de nyid du mi snang bar gyur nas rang gi gnas su song ste/_rang gi 'khor gyi 
[\[210a.3\]]bdud rnams la bsgo ba/_ngas deng mi mtshungs blos bsams ci 'dra nga las khyod nyon cig_/bdag yul bdud kyi dregs chen 'joms pa'i sgyu de mi ston par/_/rdzu 'phrul mthu dang ldan de shAkya'i bu la rang dgar smra/_/de rtag tshig 'jam slob ma dag la brtse ba bu la ma byams bzhin/_/de yi 
[\[210a.4\]]slob ma rgyags spangs gdon mi za bar snga dro ni/_/grong khyer dag tu g.yeng ba med par mthar gyis rgyu ba na/_/de dag glu gar snyan mchog tshul gyis rang dgar myur du gzungs/_/de thos shAkya'i khyu mchog ci nas yid spro med par bya/_/bdud gzhan zhig gis smras pa/_glang chen rnga mo seng ge 
[\[210a.5\]]ma he stag gtum sgra drag dbyar dus kyi/_/'brug sgra 'byin pa lta bu du ma grong de'i phyi rol myur sprul te/_/bdag cag lag cha mtshon thogs 'dug pa ngo mtshar mngon sum de mthong na/_/bslad cing mi dran rdzu 'phrul stor te de nas tha dad phyogs su 'gro/_/bdud gzhan zhig gis smras pa/_lam srang 
[\[210a.6\]]bzhi mdo rta babs dag na mi sdug gdong [{]mangs [,]mang [}]'khod/_/sna tshogs mtshon rnon mda' chen mda' zhags brla dgas ral gri thogs/_/nam mkha' las kyang mtshon cha'i sgra grag sprin las lce yang 'bebs/_/de nas sa g.yos 'jigs pas dbang med myur du ma rungs 'gyur/_/bdud de dag gis 
[\[210a.7\]]bdud kyi yul gyi stobs dang /_rnam par sprul pa ji lta ba de bzhin du thams cad rgya cher byas so/_/bcom ldan 'das kyis kyang thams cad dang ldan pa'i stong gsum gyi stong chen po'i 'jig rten gyi khams 'di rdo rjer byin gyis brlabs nas bdud kyi sgra yang mi 'byin/_phyogs bzhi na me dang ri yang med/_
[\[210b\]]
[\[210b.1\]]sprin nag po yang med/_dus ma yin pa'i rlung yang med de/_sangs rgyas kyi stobs dang byin gyi rlabs kyis klu gang yang tha na char pa thigs pa gcig tsam yang mi 'bebs so/_/yang de'i tshe nyan thos chen po bzhi snga dro chos gos dang sham thabs bgos/_lhung bzed thogs nas rgyal po'i 
[\[210b.2\]]khab kyi grong khyer chen por bsod snyoms kyi phyir zhugs te/_de nas tshe dang ldan pa shA ri'i bu grong khyer gyi lho phyogs kyi sgo nas rgyal po'i khab kyi grong khyer chen por bsod snyoms kyi phyir zhugs pa dang /_grong khyer gyi sgo de na bdud gzhon nu shin tu dar la bab pa/_byad bzhin bzang ba/_btsun pa'i 
[\[210b.3\]]cha byad dang 'dra ba lnga bcu glu len gar byed cing kun tu rgyu ste/_de dag gis lag pa gnyis kyis tshe dang ldan pa shA ri'i bu la bzung nas srang du rgyug cing glu len gar byed de/_shA ri'i bu la 'di skad ces smras so/_/dge sbyong glu long shig_/dge sbyong gar byos shig_/shA ri'i bus smras pa/_grogs 
[\[210b.4\]]po dag khyed kyis sngon ma thos pa'i glu thos par bya yis nyon cig_/bdud gzhon nu de dag thams cad kyis gcom bskyungs pa dang /_tshe dang ldan pa shA ri'i bu rgyug cing glu'i dbyangs kyis 'di skad ces smras so/_/skye mched dag gis shin tu chog_/skye mched dag gis bdag cag bslus/_/
[\[210b.5\]]skye mched dag ni gsod pa ste/_/skye mched dag gis mthar dbyung ngo /_/phung po byas pas shin tu chog_/phung po byas pas bdag cag bslus/_/phung po byas pa gsod pa ste/_/phung po byas pa ngas mthar dbyung /_/'di lta ste/_ba ha ra/_ba ha ra/_b+ha ra ba ha/_ma ri tsai ba ha/_sa t+ya ba 
[\[210b.6\]]ha A ma ba ha swA hA/_gnas brtan shA ri'i bu rgyug cing /_glu'i dbyangs kyis tshigs su bcad pa 'di dag dang /_gsang sngags kyi tshig 'di dag smras pa dang /_de nas bdud gzhon nu lnga bcu po de dag shin tu dga' ste yid rab tu dad nas 'di skad ces smras so/_/mgon po bdag cag de ring 
[\[210b.7\]]bzod par gsol/_/'gro ba'i gnyen gcig ston pa'i mchog khyod de/_/phung po khyod kyis ji ltar 'jigs bcas bshad/_/bdag cag de ltar rtag tu de mngon sum/_/bdud gzhon nu lnga bcu po de dag thams cad kyis srang gi dbus der tshe dang ldan pa shA ri'i bu'i rkang pa la mgo bos phyag 
[\[211a\]]
[\[211a.1\]]'tshal te/_chos mnyan pa'i phyir de'i mdun du 'dug go/_/de nas maud gal gyi bu grong khyer gyi shar phyogs kyi sgo nas rgyal po'i khab kyi grong khyer chen por bsod snyoms kyi phyir zhugs pa dang /_de nas yang bdud gzhon nu lnga bcu nas glu'i dbyangs kyi bar du ste 'di skad ces 
[\[211a.2\]]smras so/_/khams nyid dag gis shin tu chog_/khams nyid dag gis bdag cag bslus/_/khams nyid dag ni gsod pa ste/_/khams nyid bdag gis mthar dbyung ngo /_/tshor ba dag gis shin tu chog_/tshor ba dag gis bdag cag bslus/_/tshor ba dag ni gsod pa ste/_/
[\[211a.3\]]tshor ba dag gis mthar dbyung ngo /_/sems pa dag gis shin tu chog_/sems pa dag gis bdag cag bslus/_/sems pa dag ni gsod pa ste/_/sems pa bdag gis mthar dbyung ngo /_/'du shes byas pas shin tu chog_/'du shes byas pas bdag cag bslus/_/'du shes byas pa 
[\[211a.4\]]gsod pa ste/_/'du shes byas pas ngas mthar dbyung /_/'khor ba dag gis shin tu chog_/'khor ba dag gis bdag cag bslu/_/'khor ba dag ni gsod pa ste/_/'khor ba bdag gis mthar dbyung ngo /_/'di lta ste/_A ma ba/_A ma ba/_A ma ba/_A ra dza/_na ra dza ha sha ma mya tha/_sha ma mya tha 
[\[211a.5\]]ga gan ba swA hA/_tshe dang ldan pa maud gal gyi bu chen po rgyug cing glu'i dbyangs kyis tshigs su bcad pa 'di dag dang /_gsang sngags kyi tshig 'di dag smras pa dang /_de nas bdud gzhon nu lnga bcu po de dag shin tu dga' ste yid rab tu dad nas 'di skad ces smras so/_/'phrul ldan sbas pa 'phags 
[\[211a.6\]]lam thub dbang sras/_/'khor ba'i nyes la mnyam lta chos kyi sgron/_/sdig spangs bdag cag ri mo gus pa skyes/_/sangs rgyas chos mchog dge 'dun deng skyabs so/_/bdud gzhon nu lnga bcu po de dag thams cad kyis srang gi dbus der tshe dang ldan pa maud gal gyi bu chen po'i rkang pa la mgo 
[\[211a.7\]]bos phyag 'tshal te/_chos mnyan pa'i phyir de'i mdun du 'dug go/_/de nas tshe dang ldan pa byams ma'i bu gang po grong khyer gyi byang phyogs kyi sgo nas rgyal po'i khab kyi grong khyer chen por bsod snyoms kyi phyir zhugs pa dang /_de nas yang bdud gzhon nu lnga bcu nas glu'i dbyangs kyi bar du ste 'di skad ces 
[\[211b\]]
[\[211b.1\]]smras so/_/reg pa byas pas shin tu chog_/reg pa byas pas bdag cag bslus/_/reg pa byas pas gsod pa ste/_/reg pa bdag gis mthar dbyung ngo /_/bdag po dag gis shin tu chog_/bdag po dag gis bdag cag bslus/_/bdag po dag ni gsod pa ste/_/bdag po 
[\[211b.2\]]bdag gis mthar dbyung ngo /_/'khor ba dag gis shin tu chog_/'khor ba dag gis bdag cag bslus/_/'khor ba dag ni gsod pa ste/_/'khor ba dag gis mthar dbyung ngo /_/srid pa kun gyis shin tu chog_/srid pa kun gyis bdag cag bslus/_/srid pa kun ni gsod 
[\[211b.3\]]pa ste/_/srid pa kun ni ngas mthar dbyung /_/'dod pa'i dga' bas shin tu chog_/'dod pa'i dga' bas bdag cag bslus/_/'dod pa'i dga' bas gsod pa ste/_/'dod pa'i dga' ba ngas mthar dbyung /_/grogs dag tshe 'di myur 'gro ste/_/ri gzar chu drag mgyogs 'dra na/_/
[\[211b.4\]]byis pa'i skye bos mi shes te/_/mi mkhas gzugs kyi dregs pas myos/_/de bzhin du sbyar te/_mi mkhas sgra yi dregs pas myos/_/mi mkhas dri yi dregs pas myos/_/mi mkhas ro yi dregs pas myos/_/mi mkhas reg gi dregs pas myos/_/grogs dag tshe 'di myur 'gro ste/_/
[\[211b.5\]]ri gzar chu drag mgyogs 'dra na/_/byis pa'i skye bos mi shes te/_/mi mkhas chos kyi dregs pas myos/_/mi mkhas phung po'i dregs pas myos/_/mi mkhas khams kyi dregs pas myos/_/mi mkhas longs spyod dregs pas myos/_/mi mkhas bde ba'i dregs pas myos/_/
[\[211b.6\]]mi mkhas rigs kyi dregs pas myos/_/mi mkhas 'dod pa'i dregs pas myos/_/grogs dag tshe 'di myur 'gro ste/_/ri gzar chu drag mgyogs 'dra na/_/byis pa'i skye bos mi shes te/_/mi mkhas kun gyi dregs pas myos/_/'di lta ste/_kharga ba/_kharga ba/_kharga ba/_mun nyi ni/_
[\[211b.7\]]A brta/_bi brta/_kha brte/_pra ma ar+Tha/_dz+yo ti ra brta swa hA/_tshe dang ldan pa byams ma'i bu gang po rgyug cing glu'i dbyangs kyis bdud kyi bu rnams la tshigs su bcad pa 'di dag dang /_gsang sngags kyi tshig 'di dag smras pa dang /_de nas bdud gzhon nu lnga bcu po de dag shin tu dga' ste/_
[\[212a\]]
[\[212a.1\]]yid rab tu dga' nas 'di skad ces smras so/_/khams rnams sgyu ma smig rgyu 'dra ba dang /_/'tsho ba'i 'jig rten rtog pas bskyed pa dang /_/zhi ba'i lam yang khyod kyis nye bar bstan/_/mchog sbyin dkon mchog gsum la skyabs su mchi/_/bdud gzhon 
[\[212a.2\]]nu lnga bcu po de dag thams cad kyis srang gi dbus der tshe dang ldan pa byams ma'i bu gang po'i rkang pa la mgo bos phyag 'tshal te/_chos mnyan pa'i phyir de'i mdun du 'dug go/_/yang de'i tshe tshe dang ldan pa rab 'byor nub phyogs kyi sgo nas rgyal po'i khab kyi grong khyer chen por bsod snyoms kyi phyir 
[\[212a.3\]]zhugs pa dang /_grong khyer gyi sgo de na bdud gzhon nu shin tu dar la bab pa/_byad bzhin bzang ba btsun pa'i cha byad 'chang ba lnga bcu glu len gar byed cing kun tu rgyu ba de dag gis lag pa gnyis kyis tshe dang ldan pa rab 'byor la bzung nas srang du rgyug cing glu len gar byed de/_rab 'byor la 'di 
[\[212a.4\]]skad ces smras so/_/dge sbyong glu long shig_/dge sbyong gar byos shig_/rab 'byor gyis smras pa/_grogs po dag khyed cis sngon ma thos pa'i glu thos par bya yis nyon cig_/de dag gis gcom bskyungs pa dang /_tshe dang ldan pa rab 'byor rgyug cing glu'i dbyangs kyis 'di skad 
[\[212a.5\]]ces smras so/_/dngos po thams cad mi rtag sgyu ma chu bur bzhin/_/'dus byas g.yo ba'i rang bzhin gang la'ang rtag pa med/_/smig rgyu mthong nas zhig bzhin de la ther zug med/_/chos kun myur du 'jig par blo dang ldan pas shes/_/sdug bsngal chos gzir byis pa thams cad 
[\[212a.6\]]gar chags pa/_/reg kun sdug bsngal khur yin tshor ba dag kyang med/_/ji ltar dad pa byang chub lam bsgom bsten byed pa/_/de ltar sdug bsngal kun thar byed grogs gang yang med/_/chos kun mtshan nyid gcig ste 'du shes spangs pa dge/_/bdag med ldan pas spyod kun rdzas 
[\[212a.7\]]kyi mtshan nyid bdag_/srog dang gso ba gang zag dang ni byed pa med/_/bdud kyi g.yo dag thong la sems ni byang chub bsngos/_/nam mkha'i glog bzhin dbang po dag la rnam shes 'byung /_/reg dang tshor dang sems pa thams cad bdag med de/_/tshul bzhin brtags na rdzas ni ci yang yod ma 
[\[212b\]]
[\[212b.1\]]yin/_/byis pa'i sde rnams bslus pas 'khrul 'khor bzhin du 'jug_/phung por thams cad tshul bzhin brtags na byed pa med/_/yang dag mtha' ni stong zhing mtha' rnams kun dang bral/_/byang chub lam spyod des ni 'dren pas byang chub brnyes/_/rmongs med chos nyid 'di ni chos 
[\[212b.2\]]su skyob pas gsungs/_/'di lta ste/_su mun de/_bi mun de/_sun da dza ti/_si li si li si li/_a ba si li/_a ba ha si li/_ta tha tA si li/_b+hu ta ko Ti si li swA hA/_tshe dang ldan pa rab 'byor rgyug cing glu'i dbyangs kyis tshigs su bcad pa 'di dag dang /_gsang sngags kyi tshig 'di 
[\[212b.3\]]dag smras pa dang /_de nas bdud gzhon nu lnga bcu po de dag shin tu dga' ste/_yid rab tu dad nas 'di skad ces smras so/_/sdig pa'i grogs kyi dbang song 'di 'dra'i chos ma thos/_/gti mug mi shes dngos pos sdig las ci bgyis pa/_/rgyal ba'i sras la bdag cag mngon sum 
[\[212b.4\]]deng bshags na/_/'gro la phan phyir sangs rgyas nyid du smon dge 'debs/_/bdud gzhon nu lnga bcu po de dag thams cad kyis srang gi dbus der tshe dang ldan pa rab 'byor gyi rkang pa la mgo bos phyag 'tshal te/_chos mnyan pa'i phyir de'i mdun du 'dug go/_/yang de'i tshe na sangs rgyas kyi mthus 
[\[212b.5\]]srang de dpag tshad brgya tsam du go skabs yangs par snang ste/_srang de'i dbus na gnas brtan shA ri'i bu ni byang phyogs su bltas te 'dug_/maud gal gyi bu chen po ni nub phyogs su bltas te 'dug_/gang po ni lho phyogs su bltas te 'dug_/rab 'byor ni shar phyogs su bltas te 'dug nas 
[\[212b.6\]]gcig nas gcig tu dpag tshad phyed phyed tsam na 'khod do/_/nyan thos chen po bzhi po de dag gi dbus kyi sa'i phyogs na khru lnga bcus 'khor ba'i pad ma chu ba ni 'dzam bu'i chu bo'i gser/_'dab ma ni bai dUr+ya sngon po/_/ze ba ni dpal gyi snying po/_/snying po ni mu tig_/dri ni lha'i spos las lhag pa/_
[\[212b.7\]]'jig rten las 'das pa'i dge ba'i rtsa ba las skyes pa zhig byung ste/_pad mo de las snang ba byung ngo /_/snang ba des stong gsum gyi stong chen po'i 'jig rten gyi khams snang bar gyur te/_srang de na pad ma de 'phang du mi gsum gyi khrun tsam du snang ngo /_/rgyal chen bzhi'i ris kyi lha'i bar du ni pad 
[\[213a\]]
[\[213a.1\]]ma de'i 'phang du lha'i dpag tshad lnga bcu par snang ngo /_/sum cu rtsa gsum pa'i lha'i nang du ni pad ma de'i 'phang du ni dpag tshad brgya par snang ngo /_/'og min gyi lha'i bar du ni pad ma de'i 'phang dpag tshad phyed par snang ngo /_/pad ma de'i 'dab ma dag las tshig dang don dang tshigs 
[\[213a.2\]]su bcad pa sna tshogs byung ste/_sems can gang dag sa 'di la gnas pa de dag gis tshigs su bcad pa 'di dag thos so/_/sangs rgyas zhing 'dir gang zag sdig pa med pa gcig skyes pa/_/gcig pus bdud kyi sde ni dpung dang bzhon par bcas pa bcom/_/sangs rgyas dpa' bo 
[\[213a.3\]]gcig gis chos kyi 'khor lo rab tu bskor/_/nyag gcig 'gro ba dag la phan phyir byon pa the tshom med/_/mkhas pa bstan bcos tshul mang rig pa chos don mthar 'dod pa/_/tshul shes pang nas skyes dang nye rgyal mchog 'dir ston pas btul/_/'gro ba kun la phan don rig 
[\[213a.4\]]mkhas dam chos gsung ba che/_/thub pa smra mchog 'jig rten kun gyis mchod pas de ring gshegs/_/dus gsum gshegs pa ston pa dge sbyong rgyal po bslab gsum 'chang /_/tshad med chos don rig pa mi dang lhar bcas 'gro ba skyob/_/'jig rten don dang phan spyod mkhas pa ye 
[\[213a.5\]]shes chen po'i sgron/_/dam pa gsung ba dri ma gsum spangs de ring 'dir kun ston/_/sdug bsngal phongs pa'i 'gro ba thams cad rnam grol zhing /_/'jig rten don slad mi bsnyel blo gros mnga' bas spyad/_/ma rig pa yis bsgribs pa'i mig can dag la yang /_/dam pa'i chos kyis 
[\[213a.6\]]mig ni ji bzhin rab tu sbyin/_/thams cad ldan pa'i 'khor 'di 'dir ni tshogs 'gyur gyis/_/don gyi dam pa gzigs pa gzugs bzang mchog mnga' la/_/stobs dang ldan zhing mchog dang mchog ma yin mkhyen pa/_/smra ba'i seng ge ring por mi thogs 'dir gshegs so/_/'gro 
[\[213a.7\]]ba sdug bsngal rgya mtshor gnas pa gzigs nas ni/_/dbang po drug gi sdom pa'i mchog la rab gnas shing /_/mngon par shes pa drug mkhyen drug gi rjes 'brang ba/_/de ni chos kyi rnga chen brdung du yang dag gshegs/_/dbang po drug gi grong khyer gnas rnams rab 'joms pa/_/don 
[\[213b\]]
[\[213b.1\]]mchog dran pa drug gi kha lo sgyur dbang po/_/pha rol chos drug mchog rnams rab tu bshad pa'i phyir/_/drug gi sa bon smra ba'i seng ge 'dir gshegs so/_/'dod pa na spyod pa'i lha'i ris drug gi bar du pad ma de las tshigs su bcad pa 'di dag byung ngo /_/khyed cag tshogs te de ring dga' 
[\[213b.2\]]ba spyod/_/bag med sems pa srid dang rgyags pas bsgribs/_/rtag tu rmongs shing dga' ba'i skom gyis myos/_/bag med gyur pas bde gshegs mchod mi byed/_/'dod pa mi rtag chu yi zla ba bzhin/_/skye dgu'i 'khor ba'i zhags pa shin tu sra/_/dga' ba dag la bag med 
[\[213b.3\]]ma thar ba/_/nam yang mya ngan 'da' bar mi 'gyur ro/_/rtag tu bag med zhi ba'i phyir mi 'jug_/dge dang mi dge sngon byas ma mthong ngam/_/rga dang na 'chi'i 'jigs pas kun zin cing /_/khyed cag ngan song sa la rab tu zhugs/_/sbyin dang dul dang kun sdom bag yod la/_/sten 
[\[213b.4\]]cig sngon gyi legs byas rnams kyang srungs/_/'dod pa mi gtsang mtha' med kun spongs la/_/bde bar gshegs pa'i skyabs su nye bar dong /_/song ste de yi bka' la rab tu nyon/_/legs bshad de ni khyod kyi don chen te/_/shes rab rnam grol rab tu zhi ba'i rgyu/_/dam pa'i chos ldan 
[\[213b.5\]]mnyan pa don chen no/_/gzugs na spyod pa'i lha'i ris bcu drug gi bar du pad ma de'i 'dab ma las tshigs su bcad pa 'di lta bu 'di dag byung ngo /_/mnyam gzhag bsam gtan dga' ba nyon mongs med/_/rab tu bsgrims te chos la rnam par bsgoms/_/ma 'khrul sems dang rnam par thar 
[\[213b.6\]]'dod pas/_/zhe sdang rab tu spangs pa'i blo gyis shig_/rnam pa bcu gsum mtshan ma bstan pa yi/_/bzod pa mchog la rnam par bsgom par gyis/_/des ni na dang rga las thar ba yi/_/shin tu rnam thar myur du thob par 'gyur/_/gang rnams gzugs kyi rnam rtog srog la chags/_/ther 
[\[213b.7\]]zug rtag pa bdag brtan dngos por lta/_/de dag gi ni skye ba'i rgyun mi 'chad/_/de rnams ngan song sa la shin tu 'bab/_/rtag tu khams gsum bdag med rdzas med cing /_/byed med rang dbang med par rnam bltas nas/_/rjes su 'thun pa'i bzod pa gang sgom pa/_/de dag 'gro ba kun las 
[\[214a\]]
[\[214a.1\]]thar bar 'gyur/_/skye dang 'jig 'grol chos 'di thams cad la/_/nam mkha' 'dra bar gang rnams sgom byed pa/_/de dag 'chi med rga med na ba'ang med/_/ngan 'gro med cing mi sdug phrad pa'ang med/_/gang rnams dbang po dag la yid mi chags/_/lam de mchog 
[\[214a.2\]]ste shin tu dag pa yin/_/da ltar shAkya seng ge 'di bzhin du/_/bdud rnams bzhi po rnam par 'joms par 'gyur/_/gang dag g.yo ba btul nas gnyis spang phyir/_/ci yang med cing mtshan ma kun spangs pa/_/tshul gcig rnam par sgom par byed pa rnams/_/de dag la ni 
[\[214a.3\]]lam mchog 'di bshad do/_/bdag po med cing byed pa med gyur par/_/chos 'di thams cad stong par bsgoms nas su/_/smon pa spangs na bla na med pa yi/_/byang chub nam mkha'i rang bzhin reg par 'gyur/_/de lta bu'i don gyi tshig gis chos kyi sgra de dag byung bas 'jig rten gyi 
[\[214a.4\]]khams 'dir mi dang mi ma yin pa de dag tshogs te/_srang gi dbus na pad ma de 'khor bar 'dug go/_/'og min gyi lha grangs med dpag tu med pa'i bar du 'og min nas babs nas chos mnyan pa'i phyir pad ma de'i khor yug tu 'khod do/_/bdud sdig can gyis tshigs su bcad pa de dag thos nas 
[\[214a.5\]]kun tu bltas te/_rgyal po'i khab kyi grong khyer chen po'i srang gi dbus na pad ma de las 'di lta bu'i tshigs su bcad pa dag byung ste/_chos mnyan pa'i phyir mi bye ba khrag khrig brgya stong grangs med dpag tu med pa dag gis pad ma de 'khor bar 'khod pa mthong ngo /_/de nas bdud sdig can gyis steng 
[\[214a.6\]]du bltas na 'dod pa na spyod pa'i lha drug gi gnas thams cad na yang chos mnyan pa'i phyir lha bye ba khrag khrig brgya stong grangs med dpag tu med pa dag gis pad ma de 'khor bar 'khod pa mthong ngo /_/de nas bdud sdig can rab tu sdug bsngal zhing yid mi bde nas yid la gcags te/_spu zing zhes 
[\[214a.7\]]byed par gyur cing /_lus rngul te lus 'dar nas nam mkha' la rgyug cing skad chen pos bos te bdud gzhan la 'di skad ces smras so/_/mi 'gyur yid kyis nga yi tshig nyon la/_/nga la stobs med bdag yul 'dir dbang med/_/thub stobs yon tan shin tu dri med de/_/skye bo brtan phyir 'jig 
[\[214b\]]
[\[214b.1\]]rten 'dir 'dug go/_/lha mi dga' ba'i dam pa 'dir byung ste/_/'gro mchog ma lus nges par nye bar dong /_/bde gshegs tshig la skom zhing rab tu dga'/_/yon tan rab mchog zhi ba'i lam du 'gro/_/'di ni 'jig rten gsum po slu ba dge sbyong sgyu yin te/_/lha mi mang po thams cad yid gcig 
[\[214b.2\]]pad ma 'khor bar 'dug_/da ni 'jigs pa'i skad phyung myur du ri yi char phob ste/_/ci nas bdud kyi sde btsan mtshon gyis deng bcom 'dir brlag gyis/_/de nas bdud gzhan zhig gis bdud sdig can la 'di skad ces smras so/_/bdag gi phan byed tshig 'di nyon cig khyod kyi chos rig na/_/bdag 
[\[214b.3\]]sde brlag pa mthong yang zhi bar ci yi phyir mi 'gro/_/bde gshegs gzi brjid sku dang dpal 'chang gzugs mthong bdag cag myos/_/sangs rgyas 'dren pa ma gtogs 'di na skyabs rab mchog gzhan med/_/de nas bdud gzhan zhig rab tu ngu zhing gdong mchog tu khro bas non pas bdud sdig can la 
[\[214b.4\]]'di skad ces smras so/_/log pa'i lam du zhugs shing lam dman pa/_/bdag gi stobs mthu med pa'ang mi shes sam/_/'dren pa la yang gang phyir khyod sdo ba/_/ngo mi tsha 'am 'dzem par mi bya 'am/_/bdag cag stobs ni shin tu brlag par 'gyur/_/sangs rgyas mthu yis 'gro ba ma lus 
[\[214b.5\]]pa/_/pad ma'i drung du nye bar der 'dong ste/_/chos thos tshim pas lus kyang shin tu dag_/bdag cag rnam par 'jigs shing skrag gyur te/_/lus ni dri nga stobs dang brtson 'grus stor/_/ci tsam skad cig brlag par ma gyur pa/_/de yi bar du thub dbang skyabs su 'dong /_/de nas bdud gzhan 
[\[214b.6\]]zhig gis thal mo sbyar te 'di skad ces smras so/_/sdig can khyod ni chos kyi spyod pa spangs shing sdig byed dga'/_/sangs rgyas mgon 'di 'gro ba'i phan don mkhas shing dge ba'i mchog_/grong khyer 'dir byon bdag cag myur du dga' zhing dang bas blta/_/'jig rten gsum mchod srog chags 
[\[214b.7\]]kun gyi sman la skyabs su 'dong /_/de nas nam mkha' de nyid nas bdud dbyangs kyi blo gros zhes bya ba des sgra chen por 'di skad ces smras so/_/khyed kun tshogs pas gus shing dga' ldan nga yi tshig nyon cig_/sdig pa'i lta ba kun bzlog lus btud ngag yid 'thun spyod de/_/khro spangs rab dga' thub 
[\[215a\]]
[\[215a.1\]]pa'i gsung mchog la yang dga' dad bskyed/_/sangs rgyas mngon sum rnyed dka' skyabs dong de ring gus par mchod/_/de nas skad cig de nyid la bdud thams cad nam mkha' las babs nas/_rgyal po'i khab kyi grong khyer gyi sgo rin po che sna bdun las byas te/_bdud la la ni 'khor 
[\[215a.2\]]los sgyur ba'i rgyal po'i cha byad du bdag nyid mngon par sprul nas/_bcom ldan 'das la mchod pa'i phyir 'bad cing 'khod do/_/la la ni tshangs pa'i cha byad du/_la la ni dbang byed kyi cha byad du/_la la ni dbang phyug chen po'i cha byad du/_la la ni sred med kyi bu'i cha byad du/_la la ni dga' ldan pa'i 
[\[215a.3\]]cha byad du/_la la ni 'thab bral ba'i cha byad du/_la la ni brgya byin gyi cha byad du/_la la ni sum cu rtsa gsum pa'i cha byad du/_la la ni gzhon nu'i cha byad du/_la la ni rnam thos kyi bu'i cha byad du/_la la ni 'phags skyes po'i cha byad du/_la la ni mig mi bzang gi cha byad du/_la la ni yul 
[\[215a.4\]]'khor srung gi cha byad du/_la la ni rgyal chen bzhi pa phal pa'i cha byad du/_la la ni nyi ma'i cha byad du/_la la ni zla ba'i cha byad du/_la la ni skar ma'i cha byad du/_la la ni lha ma yin gyi cha byad du/_la la ni nam mkha' lding gi cha byad du/_la la ni mi'am ci'i cha byad du/_la la ni lto 'phye chen po'i 
[\[215a.5\]]cha byad du/_la la ni rin po che'i cha byad du/_la la ni gser gyi rgyan gyi cha byad du/_la la ni rin po che sna tshogs kyi cha byad du/_la la ni rin po che'i shing ljon pa chen po'i cha byad du/_la la ni rgyal rigs kyi cha byad du/_la la ni gzhan mu stegs can gyi cha byad du/_la la ni 'khor lo rin po che'i cha 
[\[215a.6\]]byad du/_la la ni nor bu rin po che'i cha byad du/_la la ni glang po rin po che sa srung gi bu'i cha byad du/_la la ni rta'i rgyal po sprin gyi shugs can gyi cha byad du/_la la ni bud med rin po che'i cha byad du/_la la ni tshong dpon btsun pa'i cha byad du/_la la ni blon po rin po che'i cha byad du bdag nyid mngon par sprul te/_
[\[215a.7\]]bcom ldan 'das la mchod pa bya ba'i phyir 'khod do/_/la la ni sngo zhing kha dog sngo la phyang 'phrul dang /_rgyan dkar pos brgyan par bdag nyid mngon par sprul te/_bcom ldan 'das la mchod pa bya ba'i phyir gdugs dang /_rgyal mtshan dang /_ba dan dmar po dang /_mu tig gi phreng ba thogs shing 'phang du ta 
[\[215b\]]
[\[215b.1\]]la'i srid tsam gyi nam mkha'i dkyil na 'khod do/_/la la ni dkar zhing kha dog dkar la phyang 'phrul dang /_spud pa kha dog le brgan te gdugs dang /_rgyal mtshan dang /_ba dan ser po dang /_mu tig gi phreng ba thogs shing 'khod do/_/la la ni le brgan kha dog le brgan la gser gyi gos dang /_phyang 
[\[215b.2\]]'phrul dang /_lhab lhub ste/_gdugs dang /_rgyal mtshan dang /_ba dan mthing ga thogs shing 'khod do/_/la la ni dmar zhing kha dog dmar la mu tig dkar po'i char 'bebs so/_/la la ni dkar zhing kha dog dkar la mu tig dmar po'i char 'bebs so/_/la la ni lha'i drang srong gi kha dog tu 
[\[215b.3\]]bdag nyid mngon par sprul nas/_nam mkha' las me tog gi char mngon par 'bebs so/_/la la ni bcom ldan 'das kyi nyan thos kyi gzugs su mngon par sprul nas/_nam mkha' las lha'i spos sna tshogs kyi char 'bebs so/_/la la ni dri za'i kha dog gis lha'i sil snyan sna tshogs rdung ngo /_/
[\[215b.4\]]la la ni lha'i bu mo'i kha dog gis rin po che sna tshogs kyi snod du spos chu thogs te sa la chag chag 'debs so/_/la la ni mching bu nag po lta bu'i kha dog ste spos sna tshogs kyis rab tu bdug par byed do/_/la la ni lha'i bu'i cha byad kyis gar byed cing glu'i dbyangs 'byin to/_/la la ni kha dog sna tshogs 
[\[215b.5\]]kyis bcom ldan 'das ga la ba de logs su thal mo sbyar te bcom ldan 'das la bstod do/_/bdud dang bdud kyi 'khor la la ni bcom ldan 'das phyogs ga la bzhugs pa de logs su mngon par phyogs te/_bcom ldan 'das la mchod pa bya ba'i phyir rin po che rnam pa sna tshogs thogs so/_/
[\[215b.6\]]la la ni srang dang /_khang pa dang /_khyim dang /_skar khung dang /_rta babs dang /_bsil khang dang /_lam gyi bzhi mdo dang /_sum mdo dang /_khang pa brtsegs pa dang /_sgo khang dang /_shing khang dang /_gzhal med khang rnams na 'dug cing thal mo sbyar te/_bcom ldan 'das la mchod pa bya ba'i 
[\[215b.7\]]phyir 'khod do/_/de nas bdud sdig can gyis gang gi tshe bdud de dag thams cad g.yog dang bcas te dge sbyong gau ta ma la skyabs su dong bar mthong ba de'i tshe/_rab tu 'khrugs te skrag cing myos nas rab tu ngu zhing 'di skad ces smras so/_/bdag la phyin chad grogs med de/_/bdag gi dpal deng 
[\[216a\]]
[\[216a.1\]]thams cad stor/_/bdag ni bdud kyi yul nas 'khyams/_/brtson 'grus tha ma brtsam par bya/_/bdag gis pad ma rtsa ba bcad/_/pad ma bcad dang kun 'khrugs te/_/des na sems can phyogs phyogs 'gro/_/de ni tha ma'i stobs yin no/_/bdud sdig can gyis de ltar bsams nas rlung 
[\[216a.2\]]lta bur nam mkha' las babs te/_srang gi pad ma ga la ba der phyin nas pad ma de'i sdong po yan chad dbyung bar 'dod na reg par yang ma nus/_pad ma'i 'dab ma bcad par 'dod na de dag kyang ma mthong /_pad ma'i snying po lag pas brdab par 'dod na de yang ma dmigs te/_dper na glog snang yang mi 
[\[216a.3\]]dmigs pa bzhin no/_/'di lta ste dper na grib ma snang yang mi dmigs pa de bzhin du pad mo de yang snang mod kyi mi dmigs so/_/gang gi tshe bdud sdig can gyis pad ma de mthong yang mi dmigs shing rig par mi rung ba de'i tshe/_'khor thams cad rab tu dngangs par bya ba'i phyir skad drag cing che la 
[\[216a.4\]]'jigs pa'i sgra dbyung bar 'dod na de yang ma nus so/_/yang stobs chen po'i drag shul gyis lag pa gnyis sa chen po la brdabs te rab tu bskyod par 'dod na reg par yang ma nus te ma dmigs so/_/'di lta ste dper na la la zhig nam mkha' la rdob par 'dod na mi dmigs pa de bzhin du bdud sdig can 
[\[216a.5\]]gyis mthong yang reg par mi rung zhing ma dmigs nas de 'di snyam du sems te/_ci nas sems can 'dus pa rnams brtags te sems rnam par 'khrugs par bya'o snyam na sems can de dag mthong yang mi dmigs shing reg par yang ma nus so/_/de nas bdud sdig can rab tu ngu zhing sangs rgyas kyi mthus 
[\[216a.6\]]de'i lus shing ljon pa bzhin du 'dar te/_gdong mchi ma can gyis phyogs bzhir blta zhing 'di skad ces smras so/_/dge sbyong gis ni 'gro kun bsdu phyir de ring sgyu 'di byas/_/'di ltar bdag ni mdun 'dir slad bzhin skad cig myos par song /_/yul dang rang gi stobs las nyams shing bdag gi srog 
[\[216a.7\]]kyang zad/_/des bskrad brlag par ma gyur bar du bdag gnas myur du 'gro/_/bdag gi gnas su 'gro bar 'dod na der yang 'gro bar ma nus te/_/rab tu skrag cing ngus nas 'di snyam du sems so/_/bdag gi rdzu 'phrul gyi stobs zad de bdag dge sbyong gau ta ma 'di'i dbang du song du 'ong /_dgra 'di'i mdun 
[\[216b\]]
[\[216b.1\]]du bdag gi srog zad par 'gyur du 'ong gis 'dir mi snang bar byas te/_ci nas sangs rgyas kyi zhing na gnas pa'i sems can gcig gis kyang bdag 'chi ba'i dus byed pa mi mthong bar sangs rgyas kyi zhing mi mjed kyi pha rol du 'chi ba'i dus bya'o snyam na/_'on kyang mi snang bar bya ba'am/_phyogs dang phyogs 
[\[216b.2\]]mtshams su 'bros kyang ma nus te/_de nyid du mgul pa bcing ba lngas bcings par bdag gis mthong nas rab tu khros shing skrag ste/_skad chen por ngu zhing 'di skad ces smras so/_/kyi hud bu dang gnyen bshes sdug pa khyed rnams phyis mi mthong ngo zhes zer ro/_/de nas bdud dbyangs dang ldan pa zhes 
[\[216b.3\]]bya ba 'khor los sgyur ba'i cha byad du 'dug par gyur te/_des bdud sdig can la 'di skad ces smras so/_/ci phyir khyod deng mya ngan yid kyis ngu gdangs sgra chen 'bod/_/'gro ba kun gtso thub mchog skyabs su ma 'jigs myur du song /_/'jig rten rnams kyi mgon skyabs dpung gnyen sdug bsngal 
[\[216b.4\]]gsum sel ba/_/'di la bsnyen bkur zhi 'gro ba de ba thob par 'gyur yang dag_/de nas bdud sdig can 'di snyam du bdag gi tshig snyan pas dge sbyong gau ta ma la skyabs su song la/_bcings pa 'di las bdag grol bar bya'o snyam du bsams te/_de nas bdud sdig can gyis phyogs gang na 
[\[216b.5\]]bcom ldan 'das bzhugs pa de logs su thal mo sbyar ba btud nas 'di skad ces gsol to/_/gang zag gi mchog skye ba dang /_rga ba dang /_na ba dang /_'chi ba las rab tu thar bar mdzad pa de la phyag 'tshal lo/_/sangs rgyas bcom ldan 'das de la bdag skyabs su mchi'o/_/'di skad 
[\[216b.6\]]ces kyang gsol to/_/thub mchog myur du 'jigs chen mi bzad bcings pa 'di las khrol/_/de ring slan chad bde gshegs gtso mchog skyabs su bdag mchis te/_/gti mug gis ni bdag ldongs khyod la khros shing nongs chen gyis/_/mngon sum khyod bzhag spyan sngar de dag so sor 
[\[216b.7\]]bshags par bgyi/_/gang gi tshe bdud sdig can gyis tshig snyan pas sangs rgyas bcom ldan 'das la skyabs su song ba de'i tshe na bdag grol ba snyam du shes so/_/yang gang gi tshe 'khor 'di nas bdag 'gro'o snyam du bsams pa de'i tshe yang mgul pa bcing ba lngas bcings par bdag gis shes te/_
[\[217a\]]
[\[217a.1\]]gang gi tshe gang du'ang 'gro bar ma nus pa de'i tshe bcom ldan 'das la mgon dang /_skyabs su sems bskyed nas yang bdag nyid grol bar shes so/_/lan bdun gyi bar du bdag bcings pa dang grol bar shes te de nyid du 'dug go/_/'dus pa chen po rin po che tog gi gzungs 
[\[217a.2\]]las/_bdud btul ba'i le'u zhes bya ste gsum pa'o//_//bam po bzhi pa/_gong du smos pa'i bar du ste/_nyan thos chen po bzhi po de dag rgyal po'i khab kyi grong khyer chen por bsod snyoms kyi phyir song ba bdud gzhon nu de dag gis dge sbyong glu long shig_/dge sbyong gar 
[\[217a.3\]]byos shig ces spyod pa ma yin pa byed du bcug nas/_nyan thos chen po de dag kyang srang gi dbus na rgyug cing mya ngan las 'das pa'i lam gyi tshig dang ldan pa'i glu'i dbyangs kyis gang gi tshe tshigs su bcad pa smras pa de'i tshe sa chen po 'di rab tu g.yos so/_/skad cig de nyid la lha dang /_klu dang /_gnod 
[\[217a.4\]]sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po brgya stong mang po bcom ldan 'das kyi bstan pa la dad pa rnams gdong mchi ma can gyis 'di skad ces smras so/_/chos kyi kha lo bsgyur mchog mya ngan med bzhugs kyang /_/rgyal ba'i bstan pa 'di lta bu 
[\[217a.5\]]yi gnas gyur te/_/nyan thos de dag la ni kyal ka deng byas pa/_/'gro ba rnams kyis mthong na dad par ga la 'gyur/_/de nas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_srin po bye ba khrag khrig mang po 
[\[217a.6\]]gdong mchi ma can gyis bcom ldan 'das ga la ba der lhags te/_bcom ldan 'das kyi spyan sngar 'khod nas 'di skad ces gsol to/_/da ltar bstan pa 'di yi gnas/_/bcom ldan 'das kyis kun gzigs te/_/bstan pa'i cho ga bsrung slad du/_/kun mkhyen btang snyoms ma mdzad cig_/
[\[217a.7\]]bcom ldan 'das kyis bka' stsal pa/_'di ltar nga nyid der song ste/_/bzhon dpung bcas pa'i bdud btul la/_/skye bo mang po thams cad kyang /_/mya ngan 'das grong 'gro bar bya/_/de nas bdud de dag thams cad kyis mgrin gcig tu 'di skad ces gsol to/_/bcom ldan 'das ma gshegs 
[\[217b\]]
[\[217b.1\]]cig_/sangs rgyas bcom ldan 'das rnams kyi sangs rgyas kyi yul bsam gyis mi khyab/_bdud kyi yul bsam gyis mi khyab/_klu'i yul bsam gyis mi khyab/_las rnams kyi las kyi yul bsam gyis mi khyab po zhes bcom ldan 'das kyis bka' ma stsal tam/_yul thams cad kyi nang na 
[\[217b.2\]]ni sangs rgyas kyi yul khyad par du 'phags pa'i mchog lags te/_bcom ldan 'das kyis gdan 'di la bzhugs bzhin du bdud bye ba khrag khrig rab tu pham par mdzad pa dang /_chos kyi phung po bye ba khrag khrig rab tu bstan pa dang /_nyon mongs pa'i rgya mtsho ba skam pa dang /_lta ba'i rgya mo dral ba 
[\[217b.3\]]dang /_sems can bye ba khrag khrig ye shes kyi rgya mtsho la gzud par spyod mod kyi/_'on gyis kyang bcom ldan 'das deng gi dus la gshegs pa'i mi rigs so/_/bcom ldan 'das kyis bka' stsal pa/_sems can gyi khams na sems can ji snyed pa de dag thams cad bdud du gyur la/_de dag 
[\[217b.4\]]re re'i bdud kyi stobs dang /_byin gyi rlabs kyang sa'i rdul phra rab kyi rdul ji snyed pa de tsam du gyur te/_de dag thams cad nga la bsad par shom yang spu'i khung bu gcig tsam la yang gnod par mi nus so/_/ngas 'di na 'dug bzhin du bdud bye ba khrag khrig rnams rab tu pham par bya ba dang /_gdul 
[\[217b.5\]]bar nus te/_bdud g.yog dang bcas pa 'di ni ma gtogs so/_/yang nga la mchod pa bya ba'i phyir bdud 'di dag gis rgyal po'i khab kyi grong khyer chen po thams cad bdud kyi stobs dang /_rdzu 'phrul dang /_rnam par 'phrul pa'i byin gyi rlabs kyi bkod pas brgyan pas/_de dag la snying brtse ba'i phyir 
[\[217b.6\]]'gro bar bya ste yongs su spyod do/_/de nas bdud de dag rab tu dga' zhing dad pa skyes nas/_bla na med pa yang dag par rdzogs pa'i byang chub tu dge ba'i sa bon skyed par 'gyur ro/_/ji tsam na gdan las bzhengs par bzhed pa dang /_de nas 'od ma'i tshal bsrung ba'i lha mo mthu mdzes zhes bya ba 
[\[217b.7\]]des bcom ldan 'das kyi spyan sngar gdong mchi ma can du 'dug nas 'di skad ces gsol to/_/bcom ldan de ring gshegs pa'i dus ma lags/_/grong khyer 'di dag kun nas bdud kyis bltam/_/re re la yang shin tu ma rungs pa/_/bye bas smra ba'i seng ge bskor cing mchis/_/zhe sdang rab 'bar rno 
[\[218a\]]
[\[218a.1\]]ba'i mtshon thogs te/_/khyod dgrongs slad du 'khrugs pa'i sems kyis gnas/_/mgon po rnam pa kun tu deng ma gshegs/_/'jig rten rtsa lag brlag par ma bzhud cig_/gang gi tshe bcom ldan 'das gdan las bzhengs pa de'i tshe/_gtsug lag khang gi lha mo snang 
[\[218a.2\]]ba'i blo gros zhes bya ba des bcom ldan 'das kyi zhabs la mgo bos phyag 'tshal nas 'di skad ces gsol to/_/sdig can dag ni lnga stong po/_/mtshon char bcas pa mchis pa ni/_/bsam med de dag khyod la sdo/_/thub chen de ring ma gshegs shig_/gang gi tshe bcom ldan 'das gtsug 
[\[218a.3\]]lag khang nas byung ba de'i tshe/_sman gyi lha mo grub pa'i blo gros zhes bya ba des bcom ldan 'das kyi zhabs la mgo bos phyag 'tshal nas 'di skad ces gsol to/_/'jig rten sgron ma brlag gyur na/_/kyi hud chos kyi lam stor cing /_/chos kyi tshul ni rab tu 'jig_/chos kyi gru yang 'jig par 'gyur/_
[\[218a.4\]]'jig rten kun na rgya chen chos kyi ro ni nyams par 'gyur/_/'gro ba 'di dag nyon mongs g.yo can gdug pas shin tu bltam/_/sa 'di bde gshegs thub pa'i mchog ni ma rungs 'gyur ba las/_/ji ltar shin tu 'byung ba'i mthu ni bdag la ci ma mchis/_/khyod brlag bgyi slad 'di na rab tu mi bzad mang 
[\[218a.5\]]po dag_/sdig pa'i chos can ral gri sta re mtshon rnon thogs shing mchis/_/bde bar gshegs pa 'jig rten bsrung slad bdag gi tshig gson te/_/stobs bcu grub par bzhud de de ring grong khyer ma gshegs shig_/de nas bcom ldan 'das gtsug lag khang gi dngar nas bzhud pa dang /_de na shing gi 
[\[218a.6\]]lha mo 'od 'chang zhes bya ba de snying rje snying brtse bar ngu zhing bcom ldan 'das kyi zhabs la mgo bos phyag 'tshal nas 'di skad ces gsol to/_/thams cad don grub thub pa yid bzhin rdzogs khyod ma rungs gyur na ni/_/mgon po khams gsum 'di dag thams cad de'u re mig ni stor bar 'gyur/_/nam mkha' 'di 
[\[218a.7\]]la sbrul gyi rked chings rno ba'i mda' dang mtshon thogs shing /_/khyod dgrongs slad du kha nas me 'bar rgyu yis da ni der ma gshegs/_/de nas sgo khang gi lha mo 'od zer chu'i lha zhes bya ba de sgra cher ngu zhing bcom ldan 'das kyi zhabs la mgo bos phyag 'tshal nas 'di skad ces gsol to/_/grong khyer bzang po 'di na 
[\[218b\]]
[\[218b.1\]]bram zer ming btags stong phrag nyi shu po/_/mda' dang spu gri mtshon cha 'bar ba thogs te snying rje med par blta/_/gcig pas gcig mi bzad pa snying rje med pa stong phrag nyi shu rnams/_/khyod dgrongs slad du 'di na mchis kyis gtsang ma'i zhal ni ma gshegs shig_/de nas bcom ldan 'das sgo khang du byon 
[\[218b.2\]]pa dang /_der rgyal po'i khab kyi grong khyer bsrung ba'i lha mo ta ma la'i snying po zhes bya ba de nam mkha' las sgra cher ngu zhing bcom ldan 'das kyi thad du rings par song ste phyin nas bcom ldan 'das kyi zhabs la mgo bos phyag 'tshal te 'di skad ces gsol to/_/bcom ldan shul 'di seng ge rnga mo glang chen smyon 
[\[218b.3\]]pas bskor/_/dge slong rnams la gtse slad bdud kyi rnam mang gnod par bgyid/_/sa 'dir ston pa khyod dgrongs slad du mu stegs gzhan yang brtson/_/sprin dbyangs 'od 'bar lha klu thugs brtse'i slad du ma gshegs shig_/bcom ldan bdud btul khyod kyis bstan pa rnam zhig dang /_/sgyu ma 
[\[218b.4\]]bgyis pa mi 'thun gdong can bdud mthong nas/_/lha mi klu dang mi 'am ci yi dbang po rnams/_/kun 'dus mi dga' skrag nas shin tu rnam par 'khrugs/_/dam chos cher zhig pa dang 'jig rten 'khrugs gyur dang /_/nam mkha' skar ma'i 'od stor nyi zla gyur mthong nas/_/'gro mchog kye ma mi 
[\[218b.5\]]bzad klad pa deng drag rdob/_/bde gshegs ma rung 'gyur bar kun dogs kyi hud mchi/_/mthong ba'i nyi ma 'di nyams shing /_/chos kyi sgron ma zad par 'gyur/_/rdzogs pa'i sangs rgyas grongs pas brlag_/chos kyi chu yang skam par 'gyur/_/dam chos spyod pa 'jig rten du/_/ma rung 
[\[218b.6\]]'gyur ba nyer gnas tshe/_/mi dge ba yi bdud rnams kyang /_/'di dag tu ni 'byung bar 'gyur/_/de nas lha mo des bcom ldan 'das phyir ldog par ma mthong nas gdong mchi ma can gyis yang 'di skad ces gsol to/_/thub pa 'jig rten kun la gzigs su gsol/_/smra mchog de ring brlag 
[\[218b.7\]]par ma bzhud cig_/bdag gi grong du ma rung khyod gyur na/_/'jig rten gsum gyis rtag smad 'gyur du mchi/_/'dren pa bdag gi tshig gson sems can mchog_/bdag gi grong du brlag par deng ma bzhud/_/sems can thugs brtse'i slad du 'dir gzhes te/_/sems can skye bas gtses pa 
[\[219a\]]
[\[219a.1\]]'jigs thar mdzod/_/dam pa brnyes nas sgrol bar rab 'gyur bar/_/sngon gyi dam bcas de bzhin gshegs pas dgongs/_/sems can mang po sdug bsngal du mas gdungs/_/srog chags rnams kyi gtso bo dbugs phyung shi_/sku mchog bskal pa bye ba mang por 
[\[219a.2\]]bzhugs/_/kye ma 'dod la chags pa'i byis pa'i sde/_/de rnams zhi bgyid slad du chos lam shod/_/skye mched dbang po don ni rang bzhin stong /_/de nas bcom ldan 'das sgo khang du gshegs pa dang /_de nas sa'i lha mo gzi brjid che ba gzi brjid che ba'i lha mo khri dang lhan cig skra bshig cing gdong 
[\[219a.3\]]mchi ma can gyis bcom ldan 'das kyi spyan sngar thal mo sbyar te 'dug nas 'di skad ces gsol to/_/rab tu sbyin la dgongs shing khyod kyis ni/_/rgya mtsho bzhin bltam pa yi khrag bstsal cing /_/dbu dang rus pa khor yug ri rab tsam/_/spyan yang gang gA'i bye ma rnyed stsal to/_/sngon ni rin chen 
[\[219a.4\]]rnam pa sna tshogs dang /_/sras dang btsun mo glang chen de bzhin rta/_/gnas dang gos dang mal cha zas skom dang /_/de bzhin nad pa dag la 'dod sman bstsal/_/rang byung mchog rab la ni mchod pa mdzad/_/khyod kyis bag yod par yang tshul khrims bsrungs/_/bzod pa dang ni thos pa 
[\[219a.5\]]rtag tu bsnyen/_/phar 'dzin mar 'dzin pa yang de bzhin no/_/bya ba dka' ba dag kyang mtha' yas spyad/_/sems can du ma nyon mongs thar bar mdzad/_/gang sngon khyod kyis smon lam btab pa ni/_/lam mchog ston pa sangs rgyas nyid gyur cig_/chu bo chen po las ni 'gro ba bsgral/_/'jig 
[\[219a.6\]]rten la yang shin tu chos bstan te/_/sdug bsngal ma lus par ni bsal bar bya/_/sems can mang po 'jigs med grong khyer gzud/_/sems can de dag dgos pa yongs rdzogs shing /_/byang chub dam pa la ni shin tu khod/_/'di na lam bor sdig pa spyod pa rnams/_/tshul khrims thos bshig 
[\[219a.7\]]mgon pos bzod par mdzod/_/'di dag sgrol tshig dam bcas dgongs su gsol/_/bskal pa bye ba mang por chos ston to/_/mgon po chu bo dag las 'jig rten sgrol/_/'di dag yan lag brgyad kyis chu yis khrus/_/mgon po mchog rab khyod dang 'dra ba ni/_/'jig rten gsum po 'di na 'ga' 
[\[219b\]]
[\[219b.1\]]ma mchis/_/bdag grol 'jig rten 'di dag grol bar mdzad/_/srid gsum rgya mtsho las kyang 'gro ba sgrol/_/khyod ni sangs rgyas 'gro ba'i rtsa lag gcig_/rtag tu bzhugs shing chos ni bshad du gsol/_/de nas bcom ldan 'das sgo khang nas gshegs pa dang /_skad cig de nyid la lha dang /_klu dang /_
[\[219b.2\]]gnod sbyin dang /_srin po bye ba khrag khrig brgya stong mang po nam mkha' la rgyu zhing gdong mchi ma can gyis 'di skad ces gsol to/_/bdag cag rnams kyis bde gshegs sngon mthong ba/_/zhi ba'i dus la shin tu slob ma dul/_/chos rnams rgya cher ston pa mdzad pa na/_/de la de lta bu yi bgegs ma byung /_/
[\[219b.3\]]ston pa 'di ni shin tu dus ngan la/_/rgya chen blo yis rang byung nyid brnyes te/_/thub dbang 'gro ba yongs smin mdzad slad du/_/'jig rten nyon mongs bsgribs la chos ston cing /_/smra ba'i seng ge 'di na bzhugs bzhin du/_/sdig can dag ni bye ba stong mang po/_/de ltar chos rnams rab tu 'jig 
[\[219b.4\]]par bgyid/_/sangs rgyas dpa' bo grong du deng ma gshegs/_/de nas lha mo gzhan zhig gis 'di skad ces gsol to/_/sngon gyi rgyal ba 'jig rten phan brtson pa/_/de dag yul cig 'khor lo bskor gyur pa/_/'di ni gang du gshegs pa der yang bskor/_/de ring ma rung bar ni gyur ta re/_/
[\[219b.5\]]de nas yang lha mo gzhan zhig gis 'di skad ces gsol to/_/ded dpon 'dir ni thugs rje'i slad/_/shin tu sems can don mdzad spyad/_/de ni de ring grong khyer 'dir/_/brlag par 'gyur snyam bdag rtog go/_/yang de'i tshe lha dang /_klu dang /_gnod sbyin dang /_srin po dang /_nam mkha' lding dang /_
[\[219b.6\]]mi'am ci dang /_lto 'phye chen po bye ba khrag khrig brgya stong gdong la mchi ma zag cing ngom zung gnag pa dag nam mkha'i ngos kyi lam las babs te/_bcom ldan 'das kyi spyan sngar 'khod nas bdag nyid la rnam pa mang po byed de/_la la ni skra 'bal/_la la ni rgyan 'grol/_la la ni gdugs dang rgyal mtshan dang 
[\[219b.7\]]ba dan snyol/_la la ni bdag nyid kyi lus sa la rdob/_la la ni bcom ldan 'das kyi zhabs la 'dzin/_la la ni shin tu nyon mongs par ngu /_la la ni lag pas brang rdung /_la la ni bcom ldan 'das kyi zhabs drung na 'dug cing so bya bzhin du 'gre ldog_/la la ni bcom ldan 'das kyi spyan sngar thal mo sbyar te bstod 
[\[220a\]]
[\[220a.1\]]cing phyag 'tshal bar byed/_la la ni bcom ldan 'das la me tog dang /_bdug pa dang /_spos dang /_phreng ba dang /_gos dang /_phyang 'phrul dang /_gser gyi skud pa dang /_mu tig gi phreng ba dang /_ras bcos bu dag mngon par 'thor ro/_/de nas lha gzhan bye ba mang pos mgrin gcig 
[\[220a.2\]]tu skad mthon por 'di skad ces gsol to/_/'jig rten don slad 'di bas mang ba yi/_/bya bar dka' ba khyod kyis rab tu spyad/_/zad pa'i dus deng 'dir ni khyod skyes kyis/_/btang snyoms mdzod la mi gshegs bzhugs su gsol/_/sdig med khyod kyis sangs rgyas mdzad pa nyung ngu mdzad/_/
[\[220a.3\]]lha dang mi rnams dbang du mdzad pa shin tu nyung /_/shin tu yun ring chos rnams ston cing khyod bzhugs la/_/srid pa gsum gyi rgya mtsho 'di las 'gro ba sgrol/_/dge ba'i las rnams bgyid cing sa bon yongs smin te/_/bdud rtsi'i snod du gyur pa'i sems can du ma la/_/khyod kyi thugs rje bskyed 
[\[220a.4\]]de so sor rab ston la/_/chu bo las ni 'jig rten nyam thag bsgral bar mdzod/_/'gro ba dgon pa'i dbus song 'khyams gyur cing /_/'khor ba'i dgon par shin tu lam stor ba/_/de dag la ni lam mchog so sor ston/_/'phags pa'i chos mchog tshig gis thar bar mdzod/_/chos kyi 'khor 
[\[220a.5\]]lo dam pa gang bskor ba/_/de ni khyod kyi thugs rje ngo mtshar rmad/_/rlabs chen thugs mnga' ring du bzhugs su gsol/_/'gro ba rnams ni mgon med ma gyur cig_/de nas yang lha mo gzhan zhig gis 'di skad ces gsol to/_/rnam 'dren brgya la ma rung gyur na ni/_/'jig rten 'di ltar ma lus 
[\[220a.6\]]ldongs par 'gyur/_/yan lag brgyad lam rnam thar gsum gyi rgyu/_/'dir ni yong ye thams cad ma mchis 'gyur/_/ngag lus sems las skyes dge sa bon dag_/bdag cag bag yod gyur pas 'dir btab ste/_/de slad bdag cag bde ba kun dang ldan/_/bsod nams 'byung gnas 'dir brlag ma 
[\[220a.7\]]gyur cig_/yang de'i tshe gnas gtsang ma'i lha bye ba khrag khrig brgya stong mang po dag de nyid du 'dus par gyur te/_de dag la 'di skad ces smras so/_/sa 'dir bye ba'i bdud rnams nyer lhags kyang /_/thub pa rlabs chen thugs mnga' nam yang ni/_/ma rung mi 'gyur khyed cag ma 'jigs shig_/dge ba 'di 
[\[220b\]]
[\[220b.1\]]la bdag cag mngon sum gyur/_/dpag tshad sum cu drug tu mgyogs shing drag shul ldan pas kun tu bskor/_/sna bgrang ral gri mtshon rnon rtsub pa'i sgra mang 'jigs pa bdud kyi sde/_/byang chub snying por lhags pa de'i tshe de dag 'jigs shing brlag gyur na/_/da ltar don brnyes grags pas khyab pa de la ga la 
[\[220b.2\]]bgegs shig byed/_/de nas lha mo gzhan zhig ngu zhing 'di skad ces smras so/_/sngon byung ba ni bdud kyi sde gcig yin te de dag dpung mi che/_/'di ni bye ba khrag khrig bdud kyi sde ste shin tu dpung che bas/_/'jig rten rnam par 'dren pa 'di ni brlag par 'gyur du rab tu dogs/_/de brlag na ni 'jig rten 'di 
[\[220b.3\]]dag shin tu snang med 'khyam par 'ong /_/de nas brgya byin dang /_tshangs pa dang /_'jig rten skyong ba de dag gis bcom ldan 'das kyi zhabs gnyis la 'jus nas 'di skad ces gsol to/_/blo zhan bdag cag gi ni tshig gson te/_/dge ba bzhugs shing gtso bo thugs rje can/_/lha mang bye ba mya 
[\[220b.4\]]ngan chen pos gdungs/_/de la chos kyi bcud kyis da gtor cig_/de nas bcom ldan 'das kyis thams cad dang ldan pa'i 'khor de la byams pa yangs pa'i spyan gyis gzigs nas/_de dag shin tu dbugs dbyung ba'i phyir tshangs pa'i dbyangs kyis 'di skad ces bka' stsal to/_/deng khyed ma 'jigs khyed ni 
[\[220b.5\]]ma skrag shig_/bdud rnams thams cad bzhon bcas gcig char du/_/tshogs kyang spu gcig skrag par mi nus na/_/nga yi lus kun la ni smos ci dgos/_/deng ni 'jig rten thams cad dbugs phyung ste/_/nga yis rtag tu sa 'dir chos bshad do/_/lam rnams stor ba la ni nga nyid kyis/_/dri ma 
[\[220b.6\]]med pa yang dag lam bstan bya/_/ngas sngon bya ba dka' ba mang po byas/_/zas dang skom yang shin tu rgya cher byin/_/gnas dang sman yang mi nyung sbyin byin pas/_/nga la deng su gnod par byed par nus/_/ngas ni rta dang glang chen shing rta dang /_/lhab lhub phyang 'phrul dag gi rgyan rnams dang /_/bran pho 
[\[220b.7\]]bran mo grong rdal yul 'khor btang /_/nga la su zhig gnod par byed par nus/_/chung ma bu pho bu mo bran mang dang /_/yid 'ong dbang phyug sa steng rgyal po'i rigs/_/sems can rnams la phan phyir ngas byin rlob/_/nga lus de ring ci phyir 'jig par 'gyur/_/mgo dang sna dang rna ba mig gnyis dang /_/lus dang 
[\[221a\]]
[\[221a.1\]]pags pa khrag dang rkang lag bcas/_/nga yi srog kyang lus can rnams la btang /_/su zhig nga la 'tshe bar byed par nus/_/ngas ni sangs rgyas bye ba rab mang la/_/gus ldan bdag gi lag nas shin tu mchod/_/rtag tu tshul khrims thos dang bzod la dga'/_/nga la 
[\[221a.2\]]su zhig rlag par byed par nus/_/ngas sngon shin tu bya dka' mang po rnams/_/mnyam par bzhag pas rab tu nga yis byas/_/lus kun bcad kyang nga la 'khrug med na/_/nga la rnam par 'tshe ba su zhig nus/_/nyon mongs ngas btul nges par nga sangs rgyas/_/sems can thams cad la ni 
[\[221a.3\]]byams sems ldan/_/khro med phrag dog tha ba nga la med/_/nga yi mdun na de ring su zhig nus/_/ngas ni bdud kyi dpung rnams tshogs pa btul/_/ngas ni bdud mang bye ba pham par byas/_/khyed kun rnam par thar par nges par bya/_/grong du ci phyir mi 'gro ma 'jigs shig_/sems can don 
[\[221a.4\]]phyir phyogs bcu 'di dag na/_/sangs rgyas la la gang dag bzhugs pa rnams/_/sangs rgyas kun dang byang chub sems dpa' yang /_/rdzu 'phrul chen po rnams ni kun na bsogs/_/zhing rnams mtha' dag rab tu gang bar bya/_/bsod nams ye shes dag gis gnas par bya/_/sangs rgyas 
[\[221a.5\]]de dag tshul bcas kun gnas pas/_/sangs rgyas dag gi dgongs pa'i mdzad pa bya/_/yang de'i tshe lha dang /_klu dang /_gnod sbyin dang /_srin po dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa bye ba khrag khrig brgya stong grangs med dpag tu 
[\[221a.6\]]med pa dag gis bcom ldan 'das la legs so zhes bya ba gsol nas 'di skad ces smras so/_/ngo mtshar rmad du byung ba'i grangs med pa'i brtson 'grus dang ldan pa la phyag 'tshal lo/_/ngo mtshar chen po rmad du byung ba grangs med pa'i brtson 'grus dang ldan pa'i sangs rgyas bcom ldan 'das la phyag 'tshal lo phyag 
[\[221a.7\]]'tshal lo/_/bcom ldan 'das kyis lha dang bcas pa'i 'jig rten dbugs phyung ngo /_/bcom ldan 'das kyis bdud kyi phyogs pham par mdzad do/_/sems can rnams kyi mtshams sbyor ba'i nyon mongs pa'i rnyog pa bsal to/_/sems can rnams kyi nga rgyal gyi ri rab tu bsnyil to/_/skye ba'i shing ljon pa 
[\[221b\]]
[\[221b.1\]]bcad do/_/'chi bdag gi nyi ma phye mar brlags so/_/ma rig pa'i mun pa bsal to/_/gzhan mu stegs can rab tu dad par bsgyur to/_/chu bo bzhi skams so/_/chos kyi sgron ma rab tu 'bar bar mdzad do/_/byang chub kyi lam ston to/_/bzod pa dang des pa la btsud do/_/bsam gtan gyi 
[\[221b.2\]]bde ba la rtser stsal to/_/'phags pa'i bden pa bzhi khong du chud par mdzad do/_/ston pa bcom ldan 'das thugs rje chen po mnga' bas lha dang bcas pa'i 'jig rten skye ba'i rgya mtsho las bsgral to/_/sems can rnams 'jigs pa ma mchis pa'i grong khyer du rab tu btsud do/_/de nas lha dang mi de 
[\[221b.3\]]dag gis bdug pa dang /_me tog dang /_spos dang /_phreng ba dang /_byug pa dang /_lhab lhub dang /_rgyan sna tshogs kyis bcom ldan 'das la mngon par mchod nas bcom ldan 'das kyi phyir lam de phyag dar byas so/_/lha'i gos dang /_me tog dang /_lha'i ras bcos bus kun tu g.yogs so/_/
[\[221b.4\]]lha'i me tog man dar ba dang /_man dar ba chen po dang /_ba ru sha ka dang /_ba ru sha ka chen po dang /_many+dzu sha ka dang /_many+dzu sha ka chen po dang /_mdog mdzes dang /_mdog mdzes chen po dang /_ud pa la dang /_ku mu da dang /_pad mas kun tu g.yogs so/_/gang du bcom ldan 'das kyi zhabs 
[\[221b.5\]]gnyis 'dor ba'i lam de'i ngos gnyis su lha'i rin po che sna bdun gyi shing ljon pa mngon par sprul te/_lha'i ras bcos bu dang /_mu tig gi phreng ba dang /_lag rgyan dang /_rna rgyan dang /_mgo'i rgyan gyis rab tu brgyan to/_/shing de dag gi bar bar du lha'i rdzing bu grang zhing zhim pa'i chu dang zhing rnyog pa med la yan 
[\[221b.6\]]lag brgyad dang ldan pa'i chus kun tu gang ba kho ra khor yug tu rin po che sna bdun gyi rgyan gyis brgyan pa dag sprul te/_bar snang la yang rin po che sna bdun gyi gdugs dang /_rgyal mtshan dang /_ba dan dang /_gser gyi skud pa dang /_mu tig gi phreng ba bzung zhing gser gyi phye ma dag gi char yang phab bo/_/
[\[221b.7\]]dngul dang /_bai dUr+ya'i phye ma dang /_a ga ru dang /_rgya spos dang /_dus kyi rjes su 'brang ba dang /_ta ma la'i 'dab ma'i char yang rab tu phab bo/_/go shir sha dang /_tsan dan sbrul gyi snying po'i phye ma'i char yang lam der phab bo/_/lha'i rgyan sna tshogs gser gyi skud pa dang /_mu tig gi phreng ba dang /_
[\[222a\]]
[\[222a.1\]]nor bu dang /_mu tig dag gis kyang nam mkha'i dkyil thams cad brgyan to/_/grong ngam/_grong khyer gyi phyi rol na yang lha dang mi rnams bcom ldan 'das la mchod pa bya ba'i phyir lam mdzes par byed do/_/grong khyer gyi nang na bdud dam bdud kyi 'khor rnams kyis kyang bcom ldan 
[\[222a.2\]]'das la mchod pa bya ba'i phyir bkod pa dag bkod pa byas so/_/de nas de'i tshe bcom ldan 'das dpa' bar 'gro ba zhes bya ba'i ting nge 'dzin la snyoms par zhugs nas ting nge 'dzin de la snyoms par zhugs bzhin du lam du gshegs so/_/yang de'i tshe bcom ldan 'das sku'i gzugs dang /_rtags dang /_
[\[222a.3\]]spyod lam rnam pa sna tshogs kyis lam der zhugs te/_de na sems can gang dag tshangs pa la dad cing tshangs pas 'dul ba de dag gis ni bcom ldan 'das tshangs pa'i gzugs su lam nas gshegs par mthong ba nas/_gang dag brgya byin gyis 'dul ba'i bar dang /_gang dag sred med kyi bus 'dul ba dang /_
[\[222a.4\]]gang dag dbang phyug chen pos 'dul ba dang /_gang dag rgyal chen bzhi'i ris kyis 'dul ba dang /_gang dag 'khor los sgyur bas 'dul ba dang /_gang dag khams kyi rgyal phran gyis 'dul ba dang /_gang dag rdzu 'phrul chen pos 'dul ba dang /_gang dag dge sbyong gis 'dul ba dang /_gang dag gzhon 
[\[222a.5\]]nus 'dul ba dang /_gang dag bud med kyis 'dul ba dang /_gang dag seng ges 'dul ba dang /_gang dag glang po ches 'dul ba dang /_gang dag klus 'dul ba dang /_gang dag lha ma yin gyis 'dul ba nas/_gang dag ri bong la dad cing ri bong gis 'dul ba'i bar de dag gis/_bcom ldan 'das ri bong 
[\[222a.6\]]gi gzugs dang rtags dang /_spyod lam gyis lam nas gshegs par mthong ngo /_/sems can gang dag sangs rgyas kyis 'dul ba de dag gis ni/_bcom ldan 'das sangs rgyas kyi gzugs dang /_rtags dang /_spyod lam gyis lam nas gshegs par mthong ste/_sems can de dag thams 
[\[222a.7\]]cad kyang thal mo sbyar nas mngon par bstod cing phyag 'tshal te/_zhabs 'bring du 'brang zhing dong ngo /_/yang de'i tshe gangs kyi ri dang nye ba na gnas pa drang srong skar ma la dga' ba zhes bya ba bdud sdig can gyis btang nas/_de g.yog lnga brgya dang rgyal po'i khab kyi grong khyer chen po'i sgo'i drung na sdod pas 
[\[222b\]]
[\[222b.1\]]bcom ldan 'das drang srong gi gzugs dang /_rtags dang /_kha dog dang /_dbyibs dang /_spyod lam dang /_bkod pa de lta bus lam nas gshegs shing lha bye ba khrag khrig brgya stong mang po mchod pa byed par brtson par mthong ste/_mthong nas kyang de 'di snyam du sems so/_/bden par 'di ni drang 
[\[222b.2\]]srong chen po mthu che zhing mchod par 'os pa ste/_lha dang mis mchod par snang ngo /_/'di'i lus thams cad kyang bsod nams kyis mtshan gyis brgyan te/_mkhas shing slob dpon yin par shes so/_/bdag cag gnyis gang rgan/_gang mkhas pa de la ngas ji ltar brtag snyam ste/_de nas yang 
[\[222b.3\]]'di ltar bdag gis mdun bsu la/_'di la rigs dang /_rus dang /_gnas dang /_brtul zhugs kun dri'o snyam du sems so/_/de nas drang srong skar ma la dga' bas bdag gi 'khor la bltas nas 'di skad ces smras so/_/thos ldan yid 'thad brtul zhugs che 'dzin mchod pa'i rigs par snang /_/
[\[222b.4\]]ye shes chos don ldan zhing thub mchog bzod 'di lam rab mkhyen/_/khyed cag thams cad 'di la gus par mchod chen yang dag sbyor/_/yon tan ldan pa 'di las 'khor mthar 'gro ba'i legs bshad mnyan/_/de nas bram ze'i khye'u de dag thams cad kyis mgrin gcig tu mkhan po de bzhin du bgyi'o/_/
[\[222b.5\]]zhes smras so/_/de nas drang srong skar ma la dga' ba g.yog dang bcas pas bcom ldan 'das ga la ba der song ste phyin nas/_bcom ldan 'das kyi spyan sngar thal mo sbyar te 'dug nas 'di skad ces gsol to/_/khyed su zhig_/bcom ldan 'das kyis bka' stsal pa/_nga ni bram ze'o/_/gsol pa/_
[\[222b.6\]]khyod kyi gdung rus ci/_bka' stsal pa/_nga'i rus ni gau ta ma'o/_/gsol pa/_khyod kyi brtul zhugs ci/_bka' stsal pa/_nga'i brtul zhugs ni rnam par thar pa gsum mo/_/gsol pa/_khyod kyi spyod pa ci/_bka' stsal pa/_nga ni yang dag pa'i mtha'i de bzhin nyid la spyod do/_/gsol pa/_
[\[222b.7\]]khyod rab tu byung nas ji srid lon/_bka' stsal pa/_ma rig pa byung nas ji srid lon pa nga rab tu byung nas kyang de srid lon no/_/gsol pa/_drang srong chen po skar ma bshad pa lung bstan pa'i rig pa gsung ngam/_bcom ldan 'das kyis bka' stsal pa/_sgro btags pa med par mnyam pa nyid du'o/_/
[\[223a\]]
[\[223a.1\]]'di ni 'jig rten gyi shes pa ste/_de la snying po ci zhig yod/_drang srong gis gsol pa/_mkhas pa rnams dga' bar bgyid pa'o/_/bcom ldan 'das kyis bka' stsal pa/_skar ma'i gnas gang yin/_drang srong gis gsol pa/_gang zla ba dang nyi ma la brten cing rjes su rgyu ba'i 
[\[223a.2\]]rgyu skar nyi shu rtsa brgyad brjod pa 'di dag go/_/de la mdzub ni sor brgyad kyi tshad de/_mdzub de'i tshad kyis lus la srid du mdzub bcu gnyis mchis par rig par bgyi'o/_/klad pa'i spyi bo la mdzub gang dang /_rkang pa'i mthil la mdzub gang ste/_mdzub bcu bzhi ni skar ma rnams kyi gnas so/_/
[\[223a.3\]]gang de dag na gda' ba ni rnam pa gzhan du mi 'gyur te/_skar ma gang dang gang la btsas pa de dang de dag na gda'o/_/yang gang zhe na/_de bshad par bgyi yis thub pa chen po gson cig_/smin drug la ni su btsas pa/_/de yi gdong gi sor bzhi na/_/g.yas phyogs na ni sme ba mchis/_/spu can 
[\[223a.4\]]gnag la mdog kyang dmar/_/longs spyod bdog cing grags dang ldan/_/mkhas shing rab tu dpal 'bar te/_/smin drug la ni skyes pa yi/_/mtshan ma nyid ni de lags so/_/gang zhig la ni sor bzhi na/_/sme ba 'di nyid gda' ba de/_/snar ma la ni skyes pa ste/_/shes shing rtag tu 
[\[223a.5\]]chos la dga'/_/mkhas la longs spyod phun sum tshogs/_/rnam pa kun tu mdzes dang ldan/_/dpa' zhing rgyal ba phun sum tshogs/_/dgra rnams rtag par rab tu 'joms/_/mgul pa yi ni mdzub phyed na/_/gang la tshig pa 'dra gda' ba/_/de ni mgo la skyes pa ste/_/dpa' zhing 
[\[223a.6\]]longs spyod ldan pa'o/_/mdzub kyi phyed po gnyis pa la/_/g.yon na sme ba gang mchis pa/_/lag la skyes pa khro ba ste/_/de ni blun zhing longs spyod bdog_/mchan khung g.yon na sme nag mchis/_/nab so la ni skyes pa ste/_/nor dang 'bru rnams 'byor par 'gyur/_/de ni shes pa'i rgya yang 
[\[223a.7\]]chung /_/ji ltar khyod ni rgyal la skyes/_/mtshan mchog dag ni rab tu gda'/_/phyag gi mthil na 'khor lo ni/_/nyi ma lta bur rab tu mdzes/_/dbu skra dag ni thams cad kyang /_/gyen du g.yas 'khyil legs par mchis/_/sku ni chu zheng gab pa ste/_/'dren pa khyed kyis nyon mongs thul/_/
[\[223b\]]
[\[223b.1\]]tshig 'dra gang gi snying ga mchis/_/skag la skyes te thab mo sred/_/tshul khrims 'chal zhing 'grogs mi bde/_/de ni g.yem la dga' ba'o/_/'og gam brang ngam rgyab cig na/_/gang la byi sran 'dra ba gda'/_/mchu la skyes te nor dang ldan/_/btsun zhing chos dang ldan pa'i mi/_/
[\[223b.2\]]lte ba g.yas g.yon gnyis ka na/_/gang la rma 'dra gda' ba ni/_/de ni gre la skyes pa ste/_/ser sna che zhing tshe yang thung /_/lte ba man chad sor bzhi na/_/gang la sme ba rab gda' ba/_/spo la de skyes longs spyod can/_/khrims ldan shi 'phos mtho ris mchi/_/me bzhi la ni skyes 
[\[223b.3\]]pa dag_/sme ba dmar po chu sor gda'/_/rku zhing g.yo can sgyu ma ste/_/bsod nams chung zhing shes pa zhan/_/gang gi mtshan la sme ba ni/_/gda' bar gyur pa nges par yang /_/nag pa la ni skyes pa ste/_/'dod chags glu gar rtag tu dga'/_/mtshan gyi 'og gam steng na ni/_/
[\[223b.4\]]sme ba ser po rab tu gda'/_/sa ri la ni de skyes te/_/mi mkhas brkam zhing mang po sdang /_/brla gnyis kyi ni mdzub gang na/_/sme ba dmar po de bzhin te/_/sa ga la ste shor ba mchog_/skyes pa bud med rnams kyis bskor/_/mkhas shing dpa' la dgra yang thul/_/rtag tu bde la 
[\[223b.5\]]gnas pa ste/_/ngo tsha shes shing brtan dang ldan/_/shi 'phos nas ni mtho ris skye/_/brla gnyis kyi ni mdzub do na/_/gang la byi sran 'dra ba gda'/_/lha mtshams la ste tshul khrims can/_/chos dang longs spyod ldan pa'o/_/gang gi brla 'og gnyis na ni/_/sme ba gda' ba snron la skyes/_/
[\[223b.6\]]mi sdug tshe thung tshul khrims 'chal/_/dbul zhing snying rje ma mchis so/_/pus mo gnyis ka'i gong na ni/_/gang la rma chung gda' ba de/_/snrubs la skyes te dbang thang can/_/myur du bdag khyim zhig par bgyid/_/chu stod la ni skyes pa dag_/sme ba pus mo'i lha nga na/_/sbyin pa bgyid cing chos 
[\[223b.7\]]lam 'tshal/_/shi 'phos nas ni mtho ris mchi/_/chu smad la ni su skyes pa/_/gru do la ni sme ba mchis/_/de ltar gda' ba shes dang ldan/_/longs spyod ldan zhing sems can byams/_/sme ba gnyis po gda' ba ni/_/gro bzhin la ste longs spyod rtag_/de bzhin nad med sems can byams/_/
[\[224a\]]
[\[224a.1\]]shi 'phos nas ni mtho ris mchi/_/sme ba nag po rje ngar la/_/gda' ba mon gru skyes pa ste/_/de ni khro zhing 'dod chags chung /_/longs spyod ma mchis shes rab ldan/_/rje ngar la ni mdzub do na/_/sme ba nag po rab tu gda'/_/mon gre la skyes blun po ste/_/de ni chu yis 'chi bar 
[\[224a.2\]]'gyur/_/rje ngar 'og gi mdzub gang na/_/rma 'dra mchis pa khrums stod la/_/blun zhing gzhan la gnod pa bgyid/_/de ni dbul zhing rkun po bgyid/_/gang la sme ba mdzub gang na/_/khrums smad la ni skyes pa ste/_/sbyin dang tshul khrims dran pa dang /_/shes rab 'jigs med snying rjer ldan/_/
[\[224a.3\]]gang gi rkang pa gnyi ga la/_/sme ba phra mo gda' ba ni/_/nam gru skyes pa ma rabs te/_/'dreg mkhan du yang 'gyur ba lags/_/gang gi mthe bo'i phrag na yang /_/sme ba sngon po gda' ba ni/_/rtag tu stobs ldan nad ma mchis/_/tha skar la ni de skyes so/_/rkang mthil sme ba mchis pa ni/_/bra nye la ste 
[\[224a.4\]]snying brtse med/_/gsod pa'i gshed ma'i ngang tshul can/_/shi 'phos nas ni dmyal bar mchi/_/gang gis spyod pa 'tshal ba yi/_/skar ma'i gnas ni 'di dag lags/_/'jig rten na ni rnam shes 'dis/_/sems can rnams ni pha rol 'dren/_/bcom ldan 'das kyis bka' stsal pa/_kun tu 
[\[224a.5\]]rtog pa'i spyod yul can/_/byis pa gang la chags 'dug pa/_/de ni byis pa rmongs pa ste/_/sems la gnas shing rims nad bcas/_/khyi dang sbrul dang ru sbal dang /_/srog chags gzhan yang rnam mang po/_/skar ma rgyal la gang skyes pa/_/de dag bde la sten ma yin/_/ji ltar bsam gtan rdzu 
[\[224a.6\]]'phrul dang /_/thar pa khyod kyis rnyed pa bzhin/_/nga yang thams cad gzigs pa na/_/ci phyir nga la khyod mi 'dri/_/de nas drang srong skar ma la dga' bas bcom ldan 'das la me tog gis gtor nas yid rab tu dga' ste 'di skad ces gsol to/_/drang srong mi yi gzugs su ni/_/mtshan mchog rnams 
[\[224a.7\]]kyang shin tu gda'/_/khyod kyi gdung rus ma 'tshal na/_/lha 'am 'on te khyod mi lags/_/gsung dang dbyangs dag 'byin pa ni/_/tshangs pa chen po bzhin du gda'/_/spyod pa'i gnas dang tshul gyis ni/_/sngon gyi drang srong rnams dang 'dra/_/thub pa ci 'dra phun sum tshogs/_/'di sngon ma mthong ma thos na/_/
[\[224b\]]
[\[224b.1\]]khyod kyi ston gang de ci smra/_/khyod kyi gdung rus ci lags gsungs/_/bcom ldan 'das kyis bka' stsal pa/_/pha rol tshu rol mi shes shing /_/mtshan ma la ni gang gnas pa/_/de dag sdug bsngal kun gyis bcings/_/de ni thar pa'i snod ma yin/_/pha rol phyin drug nga yi rus/_/bram ze 
[\[224b.2\]]mngon shes drug dang ldan/_/yang dag dga' bya drug smra zhing /_/dbang po drug ni rnam par bshig_/chos gsum rtogs pa'i shes dang ldan/_/nga yi spyod pa rnam thar gsum/_/byang chub sems ni nam skyes pa/_/de tshe nga ni rab tu byung /_/mtshan ma rnams ni ngas ma dmigs/_/mtshan ma med 
[\[224b.3\]]pa rab tu bsgoms/_/sems can med cing srog med pa/_/bdag med stong par mngon sangs rgyas/_/tshor ba gsum dang 'du byed gsum/_/stong pa nyid du rnam par bsgoms/_/nga ni ye shes pha rol song /_/nga yi tshigs 'di gsungs pa med/_/gang dag mkha' bzhin ma chags par/_/byang chub 
[\[224b.4\]]phyir ni sems bskyed pa/_/de dag bzod stobs phun sum tshogs/_/ye shes 'di 'dra thob par 'gyur/_/chos rnams la ni mi 'jug cing /_/rnam par smin pa 'dod med la/_/de bzhin nyid las 'gal mi byed/_/de dag byang chub rnyed mi dka'/_/chos rnams la ni mi gnas shing /_/pha rol tshu rol mi 
[\[224b.5\]]rten par/_/yang dag mthar ni 'dir bsgoms na/_/de bzhin gshegs pa nyid du 'gyur/_/mtshan nyid med cing mtshan ma'ang med/_/dmigs pa de ni rnam par spangs/_/chos rnams kun dang ma 'dres na/_/de bzhin gshegs pa nyid du 'gyur/_/rang gi mtshan nyid 'dir 'ong la/_/rang gi sems 
[\[224b.6\]]la the tshom spongs/_/nam mkha' 'dra bar shes nas su/_/nga 'drar sangs rgyas khyod 'gyur byos/_/sangs rgyas bcom ldan 'das kyis tshigs su bcad pa de dag gsungs ma thag tu de nas drang srong skar ma la dga' ba g.yog dang bcas pas bcom ldan 'das sangs rgyas kyi gzugs dang /_rtags dang /_
[\[224b.7\]]spyod lam du zhugs par mthong nas sngon gyi dge ba'i rtsa ba rnams mngon du gyur to/_/de nas drang srong skar ma la dga' bas ting nge 'dzin gang thob na byang chub sems dpa' rgyal mtshan gyi rtse mo bzhin du 'dug nas/_ting nge 'dzin thams cad la lta zhing gzhan la rag las pa med de/_ting nge 'dzin thams cad kyis 
[\[225a\]]
[\[225a.1\]]mi 'phrogs par 'gyur ba/_byang chub sems dpa'i ting nge 'dzin rin po che tog ces bya ba thob po/_/de nas drang srong skar ma la dga' bas/_bcom ldan 'das kyi spyan sngar thal mo sbyar nas lag pa gnyis na me tog thogs te/_bcom ldan 'das la tshigs su bcad pa 'di dag gis 
[\[225a.2\]]mngon par bstod do/_/yon tan mtha' yas 'jig rten mgon po bden pa gsung ba legs bzhugs pa/_/khyed kyi ye shes spyan gyi 'od zer gyis ni 'jig rten kun snang mdzad/_/rtag tu sems can kun gyi slad du dpa' bo byams pas mngon 'phags pa/_/sems can snying po chags pa zad pa 
[\[225a.3\]]'dren pa khyod la deng phyag 'tshal/_/gser gyi kha dog gser dang 'dra ba'i 'od zer rnams kyis bsil gyur pa'i/_/yon tan dag gis sems can thams cad byang chub rgyur 'gyur rab tu bskul/_/khyod kyis chos kyi 'khor lo rab bskor nyon mongs ri rnams bcom par gyur/_/tha ma'i spyod pa byang chub 
[\[225a.4\]]shes pa'i rgyu ni de ring mthar phyin to/_/sman pa chen po sems can snying po mtshan rnams kyis ni rab brgyan pa/_/sems can snying po sangs rgyas 'gyur ba 'dren pa de ring bshad du gsol/_/bdag gis lta ba'i rgya mo bcad cing grol nas 'gro ba bsgral bar bgyi/_/ji srid kyis ni sangs rgyas 'gyur ba mi yi dam 
[\[225a.5\]]pa lung bstan gsol/_/sdug bsngal chu bos bdas pa'i sems can srid pa'i mtsho las bsgral bar bgyi/_/mya ngan 'das pa'i bde ba zag pa med pa'i lam la dgod par bgyi/_/phyogs bcu dag na sangs rgyas gang rnams yon tan rgya mtsho lta bu dag_/de dag bdag gis dpang du gsol te byang chub tu ni sems 
[\[225a.6\]]gzhol bgyi/_/drag cing mi bzad rtsub pa'i sdug bsngal dag gis reg pa'i sems can kun/_/dus gsum gyi ni bdag gi lus dang ngag dang yid kyi bsod nams des/_/sems can thams cad sdug bsngal de ring zhi bar gyur cig sems can kun/_/sangs rgyas kyi ni bde dang ldan zhing rtag tu mya ngan 'das 
[\[225a.7\]]par shog_/sems can thams cad nad zhir gyur cig nyon mongs chu yang skams par shog_/ngo bo nyid kyi ye shes dbang po'i snying po ldan pa thob gyur cig_/sems can gang dag gsad par chad cing sdug bsngal dag gis gtses pa rnams/_/de dag bdag gi bsod nams gzi brjid dag gis myur du thar bar shog_/
[\[225b\]]
[\[225b.1\]]sems can re res kyang ni yon tan rgya mtsho thams cad thob gyur cig_/shes rab bsod nams tshad med pa dang bde ba kun gyis tshim par shog_/de dag sdig pa'i rnam spangs lta ba mnyam nyid myur du bsten gyur cig_/sems can thams cad skye ba dran cing chos la spyod pa nyid du shog_/sems can de 
[\[225b.2\]]kun chos grus srid pa'i rgya mtsho pha rol rgal gyur cig_/thams cad chos kyi pha rol phyin pa sangs rgyas su yang grub par shog_/bskal pa dpag tu med par chos kyi char pa 'bebs shing 'dug gyur cig_/sems can thams cad chos kyi sprin gyi char chus legs par 'khru bar shog_/bdag gi lus 
[\[225b.3\]]dang ngag dang yid kyis nongs pa cung zad ci bgyis pa/_/sangs rgyas thams cad dpang du gsol te gus par bgyis nas so sor bshags/_/bdag kyang phyin chad sdig la lta ba'i las rnams spyod par ma gyur cig_/rtag tu mdun na bsam gyis mi khyab gang zag mchog bzhugs mthong bar shog_/
[\[225b.4\]]bdag gi bsod nams cung zad ci mchis deng de byang chub bsngo bar bgyi/_/sems can ched du spyod pa kun dang sdug bsngal thams cad spro bar bgyi/_/sems can thams cad byang chub mchog gi lam du rab tu gzud par bgyi/_/bskal par zhing dang ye shes sems can rgya mtsho rnam par sbyang bar bgyi/_/
[\[225b.5\]]gang du byang chub reg 'gyur zhing yang rnam par dag pa thob par bgyi/_/'khor kun rnam par dag cing bzod pa'i sa la rab tu gnas par shog_/smra ba'i seng ge nges par mngon par shes pa lnga rnams thob par shog_/'dren pa chags med ye shes ldan zhing thams cad gzigs pa lung bstan gsol/_/'jig 
[\[225b.6\]]rten du yang sangs rgyas chos kun kha lo bsgyur bar 'gyur zhe na/_/me tog sil ma gtor ba nam mkha' la ni gdugs su gnas par shog_/lha dang klu dang gnod sbyin mi rnams lhags pa kun kyang dpang gyis shig_/sa rnams g.yo bar byed cing khyod kyi zhabs la mgo bos phyag 'tshal shog_/de nas drang srong 
[\[225b.7\]]skar ma la dga' bas me tog de dag bcom ldan 'das ga la ba de'i steng logs su gtor ba dang /_me tog de dag thams cad bcom ldan 'das kyi dbu'i gtsug gi steng du gdugs gcig tu gyur nas 'dug ste/_drang srong skar ma la dga' bas de mthong nas rab tu zang zing med cing mchog tu dga' ba dang /_yid bde bas 
[\[226a\]]
[\[226a.1\]]tshim pa skyes par gyur te/_de nas pus mo'i lha nga gnyis sa la btsugs te/_bcom ldan 'das kyi zhabs gnyis la gtugs so/_/drang srong chen po skar ma la dga' bas bcom ldan 'das kyi zhabs gnyis la gtugs ma thag tu de nas thams cad dang ldan pa'i stong gsum gyi 
[\[226a.2\]]stong chen po'i 'jig rten gyi khams 'di rnam pa drug tu g.yos so/_/sems can bye ba khrag khrig brgya stong grangs med dpag tu med pa gang dag der lhags pa de dag thams cad kyang yid skyo zhing ltad mor gyur to/_/gang dag glang po ches 'dul ba'i sems can de dag gis ni bde bar gshegs pa glang po che'i 
[\[226a.3\]]gzugs su mthong nas yid dga' bar gyur cing drang srong chen po skar ma la dga' bas me tog gtor ba de dag steng gi bar snang la gdugs su gyur te gnas pa dang sa g.yos pa de yang mthong nas rab tu ngo mtshar du gyur te/_bcom ldan 'das kyi zhabs gnyis la gtugs so/_/gang dag yang sangs rgyas 
[\[226a.4\]]kyis 'dul ba'i sems can de dag thams cad kyis ni bcom ldan 'das sangs rgyas kyi cha byad du mthong nas ngo mtshar du gyur to/_/de nas bcom ldan 'das dpa' bar 'gro ba'i ting nge 'dzin las bzhengs pa dang /_sangs rgyas kyis 'dul ba'i sems can de dag gis ting nge 'dzin de las bzhengs par mthong 
[\[226a.5\]]nas zang zing med cing mchog tu dga' ba dang /_mgu ba skyes te/_bcom ldan 'das la me tog dang /_spos dang /_phreng ba dang /_byug pa dang /_na bza' dang /_phyang 'phrul dang /_rgyan ji snyed pa dag gis gtor to/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[226a.6\]]drang srong chen po myur du longs la nyon/_/byang chub lung bstan zhes ni 'dren pa gsung /_/mnyam pa med pa'i mthus ni sa g.yos shing /_/nam mkha' la yang me tog gdugs gcig 'dug_/khyod ni 'jig rten phan phyir ston dbang po/_/rkang gnyis bdag gi gtso bo sangs rgyas su/_/bsod nams 
[\[226a.7\]]mtha' yas nam mkha' tshad mnyam pa/_/khams gsum snying po 'gro ba'i sgron mar 'gyur/_/de nas byang chub sems dpa' sems dpa' chen po skar ma la dga' bas bcom ldan 'das la 'di skad ces gsol to/_/gang du bdag chos kyi 'khor lo bskor bar 'gyur ba'i sangs rgyas kyi zhing de ci 'dra 
[\[226b\]]
[\[226b.1\]]bar 'gyur/_bcom ldan 'das kyis bka' stsal pa/_khyod ni bskal pa grangs med dpag tu med pa na/_byang phyogs su sangs rgyas kyi zhing me tog rgyas pa'i dri zhes bya ba 'byung ste/_sangs rgyas kyi zhing de ni ji ltar da ltar gyi 'jig rten gyi khams bde ba can bzhin du bkod pa de lta bu dang ldan par 
[\[226b.2\]]'gyur ro/_/sangs rgyas kyi zhing der skyes bu dam pa khyod bla na med pa yang dag par rdzogs pa'i byang chub mngon par rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[226b.3\]]skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rdul med spos snang skar ma'i dpal zhes bya bar 'gyur te/_khyod kyi tshe'i tshad ni bar gyi bskal pa bcu thub par 'gyur ro/_/sangs rgyas kyi zhing de na nyan thos dang rang sangs rgyas med cing /_
[\[226b.4\]]byang chub sems dpa' sems dpa' chen po 'ba' zhig gi gnas su 'gyur te/_khyod kyang de na theg pa chen po'i gtam 'ba' zhig ston par 'gyur ro/_/'khor ji snyed lhags pa rnams kyis byang chub sems dpa' sems dpa' chen po skar ma la dga' ba lung bstan pa de thos nas bcom ldan 'das la mchod pa 
[\[226b.5\]]bya ba'i las la mngon par brtson par gyur to/_/bram ze'i khye'u lnga brgya po de dag dang /_srog chags bye ba khrag khrig brgya stong phrag dgu bcu rtsa gnyis kyis bla na med pa yang dag par rdzogs pa'i byang chub tu sems bskyed par gyur te/_de dag thams cad kyis byang chub sems dpa'i ting nge 'dzin byang chub 
[\[226b.6\]]kyi sems mi brjed pa zhes bya ba thob bo/_/'dus pa chen po rin po che tog gi gzungs las/_drang srong skar ma la dga' ba'i le'u ste bzhi pa'o//_//bam po lnga pa/_de nas bdud bye ba dag 'di snyam du sems te/_ji ltar grong khyer 'di'i phyi rol lha dang /_klu dang /_gnod sbyin dag gis 
[\[226b.7\]]brgyan pa de bzhin du bdag cag gis kyang bcom ldan 'das grong khyer 'di'i sgo gang dang gang nas gshegs pa de'i sgo de dang de'i sa phyogs bkod pa'i rgyan dam pa khyad par du 'phags pas brgyan to snyam pa dang /_de nas bcom ldan 'das kyi thugs kyis bdud bye ba de dag gi sems kyi kun tu rtog pa mkhyen nas/_
[\[227a\]]
[\[227a.1\]]'di 'dra ba'i rdzu 'phrul mngon par 'du bya ba mngon par mdzad de/_de ji lta bu'i rdzu 'phrul mngon par 'du bya ba mngon par mdzad pas/_/grong khyer gyi sgo bcu gnyis su sangs rgyas bcom ldan 'das bcu gnyis grong khyer gyi sgo re re nas rgyal po'i khab kyi grong khyer chen por gshegs so/_/bdud 
[\[227a.2\]]bye ba de dag kyang nam mkha' la gnas bzhin du bdud kyi yul gyi rnam par 'phrul pa'i rgyan shin tu khyad par du 'phags pa'i rdzu 'phrul grangs med pa dang ldan pa/_bkod pa'i mchog rnams dang /_bkod pa mdzes pa rnams kyis grong khyer gyi sgo de dag dang /_sa'i phyogs de dag dang /_rtsig pa de dag dang /_
[\[227a.3\]]shing de dag dang /_sa'i ngos de dag brgyan to/_/bdud bye ba de dag dang /_bdud kyi 'khor de dag la la ni tshangs pa'i cha byad lta bu nas drang srong chen po'i cha byad lta bu'i bar du bsgyur te nam mkha' la gnas bzhin du khang pa brtsegs pa de dag gi skar khung dang /_rta babs dang /_ba gam dang /_skyed shing gi 
[\[227a.4\]]nang du me tog dang /_bdug pa dang /_spos dang /_phreng ba dang /_gser dang /_dngul dang /_nor bu dang /_mu tig sna tshogs kyis spras pa dang /_gos dang /_ras dang /_ras bcos bu sna tshogs dang /_lhab lhub kyi rgyan rnams kyi char ni rab tu phab/_sil snyan dang /_dkrol ba sna tshogs ni dkrol nas 
[\[227a.5\]]bstod pa dang /_yon tan bsngags pa sna tshogs kyi dbyangs kyis bcom ldan 'das la mchod pa byed do/_/bcom ldan 'das de ltar ngo mtshar rmad du byung ba chen po sngon ma thos pa'i bkod pa mchog tu rgya che ba/_khyad par du 'phags pas rgyal po'i khab kyi grong khyer chen po'i sgo na bzhugs te/_zhabs 
[\[227a.6\]]g.yas pa'i mthe bos sgo'i them pa la reg par mdzad do/_/bcom ldan 'das kyis sgo'i them pa la reg ma thag tu/_de nas de'i mod la thams cad dang ldan pa'i stong gsum gyi stong chen po'i 'jig rten gyi khams 'di rab tu g.yos so/_/gang stong gsum gyi stong chen po'i 'jig rten gyi khams 'di'i brgya 
[\[227a.7\]]byin dang /_tshangs pa dang /_nyi ma dang /_zla ba dang /_'jig rten skyong ba dang /_dbang phyug chen po dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i dbang po dag dang /_sa dang /_chu dang /_rgya mtsho chen po dang /_grong khyer 
[\[227b\]]
[\[227b.1\]]dang /_yul 'khor gyi lha dang /_skyes pa dang /_bud med dang /_khye'u dang /_bu mo dang /_lha'i drang srong chen po'i 'khor dang /_'og min gyi bar nas bzung ste/_sems can gzi brjid che ba gzi brjid che ba de dag thams cad sa g.yos par snang ba des bskul ma thag tu rgyal po'i khab kyi grong khyer 
[\[227b.2\]]chen po kho ra khor yug tu bskor nas sa dang nam mkha' la gnas shing me tog dang /_spos dus kyi rjes su 'brang ba'i phye ma'i bar gyis bcom ldan 'das la gtor to/_/de nas bcom ldan 'das kyis me tog dang /_phye ma'i bar de dag phyogs bcu'i phyogs kyi cha re re na yang sangs rgyas kyi zhing rdul phra rab 
[\[227b.3\]]kyi rdul snyed kyi sangs rgyas kyi zhing yongs su dag pa dang /_yongs su ma dag pa dang /_stong pa dang /_mi stong pa rnams su sangs rgyas la mchod cing bsti stang bya ba'i phyir nam mkha' la gtor ba dang /_sangs rgyas kyi zhing de dag tu me tog dang /_phye ma dang /_rgyan de dag las tshigs su bcad pa 'di dag 
[\[227b.4\]]byung ngo /_/myur du sad par gyis la 'di dag ltos/_/byang chub phyir ni bag yod spyad pa spyod/_/khyod kyi 'khor ba'i gcong rong 'khyams pa yi/_/'jig rten thams cad dag ni bsgral bar byos/_/yongs su smin dang ldan pa'i dus bab kyis/_/g.yeng bar gyur pa rab tu myur thong la/_/'dir ni sngon 
[\[227b.5\]]gyi dam bcas yid la byos/_/byang chub lung bstan rab tu thob par 'gyur/_/thub dbang drang srong chen po mya ngan med/_/'gro la phan phyir de ring grong khyer gshegs/_/bdud stong bye ba rang gis pham mdzad des/_/da ni chos kyi 'khor lo myur du bskor/_/grogs po zhi ba 'di la 'gro dga' mdzad/_/dpa' 
[\[227b.6\]]mchog dngos po yang dag ston par mdzad/_/'gro ba sdug bsngal dag las thar mdzad nas/_/byang chub tu ni de ring lung yang ston/_/rang byung mya ngan med pa grong khyer gshegs/_/de phyir zhing der rab tu myur gshegs la/_/de ltar mdzes pa de dag rab ltos te/_/rim gyis byang chub tu yang 'gyur bar byos/_/
[\[227b.7\]]yang de'i tshe 'od ma'i tshal na byang chub sems dpa' sems dpa' chen po dang /_nyan thos dang /_nyan thos chen po gang dag nang du yang dag par 'jog la gnas pa de dag gis ston pa de la bltas pa dang /_bcom ldan 'das rgyal po'i khab kyi grong khyer chen po'i sgo na 'dul ba la gzhes shing bzhugs 
[\[228a\]]
[\[228a.1\]]pa mthong ngo /_/de nas byang chub sems dpa' sems dpa' chen po dang /_nyan thos chen po de dag thams cad bcom ldan 'das kyi snam logs su 'khod pa dang /_bkod pa chen po de dag kyang mthong ngo /_/de nas me tog dang /_phye ma'i rgyan de dag las tshigs su bcad pa'i sgra gang 
[\[228a.2\]]byung ba de dag gis phyogs bcu'i sangs rgyas kyi zhing yongs su dag pa dang /_yongs su ma dag pa dang /_stong pa dang /_mi stong pa sangs rgyas kyi zhing rdul phra rab kyi rdul snyed thams cad du gang bar gyur to/_/sangs rgyas kyi zhing de dag na byang chub sems dpa' sems dpa' chen po dang /_nyan thos chen po 
[\[228a.3\]]gang dag gnas pa de dag gis sgra de thos nas 'di snyam du sems te/_yid du 'ong ba 'di lta bu/_ro myang bar 'os pa 'di lta bu/_dga' bar bya bar 'os pa 'di lta bu/_tshim par byed par 'os pa 'di lta bu/_spro bar byed pa 'di lta bu'i yon tan chen po brjod par 'os pa 'di lta bu'i sgra 'di dag dang /_
[\[228a.4\]]me tog dang /_phye ma'i char 'di dag ga las 'ongs snyam mo/_/de nas byang chub sems dpa' sems dpa' chen po de dag dang /_nyan thos chen po de dag rang gi dge ba'i phyogs btang ste ngo mtshar cher 'dzin par gyur to/_/de nas bcom ldan 'das de bzhin gshegs pa shAkya thub pa sangs rgyas kyi rgyan dang 
[\[228a.5\]]lhab lhub kyi rgyu 'thun pa zhes bya ba'i ting nge 'dzin la snyoms par zhugs so/_/bcom ldan 'das sangs rgyas kyi rgyan dang lhab lhub kyi rgyu 'thun pa zhes bya ba'i ting nge 'dzin la snyoms par zhugs ma thag tu de nas thams cad dang ldan pa'i 'jig rten gyi khams mi mjed 'di dang /_phyogs bcu'i sangs rgyas kyi zhing thams 
[\[228a.6\]]cad du bkod pa chen po 'di lta bu dag snang ste/_'di lta ste/_ma 'ongs pa'i dus na de bzhin gshegs pa kun tu gzigs zhes bya ba'i 'jig rten gyi khams rnam par dag cing rdul bsags pa med ces bya ba yang sangs rgyas kyi zhing gi yon tan bkod pa 'di 'dra ba dang ldan par 'gyur/_rtsig pa med la legs 
[\[228a.7\]]par brgyan pa'i phyogs bcu'i 'jig rten gyi khams sangs rgyas kyi zhing rdul phra rab kyi rdul snyed thams cad du yang /_bcom ldan 'das de bzhin gshegs pa shAkya thub pa de rgyal po'i khab kyi grong khyer chen po'i sgo na/_shin tu lham me lhan ne lhang nger bzhugs par snang ba ni ma gtogs so/_/sangs rgyas kyi 
[\[228b\]]
[\[228b.1\]]zhing de dag tu yang byang chub sems dpa' de dag dang /_nyan thos chen po de dag sgra thos pa des bskul ba dang /_phyogs bzhir blta zhing 'khod de/_de dag thams cad kyis 'jig rten gyi khams mi mjed 'di ha cang yang mi ring ba na 'dug par mthong ngo /_/sangs rgyas kyi yul gyis lha'i rnam par 'phrul 
[\[228b.2\]]pa'i rgyan de dag thams cad kyang mthong ngo /_/de nas byang chub sems dpa' sems dpa' chen po de dag dang /_nyan thos chen po de dag 'di snyam du sems te/_bdag cag kyang 'dus pa chen po'i bkod pa de dag dang /_sangs rgyas kyi zhing gi yon tan bkod pa de dag blta ba dang /_brtag pa dang /_de bzhin 
[\[228b.3\]]gshegs pa shAkya thub pa de la yang blta ba dang /_phyag bya ba dang /_bsnyen bkur bya ba'i phyir der 'dong ngo /_/der ni bdag cag bla na med pa yang dag par rdzogs pa'i byang chub tu lung bstan pa yang thob par 'gyur gor ma chag snyam mo/_/de nas phyogs bcu'i 'jig rten gyi khams sangs rgyas kyi zhing 
[\[228b.4\]]gi rdul phra rab kyi rdul snyed thams cad kyi byang chub sems dpa' sems dpa' chen po thams cad dang /_nyan thos chen po de dag de bzhin gshegs pa shAkya thub pa'i rdzu 'phrul gyi mthus rang rang gi sangs rgyas kyi zhing nas mi snang bar gyur te/_skad cig thang cig yud tsam de nyid la 'jig rten gyi khams 
[\[228b.5\]]mi mjed 'dir phyin to/_/de'i tshe phyogs bcu'i phyogs re re nas kyang byang chub sems dpa' sems dpa' chen po grangs med dpag tu med pa sangs rgyas kyi zhing gi rdul phra rab kyi rdul snyed rnams kyang 'dir lhags nas/_sangs rgyas kyi zhing 'di thams cad sa dang nam mkha'i bar ma lus par gang bar gyur to/_/
[\[228b.6\]]byang chub sems dpa' sems dpa' chen po de dag byang chub sems dpa'i dge ba'i rtsa ba sna tshogs kyi rgyu 'thun pa'i rnam par 'phrul pa'i byin gyi rlabs kyis de bzhin gshegs pa shAkya thub pa la mchod pa bya ba'i phyir brtson par gyur to/_/de nas byang chub sems dpa' sems dpa' chen po la la dag gis ni 
[\[228b.7\]]bcom ldan 'das la mchod pa bya ba'i phyir sangs rgyas kyi zhing 'di thams cad me tog sna tshogs kyi char gyis khebs par byas so/_/la la dag gis ni mu tig gi char phab pa nas/_de bzhin du sbyar te/_bcom ldan 'das la mchod pa bya ba'i phyir la la dag gis ni gser dang /_dngul dang /_bai dUr+ya dang /_
[\[229a\]]
[\[229a.1\]]shel dang /_rdo'i snying po dang /_spug dang /_go shir Sha dang /_tsan dan sbrul gyi snying po dang /_shing ta ma la'i lo ma'i phye ma'i char gyis nam mkha' khebs par byas so/_/bcom ldan 'das la mchod pa bya ba'i phyir la la dag gis ni lhab lhub dang /_phyang 'phrul dang /_rgyan dang /_
[\[229a.2\]]ras dang /_ras bcos bu sna tshogs kyi char rab tu phab bo/_/bcom ldan 'das la mchod pa bya ba'i phyir la la dag gis ni rin po che'i gdugs dang /_rgyal mtshan dang /_ba dan sna tshogs bsgreng ngo /_/bcom ldan 'das la mchod pa bya ba'i phyir la la dag gis ni spos sna tshogs kyis bdugs so/_/
[\[229a.3\]]la la dag gis ni rin po che'i phreng ba sna tshogs gtor to/_/la la dag gis ni sil snyan dang dkrol ba sna tshogs dkrol to/_/la la dag gis ni glu dang gar dang /_rol mo'i sgra rab tu bstan to/_/la la dag gis ni sa phyogs der spos chu sna tshogs kyi char gyis chag chag btab bo/_/la la dag 
[\[229a.4\]]gis ni rin po che sna tshogs kyi snod rnams rin po che sna tshogs kyis bkang ste/_bcom ldan 'das kyi spyan snga na thogs so/_/la la dag gis ni rin po che'i snod sna tshogs rnams spos chus bkang ste/_me tog dang /_'bras bu dang /_lo mas brgyan nas bcom ldan 'das kyi spyan snga na thogs so/_/la la 
[\[229a.5\]]dag gis ni rin po che'i shing ljon pa sna tshogs lha'i gos dang /_rgyan dang /_me tog dang /_'bras bu sna tshogs kyis brgyan nas 'phang stod de thogs so/_/la la dag gis ni bdag nyid tshangs pa chen po'i cha byad du mngon par sprul te/_thal mo sbyar nas bcom ldan 'das la phyag byas te/_'khod pa 
[\[229a.6\]]nas rgya cher ji ltar gong du smos pa bzhin no/_/la la dag ni seng ge'i cha byad du mngon par sprul te/_bcom ldan 'das la phyag 'tshal nas 'khod do/_/bcom ldan 'das kyi rdzu 'phrul gyi mthu dang /_rang gi dge ba'i rtsa ba'i stobs bskyed pas sems can de dag phan tshun mig gi dbang pos gzugs snang 
[\[229a.7\]]ba rnams la thags thogs med do/_/sangs rgyas bcom ldan 'das kyang de lta bu'i bdud kyi yul chen po lha'i rnam par 'phrul pa'i byin gyi rlabs rnams dang /_rang gi dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag 
[\[229b\]]
[\[229b.1\]]dang /_lam dang /_sangs rgyas kyi chos ma 'dres pa [{]bcwa [,]bco [}]brgyad kyi yul gyi rnam par 'phrul pa'i byin gyi rlabs kyis bcom ldan 'das rgyal po'i khab kyi grong khyer chen por gshegs nas srang gi dbus na pad ma yod pa ga la ba der gshegs te byon nas/_phyag g.yas pa'i mthil gyis pad ma'i snying po la reg 
[\[229b.2\]]par mdzad de drangs nas bzhugs so/_/pad ma de drangs te g.yos pas sangs rgyas kyi zhing 'di'i ri khor yug dang /_ri khor yug chen po dang /_ri'i rgyal po ri rab dang /_rgya mtsho chen po dang /_bdud kyi gnas thams cad kyang g.yos so/_/bdud kyi gnas thams cad na gzhal med khang dang /_gnas khang 
[\[229b.3\]]dang /_mal cha dang /_stan rnams kyang rab tu g.yos so/_/de na gang bdud kyi bu rnams dang /_bdud kyi bu mo rnams dang /_bdud kyi tshogs kyi 'khor gnas pa de dag kyang 'jigs skrag cing skyo ba skyes nas phan tshun 'di skad 'dzer to/_/rgyu med rkyen med par ni gzhal med khang 'di dag g.yo bar mi 'gyur na/_
[\[229b.4\]]bdag cag gi rgyal po bdud de rang gi yul nas 'phos par ma gyur grang /_bdag cag kyang khang pa 'di nas 'chi 'pho ba'i chos 'byung bar mi 'gyur grang /_bdag cag gis blta gor ma chag go snyam ste/_de nas de dag gis mthong nas 'di snyam du sems te/_sangs rgyas kyi zhing 'di ni snyigs ma lnga can du 
[\[229b.5\]]gyur na/_'di sus legs par brgyan cing shin tu nyams dga' bar byas snyam mo/_/de nas rang gi yul la gnas pa'i bdud g.yog dang bcas pa de dag de na 'khod bzhin du yang de bzhin gshegs pa shAkya thub pa de skyes bu chen po'i mtshan sum cu rtsa gnyis kyis legs par brgyan cing shin tu lham me lhan ne 
[\[229b.6\]]lhang nger bzhugs pa mthong ngo /_/thams cad dang ldan pa'i stong gsum gyi stong chen po'i 'jig rten gyi khams 'di dang /_sangs rgyas kyi zhing 'di thams cad kyang sems can gzugs dang /_kha dog dang /_rtags dang /_dbyibs sna tshogs su gnas pa sha stag gis yongs su gang nas sems can gcig 
[\[229b.7\]]kyang ngo mi shes te/_sems can de dag thams cad kyang bcom ldan 'das la mchod pa bya ba'i phyir brtson par mthong ngo /_/de nas de dag yang 'di snyam du sems te/_bdag cag kyang de bzhin gshegs pa shAkya thub pa de la blta ba dang /_phyag bya ba dang /_da ltar bdag cag gi jo bo dang /_g.yog tu bcas 
[\[230a\]]
[\[230a.1\]]pa gar dong ba yang dri ba'i phyir der 'dong gor ma chag snyam mo/_/de nas yang de'i tshe sangs rgyas kyi zhing 'di'i bdud bye ba phrag brgya po de dag thams cad g.yog dang bcas par bcom ldan 'das de bzhin gshegs pa shAkya thub pa ga la ba der dong ste lhags nas spyan sngar 'khod do/_/de nas 
[\[230a.2\]]bdud sdig can gyis bcom ldan 'das ga la ba de logs su thal mo sbyar ba btud nas 'di skad ces gsol to/_/rab tu rnam par dad sems kyis/_/bcom ldan bdag ni skyabs su mchi/_/bdag khrol 'di nas myur du thong /_/chos ni yang dag spyad par bgyi/_/bcom ldan 'das kyis bka' stsal pa/_/
[\[230a.3\]]'gro ba dang ni 'ong ba yang /_/ngas ni su la'ang bzlog pa med/_/gal te lam ni rab shes na/_/gang du dga' bar 'gro bar byos/_/bdud sdig can gyis 'di skad ces gsol to/_/rang gi spyod yul gar dga' bar/_/gang tshe bdag ni mchi 'tshal te/_/bdag ni bcing ba lnga dag gis/_/bcings 
[\[230a.4\]]par mthong ngo gau ta ma/_/bcom ldan 'das kyis bka' stsal pa/_nga ni rtog pa kun spangs te/_/grol nas 'gro ba grol byed pa/_/ngas ni 'tshe ba rnam spangs nas/_/sems can bcings pa thar bar bya/_/de nas bcom ldan 'das kyis sangs rgyas kyi spyan gyis sangs rgyas kyi zhing 'di thams cad sa dang 
[\[230a.5\]]nam mkha' la gnas pa'i sems can rnams kyis yongs su gang ba la gzigs nas tshigs su bcad pa 'di dag bka' stsal to/_/'dir lhags pa dag thams cad kyang /_/the tsom thams cad rab spongs la/_/skad cig ci yang ma smra bar/_/khyod cag rnams ni da nyon cig_/rdzogs pa'i sangs 
[\[230a.6\]]rgyas 'jig rten dkon/_/chos dang dge 'dun shin tu dkon/_/dad cing mos pa 'byor pa dang /_/byang chub spyod pa shin tu dkon/_/'jig rten mgon po'i mngon sum du/_/chos nyan pa yang shin tu dkon/_/gang du bzod pa sten byed pa/_/de yi dus ni rnyed par dka'/_/gang du 'jig rten sdig pa yi/_/
[\[230a.7\]]rtog pa thams cad rab spong ba/_/stong pa nyid ni bsgom pa dang /_/sems ni dul bar byed pa dkon/_/ji ltar ngas ni sngon spyad pa'i/_/byang chub spyod pa rnyed par dka'/_/de las me tog tsam tshod 'di/_/khyed cag rnams la bshad par bya/_/gang gis byang chub 'byor byed pa/_/srid pa'i bcings las rab 
[\[230b\]]
[\[230b.1\]]grol zhing /_/mun pa'i phung po sel ba yi/_/lam gyi mchog ni bstan par bya/_/dri ma ngan pa gsum spongs la/_/ston pas gsungs pa 'dir nyon cig_/chu bo rnams kyi pha rol rgol/_/rgya mo can gyi sred pa spongs/_/rnam thar gsum la rab gnas shing /_/sdom pa gsum la yang dag gnas/_/
[\[230b.2\]]khams gsum kun gyi nyon mongs gang /_/de dag ma lus rnam par chom/_/dkon mchog gsum gyi rigs mchod dang /_/chos kyi don du khyed cag rnams/_/sangs rgyas lha dang bdud gsum gyi/_/byin rlabs sprul pas lhags pa rnams/_/dus gsum ma rig bsgribs pa'i sems/_/
[\[230b.3\]]bye brag tu ni rab tu spongs/_/khams gsum pa las grol ba yi/_/zhi byed bzod pa thob par byos/_/phyin ci log ni rnam bzhi yis/_/so so'i skye bo bslad pa rnams/_/dngos po med la rtog byed pa/_/de dag bzod pa'i snod ma yin/_/mig ni gzugs la chags pa yis/_/lus dang 
[\[230b.4\]]ngag dang sems bsgribs nas/_/bsam gtan bzhi dang bral ba rnams/_/'khor ba shin tu bsten par 'gyur/_/'jig rten na ni gang mkhas gsal/_/bsam gtan sgom pa byed pa rnams/_/de dag phyin ci log bzhi las/_/de ring rnam par grol bar 'gyur/_/dbang phyug de dag sems 
[\[230b.5\]]can rnams/_/chu bo bzhi las thar bar byed/_/'chi 'pho skye ba rab shes pa/_/des pa rnams ni pha rol 'gro/_/byang chub sems dpa' 'jigs med pa/_/rkang pa bzhi dang ldan pa dag_/sems can sred pas bcings pa rnams/_/yang dag shes pas gcod par byed/_/phung po lnga rnams yongs 
[\[230b.6\]]shes pas/_/zhags pa las grol zag pa med/_/yang dang yang du mi skye ste/_/srid pa'i rgya mtsho'i pha rol phyin/_/sangs rgyas rnams kyi spyan sngar khyed/_/sdig pa dag ni myur du shogs/_/sdig pa ma lus rab spongs la/_/'jigs pa med par pha rol song /_/srid par yang dang yang skyes 
[\[230b.7\]]pas/_/sdig pa'i grogs kyi dbang song bas/_/'khor ba'i sdug bsngal de dag ni/_/'dus byas la yang myong bar 'gyur/_/sdig pa'i grogs po rab spongs te/_/sdig pa'i lta ba rnams bor nas/_/'khor ba'i sdug bsngal dran byas te/_/dam pa'i chos la rab sbyor cig_/btung ba'i dam pa 
[\[231a\]]
[\[231a.1\]]'thung bar byos/_/stong pa nyid kyang rab sgoms shig_/dam pa'i don la dngos po med/_/rdzas kyang med cing mtshan nyid med/_/'di ltar dbang po drug stong ste/_/byed pa po ni 'di la med/_/de bzhin mtshan mar rtog pa yang /_/dngos po tsam ste g.yo ba med/_/tshor ba drug 
[\[231a.2\]]dang sred pa drug_/reg pa drug las byung ba yin/_/de bzhin reg pa'i skye mched drug_/stong pa yin par shes par byos/_/rang bzhin gyis ni dngos med par/_/dngos po nyid la brtag par byos/_/skye ba med cing 'gag med pas/_/'di na rdzas kyang med par ltos/_/gang gis chos kun tshul gcig 
[\[231a.3\]]ste/_/dus gsum du yang dngos med par/_/shes pa de dag nad med de/_/de ni bla na med pa'i lam/_/rnam pa bcu gsum nges grol la/_/sems can 'du shes rnam 'jig cing /_/tshu rol pha rol rnam grol ba/_/de ni bzod pa bsgom pa yin/_/de nas gang gi tshe bcom ldan 'das kyi 
[\[231a.4\]]bsod nams kyi stobs rnams dang /_mi 'jigs pa'i shugs dang /_dge ba'i rtsa ba'i rgyu 'thun pa'i byin gyi rlabs kyis dbyangs kyi dkyil 'khor gyi sgra thogs pa med pas tshigs su bcad pa de dag gsungs pa de'i mod la phyogs bcu'i 'jig rten gyi khams stong pa dang /_mi stong pa'i snyigs ma lnga can gang 
[\[231a.5\]]gA'i klung dpag tu med pa mi 'khrugs pa'i bye ma snyed rnams su dbyangs kyi dkyil 'khor gyi tshig brjod pa 'di dag grags par gyur nas/_/de'i mod la sangs rgyas kyi zhing re re nas kyang sems can bye ba khrag khrig brgya stong grangs med dpag tu med pa dag ni shin tu zang zing med pa'i dga' ba dang /_dad pa 
[\[231a.6\]]rnyed de/_bla na med pa yang dag par rdzogs pa'i byang chub las phyir mi ldog par gyur to/_/la la dag gis ni ting nge 'dzin dang /_bzod pa dang /_gzungs sna tshogs thob bo/_/sangs rgyas kyi zhing 'dir 'dus pa'i sems can grangs med dpag tu med pa rnams kyis ni don dang /_tshig dang /_yi 
[\[231a.7\]]ge 'di dag thos nas phyir mi ldog pa'i sa thob par gyur to/_/sems can grangs med dpag tu med pa dag ni theg pa gsum po dag gis nges par 'byung ba thob par gyur to/_/de nas byang chub sems dpa' sems dpa' chen po skar ma la dga' bas pad ma'i khri la 'dzeg par bya ba'i phyir rang gi rdzu 'phrul gyi 
[\[231b\]]
[\[231b.1\]]mthus rin po che sna bdun gyi them skas me tog gis kun tu g.yogs pa mngon par sprul ste/_bcom ldan 'das ga la ba de logs su thal mo sbyar ba btud nas 'di skad ces gsol to/_/thams cad mkhyen pa rga shi mya ngan gyi/_/'dam du bying ba'i 'jig rten thams cad la/_/rab tu gzigs te mi 
[\[231b.2\]]rgyu rgyur bcas kyi/_/'jig rten du ni chos kyi zam pa thogs/_/thal mo sbyar ba'i sems can rgya chen brgyas/_/rab tu bltam pa'i zhing la gzigs nas su/_/chos kyi mchod sbyin rab tu bgo bar gsol/_/rang gi mthu rtsal rab tu bstan du gsol/_/mtshungs pa med pa'i pad ma mngon 'dzegs 
[\[231b.3\]]te/_/mgon po shes rab dang ni thabs rnams kyis/_/chos chu sprin gyis char pa rab phob la/_/nyon mongs gzir ba'i mi la bstan du gsol/_/phyogs bcu dag gi sangs rgyas thams cad dang /_/drang srong chen po shes rab ldan pa gzhan/_/khyod kyi dpang du de dag kun bzhugs kyis/_/thub 
[\[231b.4\]]pa'i dpang po bdud rnams pham par mdzod/_/chos rnams stong pa nam mkha' lta bu dang /_/ngo bo nyid kyis ya ma brlar mkhyen nas/_/sngon gyi dam bcas rnams ni dgongs mdzod la/_/bla med 'khor lo dam pa bskor du gsol/_/chu bo bzhi dbus 'khor ba'i sems can rnams/_/mi yi seng ge 
[\[231b.5\]]de ring bsgral du gsol/_/khyod kyis chos rnams shin tu thugs su chud/_/srid gsum mtsho las 'jig rten bsgral du gsol/_/shin tu rlabs chen thugs mnga' bcom ldan 'das/_/bde bar gshegs kyi lam ni bde ba la/_/'gro ba gzud mdzod mtshungs med chos kyang ston/_/'jig rten 
[\[231b.6\]]nyes pa'i dri ma bsal du gsol/_/de nas bcom ldan 'das kyis ji lta bur sprul pa'i them skas de las pad ma'i khri la mngon par 'dzegs te/_pad ma'i snying po la bzhugs so/_/de nas bcom ldan 'das kyis phyogs bcu thams cad du rnam par gzigs nas bdud sdig can la bka' stsal pa/_bdud 
[\[231b.7\]]sdig can ji ltar khyod kyi rkyen gyis deng 'dir 'dus pa chen po'i chos kyi rnam grangs bshad pas sems can grangs med dpag tu med pa dag mngal na gnas pa dang /_rga shis gtses pa rnams las rnam par grol bar 'gyur rnam par thar bar 'gyur/_chu bo bzhi las yang dag par rgal bar 'gyur/_
[\[232a\]]
[\[232a.1\]]zhi ba'i lam la gnas par 'gyur/_nam mkha' dang mtshungs pa'i ye shes khong du chud par 'gyur te/_'di la sdig can khyod ni sems can rnams kyi dge ba'i rtsa ba rnam par 'phel ba'i thog mar 'gro ba yin gyis khyod dga' bar gyis shig_/sdig can khyod kyis nga la chos bshad par 
[\[232a.2\]]gsol cig dang ngas deng bdud kyi dkyil 'khor mthon po'i yul gyi chu bo'i pha rol tu 'gro bar bya ba'i phyir chos bstan to/_/de nas bdud sdig can gyis de'i tshe tshigs su bcad pa 'di smras so/_/ci ste sdig med khyod la tha ba zhe sdang rgyags med na/_/ci phyir deng 'dir kun tu skrag par bya phyir chos kyang 
[\[232a.3\]]ston/_/de ste khyod la tha ba rgyags dang nga rgyal yod na ni/_/thub dbang khyod kyi thar pa ci 'dra bdag la 'dir shod cig_/bcom ldan 'das kyis bka' stsal pa/_nga ni sa la mngal gyi gnas na zla ba bcur gnas pa/_/de na yang ni bdud khyod nga la bsad par rab tu sbyar/_/de tshe nga la khon dang tha ba 
[\[232a.4\]]cung zad tsam yang med/_/nga ni bzod dang ldan te tha ba ma lus med pa yin/_/nga ni btsas ma thag 'dir khyod kyis sa yang g.yo bar byas/_/nga gsad phyir ni rdo ba'i char pa rab tu dbab par byas/_/de nas khyod kyis nga yi ma yi nu zho myur skams byas/_/khyod kyis nga la gnod pa rnam pa du ma ci ma byas/_/
[\[232a.5\]]nga ni bsam gtan zhugs na khyod kyis bud med khrid de 'ongs/_/nga ni bsod snyoms rnam par spyod tshe zas kyang gcad par byas/_/khyod kyis rtag tu nga la rgyal srid mngon par rab tu bstabs/_/nga ni 'byung ba'i nub mo 'dir yang mun pa byas par gyur/_/de tshe khyod dang skyes bu rnams kyis grong khyer kun tu bskor/_/
[\[232a.6\]]rdzu 'phrul gyis ni song tshe rdzing char drag por rab tu phab/_/sa ni 'dom do 'phang tsam rdo ba dag gis gang bar byas/_/zhi ba'i gnas na gnas pa'i tshe yang sgra ni rab tu phyung /_/nga ni shin tu dka' ba spyod tshe grang ba'i rlung dang ni/_/'bab chu 'gram na gnas tshe khyod kyis chu bo rab tu btang /_/nga ni gsad par bya phyir khyod 
[\[232a.7\]]kyis seng ge rab tu btang /_/de tshe khyod kyis nga yi zas la drag po'i dug kyang btab/_/nga ni byang chub shing drung nye bar yang dag song ba na/_/rdo rje dang ni gnam lcags spu gri mda' char khyod kyis phab/_/'gro la phan phyir rdo rje'i gdan la mngon par gnas pa na/_/khyod kyis ngur smrig gos kyang 'jim rdzab dag gis rab tu bskus/_/
[\[232b\]]
[\[232b.1\]]de na yang ni nga gan khyod kyis bu mo rnams bkye ste/_/nga gsad phyir ni khyod nyid mthu dang bcas te 'ongs mod kyi/_/'on kyang khyod kyis nga yi yid la gnod byas cung zad med/_/ngas ni khyod btul nas su byang chub mtshungs pa med pa thob/_/'on kyang ngo tsha bor te 'dir 'ongs nas ni yang smra 'am/_/sdig 
[\[232b.2\]]pa'i tshul gyis 'od srung mchog la sogs pa bzlog byas te/_/khyod kyis sems can bye ba du ma ma rung byas nas kyang /_/snying rje bor te 'dir yang nga la rgol zhing sgyu byed dam/_/nga yis zas ma zos pa de yi tshe yang khyod kyis su/_/nga gsad phyir ni glang chen myos pa drag shul can yang btang /_/sa 
[\[232b.3\]]steng nga la lhas sbyin gyis ni rdo ba 'phangs pa dang /_/kye ma ngas ni zla ba gsum du rta chas zos pa dang /_phyar ka btang phyir bu mo mdzes ldan rab tu gang btang dang /_/me mdag 'bar ba mi bzad pas ni 'obs rnams bkang ba dang /_/kha zas dag ni myur du gdug pa'i dug dang sbyar ba yi/_/de 
[\[232b.4\]]la sdig pa'i las can khyod ni rtsa bar nges pa yin/_/khyod nyid dpung bcas bu dang lhan cig sder bcas 'ongs nas su/_/nga gsad phyir ni mda' bo che dang ral gri mda' mang thogs/_/'on kyang 'dir ni khyod kyis nga yi spu gcig ma g.yos na/_/ci phyir khyod ni rgyags par gyur nas da dung 'dug_/
[\[232b.5\]]ji snyed bdud ni stong phrag bye ba rgol du yang btsud kyang /_/sems can bye ba khrag khrig dag ni 'dir yang lhags nas su/_/zhing kun rab tu gang bar 'dug pa nga yi dbang yin te/_/nga ni khyod phyir mchog tu byams pa'i yid kyis gnas par bya/_/nga ni snying rje'i gnas te 'gro ba rjes su 'dzin byed 
[\[232b.6\]]pa/_/khyod ni shin tu gtum po nga la rtag tu bgegs byed de/_/thub pa'i dbang po khyu mchog 'di dag nga yi dbang yin gyi/_/da ltar tha ma'i dus la nga ni sangs rgyas mdzad pa bya/_/rnam thar sems kyis sems can rnams kyi don yang spyad par bya/_/smras par gyur kyang bzod pa yongs su gtang bar mi 
[\[232b.7\]]bya'o/_/nga la phrag dog tha ba rab tu khro ba'i yid med de/_/khyed ni rjes su gzung phyir nga nyid rtag tu mngon par brtson/_/nga la gsol dang khyod yid zhi phyir 'jig rten gsum dag tu/_/mchog tu zhi bar byed pa'i chos kyi bdud rtsi bshad par bya/_/de phyir khyod kyi sdig pa'i las rnams med par rab 'gyur gyi/_/
[\[233a\]]
[\[233a.1\]]'jig rten mgon po nga la yid ni myur du dad par byos/_/khyod ni rtag tu 'di na gnod pa bya bar rab sems kyang /_/khyod dgrol phyir ni nga snying rtag tu byams par rab tu dang /_/sdig pa'i blo gros bor la dad bcas yid la byos shig dang /_/ring por mi thogs khyod ni byang chub tu yang 
[\[233a.2\]]lung bstan to/_/de nas bdud sdig can bcom ldan 'das la rab tu khros te 'khrugs shing rngam nas de nas slar 'gro bar 'dod pa dang /_bdag gi mgul pa bcing ba lngas bcings pa snyam du shes te/_'jigs skrag pa'i sgra 'byung bar 'dod kyang de ma nus nas/_bcom ldan 'das dgrongs 
[\[233a.3\]]pa'i phyir rang khros pa'i mthus shin tu tsha ba'i dbugs btang ba dang /_bcom ldan 'das kyis dbugs de shin tu yid du 'ong ba'i me tog tu mngon par sprul te/_phyogs bcu'i sangs rgyas kyi zhing thams cad na sangs rgyas bcom ldan 'das bzhugs shing 'tsho la gzhes te chos kyang ston pa de thams 
[\[233a.4\]]cad kyi dbu'i gtsug gi drang thad kyi steng gi bar snang la shin tu yid du 'ong ba'i gdugs su byin gyis brlabs so/_/sangs rgyas kyi zhing de dag na byang chub sems dpa' sems dpa' chen po gang dag 'khod pa de dag gis sangs rgyas bcom ldan 'das de dag la gsol pa/_me tog gi gdugs 'di 
[\[233a.5\]]dag ga las mchis/_su'i rdzu 'phrul gyi cho 'phrul lags/_bcom ldan 'das de dag gis byang chub sems dpa' de dag la 'di skad ces bka' stsal to/_/rigs kyi bu dag 'jig rten gyi khams mi mjed ces bya ba yod de/_de na de bzhin gshegs pa dgra bcom pa yang dag par rdzogs pa'i sangs 
[\[233a.6\]]rgyas shAkya thub pa zhes bya ba de rab tu nyon mongs pa can snyigs ma lnga dang ldan pa'i sangs rgyas kyi zhing du sngon gyi smon lam gyis bla na med pa yang dag par rdzogs pa'i byang chub mngon par rdzogs par sangs rgyas nas chos ston te/_de bzhin gshegs pa de da ltar bdud kyi yul gyi stobs thams 
[\[233a.7\]]cad rab tu 'joms par byed pa/_stobs dang /_mi 'jigs pa dang /_sangs rgyas kyi yul thams cad mthon por byed pa/_sangs rgyas kyi bstan pa'i rgyud thams cad dang /_dkon mchog gsum gyi sgron ma yun ring du gnas par byed pa dang /_dge ba'i rtsa ba thams cad rnam par 'phel ba'i brtson 
[\[233b\]]
[\[233b.1\]]'grus kyi byin gyi rlabs kyi stobs byed pa/_dgra dang phas kyis rgol ba thams cad shin tu tshar gcod par byed pa/_ngo mi mtshar dang /_bkra mi shis pa dang /_rtsod pa dang /_rmi lam ngan pa dang /_ltas ngan pa dang /_mu ge dang /_'jigs pa'i tshogs dang /_'thab pa dang /_'gyed pa dang /_
[\[233b.2\]]'ching ba dang /_'thab mo dang /_rtsod pa dang /_char mi 'bab pa dang /_dus ma yin par grang zhing tsha ba dang /_rlung dang /_tsha ba dang /_nad dang /_sgra mi snyan pa thams cad rab tu zhi bar byed pa/_lha dang /_klu dang /_gnod sbyin dang /_mi dang /_mi ma yin pa thams cad 'dun par byed pa rgyal rigs 
[\[233b.3\]]thams cad 'dun par byed cing 'gugs pa/_rigs bzhi thams cad chos kyi don la 'dzud pa/_shes rab kyi sgron ma rab tu 'bar bar byed pa/_lam drang por rab tu ston pa khyim dang /_grong dang /_grong khyer dang /_grong rdal dang /_ljongs dang /_yul dang /_pho brang 'khor dang /_yul 
[\[233b.4\]]'khor thams cad 'dun par byed pa/_gza' dang /_rgyu skar dang /_nyin par dang /_mtshan mo dang /_zla ba gcig dang /_zla ba phyed dang /_dus dang /_lo thams cad 'thun par byed pa/_lo tog dang /_me tog dang /_'bras bu dang /_'bru dang /_sman thams cad grub par byed pa/_bzo 
[\[233b.5\]]dang /_las kyi mtha' dang /_gnas dang /_byin gyi rlabs dang /_dgos pa thams cad grub par byed pa/_lus dang /_ngag dang /_yid kyi nyes pa thams cad rab tu zhi bar byed pa/_rig pa dang /_dran pa dang /_blo gros dang /_mos pa dang /_dpa' ba dang /_brtan pa dang /_bzod pa dang /_spobs 
[\[233b.6\]]pa rnam par 'phel bar byed pa/_chos thams cad la sgrib pa med pa'i snang bas rab tu sad par byed pa/_'phags pa'i rigs bzhis chos kyi tshul byin gyis rlob pa/_theg pa chen po ston par byed pa/_byang chub sems dpa' rnam par 'phel bar byed pa/_sems can chen po rnams dbugs 
[\[233b.7\]]'byin pa/_phyir mi ldog pa'i sa la rdo rje lta bu'i sems byin gyis rlob pa/_sa bcu la yang dag par 'jug par byed pa/_mi skye ba'i chos la bzod pa khong du chud par byed pa/_dbang bskur ba'i chos dang /_byang chub la gzhol bar byed pa/_gdul ba'i sems can rnams rjes su 'dzin pa/_chos kyi 
[\[234a\]]
[\[234a.1\]]'khor lo rab tu bskor ba/_sems can thams cad la snying rje chen pos khyab par byed pa/_pha rol tu phyin pa la 'dzud pa/_bla na med pa'i lam la yang dag par 'jog par byed pa/_chos kyi char rab tu 'bebs pa/_chos kyi ros sems can rnams tshim par byed pa/_sangs rgyas kyi 
[\[234a.2\]]dgongs pa mtha' dag yongs su rdzogs par byed pa/_bdud bzhi'i yul las rab tu thar bar byed pa/_phung po'i lhag ma med pa'i mya ngan las 'das pa'i dbyings su 'jog par byed pa/_chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang 
[\[234a.3\]]tshig rab tu dbye ba la 'jug pa lung bstan pa 'chad par bzhed do/_/'das pa'i de bzhin gshegs pa dgra bcom pa yang dag par rdzogs pa'i sangs rgyas thams cad kyis kyang chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang /_tshig rab 
[\[234a.4\]]tu dbye ba la 'jug pa lung bstan pa gsungs so/_/byin gyis brlabs so/_/gcig la gcig dgyes so/_/da ltar phyogs bcu na sangs rgyas bcom ldan 'das gang dag bzhugs te 'tsho zhing gzhes la chos kyang ston pa'i sangs rgyas bcom ldan 'das de dag thams cad kyang chos mnyam pa 
[\[234a.5\]]nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa gsung ngo /_/byin gyis rlobs so/_/gcig la gcig dgyes par mdzad do/_/ma 'ongs pa'i dus na phyogs bcu'i 'jig rten gyi khams gzhan dang gzhan dag tu 
[\[234a.6\]]de bzhin gshegs pa dgra bcom pa yang dag par rdzogs pa'i sangs rgyas gang dag 'byung ba de dag kyang chos mnyam pa nyid rdo rje lta bu brten pa'i chos kyi snying pos lus 'dzoms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa gsung bar 'gyur ro/_/byin gyis rlob par 
[\[234a.7\]]'gyur ro/_/gcig la gcig dgyes par mdzad par 'gyur ro/_/de nas sangs rgyas kyi zhing de dag na byang chub sems dpa' sems dpa' chen po gang dag yod pa de dag gis so so'i sangs rgyas bcom ldan 'das dag la yongs su zhus pa/_bcom ldan 'das bdag cag gis sngon ma 
[\[234b\]]
[\[234b.1\]]thos pa'i chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa/_gang 'di ltar yon tan mang po bgyid pa/_'di ltar yon tan bsam gyis mi khyab pa dang ldan pa/_chos thams cad la sgrib pa 
[\[234b.2\]]ma mchis pa'i snang ba bgyid pa nas zhi ba'i bar du bgyid pa de gang lags/_chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang tshig rab tu dbye ba la 'jug pa lung bstan pa/_bdud kyi stobs kyi yul thams cad rab tu 'joms par bgyid 
[\[234b.3\]]pa nas/_phung po'i lhag ma ma mchis pa'i mya ngan las 'das pa'i dbyings su mya ngan las 'das pa'i bar du bgyid pa de skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang /_mi rnams kyi don dang /_sman pa dang bde ba'i slad 
[\[234b.4\]]du/_bcom ldan 'das kyis bshad du gsol/_/de nas sangs rgyas bcom ldan 'das de dag gis byang chub sems dpa' sems dpa' chen po de dag la 'di skad ces bka' stsal to/_/rigs kyi bu dag nged kyang 'jig rten gyi khams mi mjed du de bzhin gshegs pa dgra bcom pa yang dag 
[\[234b.5\]]par rdzogs pa'i sangs rgyas shAkya thub pa ga la bzhugs pa der 'dong ngo /_/da ltar phyogs bcu'i 'jig rten gyi khams gzhan dang gzhan dag na/_sangs rgyas bcom ldan 'das gang dag bzhugs shing 'tsho la gzhes pa de dag thams cad kyang byang chub sems dpa'i tshogs kyis bskor cing /_nyan 
[\[234b.6\]]thos kyi dge 'dun dang bcas pas mdun du bdar nas 'jig rten gyi khams mi mjed du de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs te/_de bzhin gshegs pa shAkya thub pa de dang lhan cig sems can thams cad la phan pa 
[\[234b.7\]]dang /_ngan par spyod pa las bzlog pa dang /_bzang po'i spyod pa yongs su rdzogs par bya ba dang /_bla na med pa'i ye shes yongs su rdzogs par bya ba'i phyir chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung 
[\[235a\]]
[\[235a.1\]]bstan pa 'di 'chad par 'gyur/_byin gyis rlob par 'gyur/_gcig la gcig rjes su dgyes par mdzad par 'gyur ro/_/sangs rgyas bcom ldan 'das de dag thams cad 'jig rten gyi khams mi mjed du 'dus nas byang chub sems dpa'i tshogs kyis bskor cing nyan thos kyi dge 
[\[235a.2\]]'dun gyi mdun gyis bltas te/_chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang /_tshig rab tu dbye ba la 'jug pa lung bstan pa 'di 'chad par 'gyur gyis/_khyed cag las gang chos mnyam pa nyid rdo rje lta bu brten pa'i chos kyi snying pos 
[\[235a.3\]]lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa mnyan pa dang /_sangs rgyas bcom ldan 'das tshad med grangs med pa gang gA'i klung gi bye ma snyed dus gcig tu sangs rgyas kyi zhing gcig na bzhugs pa de dag la mchod pa bya ba dang /_chos de yang nyan pa dang 
[\[235a.4\]]sangs rgyas dang byang chub sems dpa' thams cad dang /_lha'i yul dang /_bdud kyi yul thams cad dang sangs rgyas kyi zhing gi rgyan bkod pa de dag la blta ba dang /_sangs rgyas mang po 'dus pa sngon ma mthong ma thos pa blta bar 'dod pa de dag dang /_da nged lhan cig tu 'jig rten gyi khams mi mjed du de bzhin 
[\[235a.5\]]gshegs pa dgra bcom pa yang dag par rdzogs pa'i sangs rgyas shAkya thub pa ga la ba der 'dong ngo /_/de nas sangs rgyas bcom ldan 'das de dag la byang chub sems dpa' sems dpa' chen po de dag gis 'di skad ces gsol to/_/btsun pa bcom ldan 'das sangs rgyas kyi zhing der gzungs 'di 
[\[235a.6\]]'chad pa na/_gal te bdag cag gis gnas rnyed cing sangs rgyas bcom ldan 'das de dag dang /_byang chub sems dpa' sems dpa' chen po ji ltar tshogs pa de dag la yang phyag bgyi ba dang /_bsnyen bkur bgyi ba dang /_mchod pa dang /_chos nyan par rngo thogs pa lta na de bzhin du bdag cag kyang de 
[\[235a.7\]]bzhin gshegs pa dang thabs cig tu de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa mnyan pa'i 
[\[235b\]]
[\[235b.1\]]slad du mchis te/_der bdag cag gis dus gcig tu sangs rgyas kyi zhing gcig na/_sangs rgyas bcom ldan 'das tshad med grangs med pa zhig bzhugs shing 'tsho la gzhes pa rnams la mchod par bgyi'o/_/de dag las chos kyang mnyan par bgyi'o/_/der bdag cag gis rdzu 'phrul gyi 
[\[235b.2\]]yul bkod pa bzhis 'jig rten gyi khams mi mjed legs par brgyan pa de yang blta bar bgyi/_'dus pa chen po bkod pa de dag kyang blta bar bgyi'o/_/de nas sangs rgyas bcom ldan 'das de dag gis sangs rgyas kyi zhing so so na rang rang gi byang chub sems dpa' sems dpa' chen po de 
[\[235b.3\]]dag dang /_nyan thos chen po de dag la 'di skad ces bka' stsal to/_/rigs kyi bu dag khyed cag 'jig rten gyi khams der 'jug pa'i gnas dang /_go skabs kyi phyir de ltar the tshom ma za zhig_/de ltar nem nur ma byed cig_/de ci'i phyir zhe na/_sangs rgyas bcom ldan 'das rnams kyi 
[\[235b.4\]]sangs rgyas kyi zhing du 'jug pa mnyam pa nyid kyi ye shes la mkhas pas sems can yongs su smin par mdzad pa ni mtha' yas so/_/rigs kyi bu dag de bzhin gshegs pa shAkya thub pa de thabs mkhas pa chen po dang ldan pas go skabs yangs so/_/rigs kyi bu dag yongs su brtag pa 
[\[235b.5\]]bzung ste sems can gang la la sems can gyi khams su bsdu bar bsdus pa/_khams dang skye mched la gnas pa'i sems can de dag gal te re re'i lus kyang ri rab tsam du gyur du zin kyang de bzhin gshegs pa shAkya thub pa des sems can lus de lta bur gyur pa de dag thams cad yungs 'bru gcig 
[\[235b.6\]]gi nang du chud par nus so/_/sems can re re zhing yang yul dang gnas kyi skabs yangs te/_sems can de dag phan tshun du mig rgyang gis kyang mi slebs so/_/yungs 'bru de gcig tu sems can thams cad kyi lus bcug kyang bri ba dang gang bar yang mi mngon te/_rigs kyi bu dag de bzhin gshegs 
[\[235b.7\]]pa shAkya thub pa de ni thabs mkhas pa de lta bu dang ldan no/_/rigs kyi bu dag gzhan yang sra ba nyid ji snyed pa de dag thams cad ni sa'i khams te/_de bzhin gshegs pa shAkya thub pa des sa'i khams thams cad rdul gcig gi steng du 'jog nus la/_rdul de gcig gi steng du sa'i khams thams cad 
[\[236a\]]
[\[236a.1\]]bzhag kyang bri ba'am gang bar mi mngon te/_de bzhin gshegs pa shAkya thub pa de ni thabs mkhas pa de lta bu dang ldan no/_/rigs kyi bu dag gzhan yang gang cung zad gsher bar snang ba de thams cad ni chu'i khams te/_de bzhin gshegs pa shAkya thub pa des chu'i khams de thams 
[\[236a.2\]]cad skra'i rtse mo gcig tu chud par nus la skra'i rtse mo de gcig tu chu'i khams de thams cad bcug kyang bri ba'am gang bar mi mngon no/_/rigs kyi bu dag gzhan yang ji tsam du dro bar snang ba de thams cad ni me'i khams te/_me'i khams gang sngon byung ba dang /_'byung ba dang /_'byung bar 'gyur ba de 
[\[236a.3\]]thams cad rdul phra rab gcig tu chud par nus la me'i khams de thams cad rdul phra rab de gcig tu bcug kyang gnas shin tu yangs te/_rang gi yul bzhin du rgyu'o/_/rigs kyi bu dag gzhan yang gang cung zad rlung gi khams su snang ba'i rlung gi khams de thams cad de bzhin gshegs pa shAkya thub pa 
[\[236a.4\]]des ba spu'i khung bu gcig tu 'jug nus la/_rlung gi khams de thams cad ba spu'i khung bu de gcig tu bcug kyang gnas shin tu yangs te/_rang gi yul bzhin du rgyu'o/_/rigs kyi bu dag gzhan yang de bzhin gshegs pa shAkya thub pa des ni gang phyogs bcu'i sangs rgyas kyi zhing de dag thams cad 
[\[236a.5\]]kyi sems can thams cad 'byung ba chen po bzhi po de dag thams cad dang /_lhan cig tu rdul gcig gi steng du 'jog par nus te/_rdul gcig la sems can de dag thams cad 'byung ba chen po de dag dang bcas par rang gi yul gyi las kyis mtha' rnams spyod kyang gnas shin tu yangs par rgyu ste/_phan tshun 
[\[236a.6\]]gnod pa yang med la rdul gcig gi rtse mo de yang bri ba'am gang bar yang mi mngon te/_de bzhin gshegs pa shAkya thub pa de ni thabs mkhas pa de lta bu dang ldan no/_/rigs kyi bu dag gzhan yang dus gsum du gtogs pa'i sems can rnams kyi skye mched drug dang /_spyod pa dang /_nye bar len pa dang /_
[\[236a.7\]]smon lam dang /_byin gyi rlabs dang /_tshig gi lam gyi sgra dang /_yi ge dang /_tshig brjod pa dang /_'du byed gsum gyi las kyi mtha'i bya ba dang /_phung po dang /_dpyod pa dang /_bsags pa'i bya ba tha dad pa ji snyed pa dang /_gang yang sems can thams cad kyi sngon gyi mtha'i mu nas bzung ste/_dus gsum du 
[\[236b\]]
[\[236b.1\]]gtogs pa'i 'gro ba drug tu 'khor ba na srid pa 'grub pa dang /_'chi 'pho dang /_skye ba 'byung ba dang /_sa'i khams kyi rdul phra rab ji snyed pa dang /_sems can thams cad kyi dus gsum du gtogs pa'i skad cig thang cig yud tsam 'das pa ji snyed pa dang /_sems can thams cad kyi dus gsum du 
[\[236b.2\]]gtogs pa'i spu'i khung bu ji snyed pa dang /_sems can thams cad kyi dus gsum du gtogs pa'i sems can thams cad kyi longs spyod pa dang /_kun tu spyod pa dang /_bde ba dang /_sdug bsngal myong bar 'gyur ba ji snyed pa de dag thams cad de bzhin gshegs pa shAkya thub pa des skad cig gcig la 
[\[236b.3\]]rab tu mkhyen te/_de bzhin gshegs pa shAkya thub pa de ni mtshan nyid kyi rnam par 'phrul pa dang /_mngon par shes pa'i ye shes 'di lta bu dang ldan pas mi rtog rnam par mi rtog cing lhun gyis grub par dus gsum gyi mtha' yongs su mkhyen to/_/rigs kyi bu dag de bzhin gshegs pa shAkya 
[\[236b.4\]]thub pa de sangs rgyas kyi yul la 'jug pa'i ye shes la mkhas pas mnyam pa nyid kyis sems can yongs su smin par byed pa'i thabs tshad med pa 'di lta bu dang ldan no/_/mtshan nyid bshad pa 'di lung bstan pa na phyogs tha dad pa dag na de bzhin gshegs pa de dag gi so so'i 'khor byang chub 
[\[236b.5\]]sems dpa' brgya stong grangs med dpag tu med pa dag smon lam gyi yul la 'jug pa'i ye shes kyi pha rol tu phyin par gyur to/_/'dus pa chen po rin po che tog gi gzungs las/_mtshan nyid kyi le'u ste lnga pa'o//_//bam po drug pa/_yang de'i tshe shar phyogs logs su 
[\[236b.6\]]'jig rten gyi khams mngon par dga' ba na de bzhin gshegs pa mi 'khrugs pa zhes bya ba byang chub sems dpa' sems dpa' chen po grangs med dpag tu med pa rnams dang thabs cig tu sangs rgyas kyi yul la rnam par 'phrul pa'i byin gyi rlabs kyi stobs kyis gshegs par chas nas/_skad cig gcig 
[\[236b.7\]]tsam la sangs rgyas kyi zhing 'dir dbus kyi gling bzhi pa'i 'jig rten gyi khams su byon te/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs nas pad ma'i gdan ji lta bu byung ba la bzhugs so/_/byang chub sems dpa' sems 
[\[237a\]]
[\[237a.1\]]dpa' chen po de dag kyang rang gi rdzu 'phrul gyi stobs bskyed pas pad ma'i gdan ji lta bu byung ba de dag la 'khod do/_/de dag la sogs pa sangs rgyas bcom ldan 'das bzhugs shing 'tsho la gzhes pa/_sangs rgyas kyi zhing grangs med dpag tu med pa'i rdul phra rab kyi rdul snyed 
[\[237a.2\]]kyang skad cig thang cig yud tsam de nyid la sangs rgyas kyi zhing 'dir dbus kyi gling bzhi pa'i 'jig rten gyi khams su byon to/_/de bzhin gshegs pa re re yang byang chub sems dpa' sems dpa' chen po grangs med dpag tu med pa dang /_nyan thos bye ba khrag khrig brgya stong dang thabs cig tu de bzhin 
[\[237a.3\]]gshegs pa dgra bcom pa yang dag par rdzogs pa'i sangs rgyas shAkya thub pa de ga la bzhugs par byon to/_/byon nas kyang pad ma'i gdan ji lta bu byung ba rnams la bzhugs so/_/yang de'i tshe na lho phyogs logs nas de bzhin gshegs pa rin po che tog ces bya ba byon nas pad ma'i snying po 
[\[237a.4\]]la bzhugs pa'i bar du rgyas par bya'o/_/de bzhin du byang phyogs logs nas de bzhin gshegs pa rnga sgra zhes bya ba byon nas pad ma'i snying po la bzhugs so/_/yang de'i tshe nub phyogs logs nas de bzhin gshegs pa tshe dpag med ces bya ba byon nas pad ma'i snying po la bzhugs pa'i bar du'o/_/
[\[237a.5\]]'og gi phyogs logs nas de bzhin gshegs pa rnam par snang mdzad ces bya ba byon nas pad ma'i snying po la bzhugs pa'i bar du'o/_/steng gi phyogs logs nas de bzhin gshegs pa ye shes kyi 'od zer zhes bya ba byon nas/_byang chub sems dpa' sems dpa' chen po bye ba khrag khrig brgya 
[\[237a.6\]]stong grangs med dpag tu med pa gang gA'i klung gi bye ma snyed kyi sangs rgyas kyi zhing gi rdul phra rab kyi rdul snyed dang thabs cig tu sangs rgyas kyi yul thams cad rnam par 'phrul pa'i byin gyi rlabs kyis de nas gshegs par chas pa dang /_sems kyi skad cig gcig la sangs rgyas kyi zhing 'dir 
[\[237a.7\]]dbus kyi gling bzhi pa'i 'jig rten gyi khams su de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs nas pad ma'i gdan ji lta bu byung ba la bzhugs so/_/byang chub sems dpa' sems dpa' chen po de dag kyang ji ltar rang rang gi 
[\[237b\]]
[\[237b.1\]]bsod nams dang rdzu 'phrul gyi stobs kyi byin gyi rlabs kyis pad ma'i gdan sprul pa rnams la 'khod do/_/byang chub sems dpa' sems dpa' chen po phyogs bcu nas 'dus pa de dag sangs rgyas bcom ldan 'das rnams la mchod pa bya ba'i phyir la la dag gis ni 'dzam bu'i chu bo'i gser gyi 
[\[237b.2\]]char phab bo/_/gong du smos pa bzhin sbyar te/_la la dag gis ni sangs rgyas kyi zhing ma lus par bskor bar byas so/_/la la dag gis ni chos nyan pas bskor nas sangs rgyas bcom ldan 'das rnams kyi spyan sngar thal mo sbyar te 'khod do/_/la la dag gis ni rang gi dge ba'i phyogs 
[\[237b.3\]]yid la byed cing gnas so/_/yang de'i tshe na zla 'od gzhon nur gyur pas thal mo sbyar te rang gi rdzu 'phrul gyi mthu dang /_sangs rgyas bcom ldan 'das rnams kyi stobs bskyed pas sangs rgyas kyi zhing 'di ma lus par dbyangs kyis bkang ste 'di skad ces smras so/_/the tsom thams cad 
[\[237b.4\]]gcod mdzad pa/_/thub pa zla ba kun nas gshegs/_/sngon chad ma mthong ma thos pa'i/_/dge 'dun phun sum tshogs 'di snang /_/byang chub sems dpa' brtul zhugs mchog_/sangs rgyas kun gyis rab gang bas/_/zhing 'di mchod rten gyur pa ste/_/zhing rnams kun gyis phyag byas 
[\[237b.5\]]so/_/gang na sems can smad pa yi/_/zhing ni snyigs ma lnga ldan 'dir/_/thub pa snang mdzad rgyu med par/_/rdzogs pa'i sangs rgyas deng mi gshegs/_/de ring bdud ngan tshar gcad cing /_/nag po'i phyogs ni rab gzhom dang /_/spyod pa dge ba bsdu ba'i phyir/_/de yi don du kun nas 
[\[237b.6\]]gshegs/_/yid ni rab tu dang byos la/_/bdud sde rab tu 'joms pa yi/_/chos nyid zhi bar rab nyon la/_/rdzogs pa'i sangs rgyas 'gyur bar byos/_/theg pa chen po spyod pa'i lam/_/bzod pa'i go bgos shes par byos/_/nyon mongs thams cad zad bya'i phyir/_/gzungs 'di de ring 
[\[237b.7\]]mnyan par byos/_/gdan rnams la ni bzhugs nas ni/_/bsrung ba 'di ni bshad gsol phyir/_/de phyir thams cad mgrin gcig tu/_/'dren pa rnams ni spyan drongs shig_/dam chos yun ring gnas bya'i phyir/_/sgrib pa thams cad zhi byed pa/_/chos rnams thams cad sdud pa yi/_/
[\[238a\]]
[\[238a.1\]]gzungs 'di gzhan gyis mi thub bo/_/de nas byang chub sems dpa' sems dpa' chen po bzod pa thob pa grangs med dpag tu med pa de snyed kyis mgrin gcig tu 'di skad ces gsol to/_/sangs rgyas bcom ldan 'das rnams pad ma'i gdan 'di dag la bzhugs te deng thugs rje 
[\[238a.2\]]chen po dang ldan pa rnams kyis byams pa chen po'i mchog dang bzod pas yongs su bsgom pa/_mi 'jigs pa'i rgyu 'thun pa bshad pa chos thams cad sdud pa/_'jigs pa dang bral ba la 'jug pa/_bdud kyi yul thams cad las yang dag par 'das par bgyid pa/_bdud kyi rgyal mtshan rab tu 
[\[238a.3\]]snyol la chos kyi rgyal mtshan bsgreng bar bgyid pa/_nyon mongs pa thams cad 'joms pa/_dgra thams cad tshar gcod pa/_the tsom thams cad gcod pa/_thams cad mkhyen pa'i ye shes la 'dzud pa/_'jigs pa thams cad las rnam par thar bar bgyid pa/_dgra thams cad bsrung ba 
[\[238a.4\]]bla na med pa/_byang chub sems dpa' thams cad kyi chos thams cad dran pa dang /_blo gros dang /_rtogs pa dang /_mos pa mi brjed pa/_spyod pa thams cad kyi thabs dang ye shes la mkhas pa kun ston pa/_bde ba phun sum tshogs pa thams cad kyi skye mched dang /_byin gyi rlabs dang /_
[\[238a.5\]]ting nge 'dzin dang /_gzungs dang /_bzod pa la 'jug pa/_snang ba'i ye shes mkhas pa la 'jug pa nas byang chub kyi phyogs kyi chos sum cu rtsa bdun gyi snying po 'dzin pa'i bar gyi gzungs 'di sems can rnams kyi gzi brjid dang /_kha dog dang /_longs spyod dang /_stobs dang /_grags pa dang /_bde 
[\[238a.6\]]ba la reg par gnas pa dang /_spobs pa dang /_dran pa rnam par 'phel ba dang /_thos pa 'dzin pa mi brjed pa dang /_dgra thams cad pham par bgyid pa dang /_lo tog mngon par 'grub pa dang /_bslab pa 'dzin pa dang /_dran pa'i snod du 'gyur ba dang /_spyod pa mngon par 'grub par 'gyur ba dang /_
[\[238a.7\]]byang chub yang dag par thob par bgyi ba'i slad du sangs rgyas bcom ldan 'das rnams kyis gzungs 'di da 'dir bdag cag la bshad du gsol/_chos kyi tshul rjes su gzung ba dang /_yun ring du gnas pa dang /_dkon mchog gsum gyi rigs chud mi 'dza' ba dang /_bla na med pa'i byang chub kyi 
[\[238b\]]
[\[238b.1\]]lam mtha' dag bstan pa dang /_yang dag pa'i mtha' dang /_nam mkha' dang /_de bzhin nyid dbyer ma mchis pa dang /_mun pa dang /_snang ba dang /_dmigs pa dang /_mi dmigs pa dang /_tshu rol dang /_pha rol dang /_rtog pa dang /_rnam par rtog pa dang /_sems can dang /_srog dang /_
[\[238b.2\]]gso ba dang /_skyes bu dang /_gang zag thams cad dbyer ma mchis pa dang /_chos thams cad mi skye ba dang /_mi 'byung ba dang /_mi 'gag pa mnyam pa nyid kyi mtshan nyid dngos po ma mchis shing yang dag pa'i mtha' dbyer ma mchis pa dang /_sa dang /_chu dang /_me dang /_rlung dang /_nam mkha' dang /_
[\[238b.3\]]rnam par shes pa'i khams dbyer ma mchis pa'i slad du sangs rgyas bcom ldan 'das thams cad kyis 'dir bdag cag la chos thams cad kyi tshul gyi dkyil 'khor dam pa'i gzungs bshad du gsol/_gang 'dir thos ma thag tu sems can bye ba khrag khrig brgya stong dpag tu med pa dag la dkon 
[\[238b.4\]]mchog gsum mngon sum du gyur cig_/sems can rnams phan tshun du dge ba'i bshes gnyen bgyid cing phan par bgyid par gyur cig_/sems can grangs med dpag tu med pa dag bla na med pa yang dag par rdzogs pa'i byang chub tu sems bskyed pa dang /_phyir mi ldog par 'gyur ba dang /_
[\[238b.5\]]lung bstan pa thob par gyur cig_/sangs rgyas bcom ldan 'das de dag thams cad kyis kyang chos bstan pa'i phyir cang mi gsung bar gyur pas gnang nas pad ma'i snying po de dag la bzhugs so/_/ji ltar sangs rgyas kyi zhing thams cad du gtogs pa'i sems can thams cad kyi sdug bsngal thams 
[\[238b.6\]]cad zhi bar 'gyur ba dang /_dge ba'i rtsa ba thams cad bsags pa'i phyir dran pa dang /_dad pa dang /_dang ba dang /_mos pa rnyed par 'gyur ba dang /_sangs rgyas bcom ldan 'das rnams mthong ma thag tu sangs rgyas kyi zhing 'dir gtogs pa'i sems can rnams kyi sems dang sems las byung ba rnams 
[\[238b.7\]]la 'dod chags dang /_zhe sdang dang /_gti mug dang /_lta ba ngan pa dang /_nga rgyal dang /_rgyags pa dang /_dregs pa dang /_'jig tshogs la lta ba dang /_the tshom dang /_nye bar len pa dang /_srid pa'i sred pa kun gzhi'i nyes pa dag rab tu zhi bar 'gyur ba dang /_sems can so so nas 'di snyam du 
[\[239a\]]
[\[239a.1\]]bdag gcig pu de bzhin gshegs pa'i spyan sngar chos nyan pa'i phyir 'dug gi 'di na gzhan su yang med do/_/bdag gcig pu la de bzhin gshegs pa'i thugs thams cad kyis dgongs te nad thams cad rab tu zhi bar bya ba'i phyir chos ston par bzhed do/_/'di na gzhan sus 
[\[239a.2\]]kyang de bzhin gshegs pa la chos mnyan pa'i phyir gsol ba ma btab bo snyam du shes par 'gyur ba de lta bu'i sangs rgyas kyi yul gyi smon lam mnyam pa nyid la 'jug pa'i ting nge 'dzin la snyoms par zhugs so/_/yang de'i tshe gang sangs rgyas kyi zhing ma lus pa 'dir gtogs pa'i sems can rnams 
[\[239a.3\]]dbang po thams cad bstan te thal mo sbyar nas de dag gis mgrin gcig tu 'di skad ces gsol to/_/sangs rgyas bcom ldan 'das rnams kyis bdag cag la chos bshad du gsol/_btsun pa bde bar gshegs pa rnams kyis bdag cag la chos bshad du gsol/_bdag cag gis sangs rgyas bcom 
[\[239a.4\]]ldan 'das rnams kyi chos nan tan gyis bsdu bar bgyi'o/_/de nas yang de'i tshe de bzhin gshegs pa shAkya thub pa des sangs rgyas bcom ldan 'das gzhan rnams la mchod pa'i phyir spos bkod pa las shin tu lhag pa'i spos gong du mchog tu khyad par du gyur pa rgya chen pos sangs rgyas kyi zhing 'di 
[\[239a.5\]]thams cad khyab par byin gyis brlabs so/_/sangs rgyas bcom ldan 'das lhag ma rnams mchod pa'i phyir sangs rgyas kyi zhing thams cad du gtogs pa'i sems can thams cad kyi lag pa rin po che dang /_me tog dang /_phreng ba dang /_spos dang /_byug pa sna tshogs dang /_gdugs dang /_
[\[239a.6\]]rgyal mtshan dang /_ba dan dang /_rgyan dang /_lhab lhub sna tshogs dag gis gang bar byin gyis brlabs nas 'di skad ces gsungs so/_/da ltar sangs rgyas bcom ldan 'das gang ji snyed phyogs bcu'i 'jig rten gyi khams gzhan dang gzhan dag nas bdag gi sangs rgyas kyi zhing du dri ba'i phyir 
[\[239a.7\]]byon pa rnams dgongs su gsol/_bdag sngon gyi smon lam gyis 'di 'dra bar rab tu nyon mongs pa can snyigs ma lnga dang ldan pa'i 'jig rten du bla na med pa yang dag par rdzogs pa'i byang chub tu mngon par rdzogs par sangs rgyas te/_sems can bsam pa nyams pa/_lam rab tu stor ba/_ma rig 
[\[239b\]]
[\[239b.1\]]pa'i mun pa dang rab rib kyi ling tog gis nyon mongs pa'i mun par bcug pa/_ngan song gsum du bzhugs pa/_mi dge ba dang 'grogs pa/_dge ba thams cad dang bral ba/_mkhas pa thams cad kyis yongs su spangs pa/_mtshams med pa byed pa dang /_dam pa'i chos spong ba/_'phags pa 
[\[239b.2\]]la skur pa 'debs pa/_snying rje med pa'i bsam pa can gyi sems can rnams la snying rje ba'i slad du snying brtse ba dang /_brtson 'grus kyi stobs kyi brtson pa chen pos grang ba dang /_dro ba dang /_rlung dang /_tsha ba dang /_ngal ba dang /_chad pa dang du blang bar bgyi'o/_/grong dang /_grong khyer dang /_
[\[239b.3\]]grong rdal dang /_ljongs dang /_yul dang /_yul 'khor du rkang gis 'gro bar bya'o/_/sems can la phan par bgyi ba'i slad du rtsub pa dang /_nyung ba dang /_ro med pa shin tu smad pa/_mi 'thun pa'i zas bza' bar bgyi'o/_/de dag gi dge ba'i rtsa ba bskyed pa'i slad du sbom pa rtsub 
[\[239b.4\]]pa/_reg na mi bde ba/_sha na dang /_shing bal dang /_gso ma'i ras dang /_phyag dar khrod kyi gos bgo bar bgyi'o/_/ri dang /_ri sul dang /_nags stug po dang /_grong stong dang /_dur khrod du gnas par bgyi ba nas rtswa'i mal cha dang /_gso ma dang /_shing gi 'dab ma/_rtsub pa/_dri mi 
[\[239b.5\]]zhim pa/_reg na mi bde ba'i mal cha spyad par bgyi'o/_/bdag gis thabs mkhas pa dang /_snying rje chen po dang /_brtson 'grus kyi go cha bgos nas sems can rnams la gtam rnam pa sna tshogs bgyi ste/_rgyal rigs rnams la ni rgyal srid dang dbang phyug gi gtam bgyi'o/_/bram ze rnams 
[\[239b.6\]]la ni rig byed dang /_skar ma'i gtam dang /_blon po rnams la ni yul dang las kyi mtha'i gtam dang /_sman pa rnams la ni khams dang /_sman dang /_bsgrub pa'i gtam dang /_tshong pa rnams la ni nyo tshong gi gtam dang /_dmangs rnams la ni las kyi mtha' la mngon par zhen pa'i gtam dang /_bud 
[\[239b.7\]]med rnams la ni kha dog dang /_rgyan dang /_bu dang /_phyug pa dang /_'gran zla med pa'i gtam dang /_dge sbyong rnams la bzod pa dang /_des pa dang /_las gsum la brtson pa'i gtam bgyi'o/_/sems can yongs su smin par bgyi ba'i slad du ma thob pa thob par bgyi ba dang /_mngon du ma bgyis pa mngon du 
[\[240a\]]
[\[240a.1\]]bgyi bar gzud do/_/ma thar ba rnams rab tu thar bar bgyi ba'i slad du sdug bsngal rnam pa sna tshogs la spro bar bgyi'o/_/sems can yongs su smin par bgyi ba'i slad du yul thams cad du rgyu bar bgyi'o/_/de lta mod kyi sems can 'di dag ni de na bdag la gshe'o/_/mi snyan pa zer ro/_/
[\[240a.2\]]phrag dog gi chos kyi rgyus bdag la 'khrig pa'i chos kyis med pa la skur pa 'debs so/_/kha gsag dang /_tshul 'chos pa dang /_sgyu dang /_g.yo dang /[ {]brdzun [,]rdzun [}]smra ba dang /_zhe gcod pa dang /_bud med kyi tshig dag gis skur pa 'debs so/_bdag la sas 'thor ro/_/bdag la gsad pa'i phyir 
[\[240a.3\]]mtshon dang /_dug dang /_me dang /_'khor lo dang /_mda' bo che dang /_mda' dang /_ral gri dang /_mdung dang /_dgra sta dang /_rdo dang /_mtshon cha'i char 'bebs so/_/bdag gsad pa'i phyir glang po che dang /_sbrul gdug pa dang /_seng ge dang /_stag dang /_glang dang /_ma he dang /_spyang ki dang /_phag 
[\[240a.4\]]rgod dang /_tshan po che rnams kyang 'gyed do/_/bdag gi gnas dang /_gnas khang dang /_gtsug lag khang yang mi gtsang ba dang /_dri nga bas 'gengs so/_/bdag gi nyan thos grong khyer du bzhugs pa rnams la 'phags pa ma yin pa'i sems can rnams kyis glu dang gar tshul ma yin pa byed du 
[\[240a.5\]]'dzud do/_/thabs brgya stong du mas bdag gsad pa'i phyir brtson no/_/bdag gi bstan pa nub par bya ba dang /_chos kyi tshul gyi sgron ma gsad pa dang /_chos kyi gru bshig pa dang /_chos kyi rgyal mtshan bsnyal ba dang /_bdag gi chos kyi mchod sbyin rnam par gtor ba'i phyir brtson no/_/da sangs rgyas 
[\[240a.6\]]bcom ldan 'das rnams kyis sangs rgyas bcom ldan 'das de dag gi chos kyi tshul la gzigs te/_ji ltar sangs rgyas bcom ldan 'das de dag gis sangs rgyas kyi zhing nyon mongs pa can snyigs ma lnga dang ldan pa 'dir 'dus pa chen po mdzad nas dam pa'i chos kyi tshul yun ring du gnas par bgyi ba dang /_
[\[240a.7\]]bdud kyi stobs kyi yul thams cad rab tu gzhom pa dang /_dkon mchog gsum gyi rigs gnas pa rgyun mi 'chad par bgyi ba dang /_sems can rnams kyi dge ba'i rtsa ba 'phel bar bgyi ba dang /_dgra dang phas kyi rgol ba thams cad chos dang 'thun pas tshar gcad pa dang /_sems can rnams kyi 'thab 
[\[240b\]]
[\[240b.1\]]pa dang /_rtsod pa dang /_mu ge dang /_nad dang /_pha rol gyi dmag tshogs dang /_'ching ba dang /_'gyed pa dang /_rgol ba dang /_dus ma yin par grang ba dang /_tsha ba dang /_char pa dang /_rlung dang /_lus dang /_ngag dang /_yid kyi nyes pa dang /_lta ba ngan pa ya nga ba rab tu zhi bar bgyi ba dang /_
[\[240b.2\]]lha dang /_klu dang /_gnod sbyin dang /_lha ma yin dang /_mi dang mi ma yin pa thams cad 'dun par bgyi ba dang /_khyim dang /_grong dang /_grong khyer dang /_grong rdal dang /_yul 'khor thams cad bsrung ba dang /_g.yo dang /_dug dang /_byad dang /_rmongs byed dang /_rmi lam ngan pa dang /_ltas 
[\[240b.3\]]ngan pa thams cad gzhil ba dang /_'bru dang /_sman dang /_me tog dang /_'bras bu dang /_bcud thams cad kyis sems can nye bar 'tsho bar bgyi ba dang /_rgyal rigs dang /_bram ze dang /_dmangs rigs dang /_rje'u rigs rnams dge ba spyod pa la gzud pa dang /_byang chub kyi sems rab tu 
[\[240b.4\]]bskyed pa dang /_pha rol tu phyin pa rnams la gzud pa dang /_byang chub sems dpa' sems dpa' chen po rnams thabs shes pa la mkhas pa dang /_dran pa dang /_blo gros dang /_rtog pa dang /_mos pa dang /_dpa' ba dang /_brtan pa dang /_spobs pa rnam par 'phel bar bgyi ba dang /_dbang bskur 
[\[240b.5\]]ba'i sar dbugs dbyung ba la 'dzud cing ye shes kyi pha rol tu 'gro bar bgyi ba'i slad du sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang tshig rab tu dbye ba 
[\[240b.6\]]la 'jug pa lung bstan pa'i chos kyi rnam grangs 'di bshad cing byin gyis brlabs te/_gcig la gcig dgyes pa des 'di ltar sangs rgyas bcom ldan 'das da ltar phyogs bcu na bzhugs shing 'tsho la gzhes pa dag sangs rgyas kyi zhing snyigs ma lnga dang ldan pa 'dir dri ba'i phyir gshegs te bzhugs pa de dag 
[\[240b.7\]]thams cad kyis sangs rgyas kyi zhing 'di bsrung ba'i slad du chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang tshig rab tu dbye ba la 'jug pa lung bstan pa'i chos kyi rnam grangs 'di dam pa'i chos kyi tshul yun ring du gnas par bgyi ba dang /_bdud kyi 
[\[241a\]]
[\[241a.1\]]yul gyi stobs thams cad rab tu gzhom pa dang /_ji ltar gong du rgyas par brjod pa bzhin du sgrib pa med pa'i ye shes kyi pha rol tu 'gro bar bgyi ba'i slad du bdag gis gsol ba btab pa la thugs brtse bar mdzad de/_gang sangs rgyas kyi zhing 'dir dam pa'i chos kyi tshul yun ring du gnas 
[\[241a.2\]]shing phas kyi rgol ba thams cad kyis mi tshugs pa dang /_mi 'jigs pa'i chos can du 'gyur ba dang /_dkon mchog gsum gyi rigs rgyun mi 'chad pa dang /_chos kyi bcud kyis sems can thams cad nye bar 'tsho bar bgyi ba'i slad du legs par bshad du gsol/_byin gyis brlab tu gsol/_
[\[241a.3\]]bshad nas kyang phan tshun rjes su dgyes par mdzad du gsol/_de nas sangs rgyas bcom ldan 'das de dag gis 'di skad ces gsungs so/_/de bzhin du bdag cag gis sangs rgyas kyi zhing 'dir sangs rgyas kyi mdzad pa/_lags kyang bgyi ste/_chos kyi tshul yun ring du gnas par bgyi ba dang /_
[\[241a.4\]]bdud kyi yul gyi stobs thams cad rab tu gzhom pa nas sgrib pa med pa'i ye shes kyi pha rol tu 'gro bar bgyi ba'i bar gyi slad du byin gyis brlab cing chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa'i chos kyi rnam 
[\[241a.5\]]grangs 'di bshad kyis gang su dag sangs rgyas kyi zhing 'dir gtogs pa'i sems can thams cad nyon cig_/'di lta ste/_aM ka ra/_aM ka ra/_b+haM ka ra/_pra b+haM ka ra/_b+ha ya mi ha/_mi tra ma b+ha se/_a khe/_a kha/_aM ba re/_do me/_do mad te/_ke bad Te/_ke yU re/_sa ma bA ha ne/_sa man ta b+ha dre/_d+harme/_d+harme/_
[\[241a.6\]]d+harma ke/_dza pha le/_mi tra a nu pA le/_pha la ba te/_ga Ne/_ga Ne/_ba rAn te/_hi li hi li/_hi li hi li ke/_dzam b+ha ba te/_Ta ka Te/_Ta ka ba rAn te/_hi rin te/_shi rin te/_bin du ba te/_go b+ha he/_dzu re mi tra/_dzu re/_dzu she/_a gre/_a ba me/_sa s+ya ta tha tA na/_hu lu hi le/_tsan dre/_sa ma d+hi/_
[\[241a.7\]]me d+harma/_ku tsu ru/_mu tsu ru/_a tsid ta/_tsi li tsi li/_li tsa bA ha/_tsu lu tsu lu/_me tra bA ha/_ku lu ku lu/_sa ra sa ra/_ku Tu ku Tu/_ma hA sa ra sa ra/_tu Tu tu Tu/_ma hA sat+ya/_hr-i da ya/_puSh+pe su puSh+pe/_d+hu ma pa ri ha re/_a b+ha ye/_ru tsi ne ka ra k+She/_a ya ma stu/_bi ba ha/_ti ti la/_
[\[241b\]]
[\[241b.1\]]ma ma le/_bA sha ka/_shi shi ra shi shi ra/_lo ka bi nA ya ka badzre badzre d+ha re badzre ba te/_badzre ma te/_badzre da de/_tsakra badzre/_tsakre tsa ba te/_d+ha re d+ha re/_b+ha re b+ha re/_pu re tare/_hu hu re/_b+haM ga baM ba re shwa ra sha tsa tsi li tsu ru pU re/_man tra Ne/_man tra Ne/_ga ga ra Ne/_mu dra Ne/_sarba mU ha ne/_d+hi d+hi ra ya ni/_mu khe 
[\[241b.2\]]shwa ra la ya ni/_r-i Sha ni dza ni/_d+ha ba ba tsi/_tsaN Da la sa me/_sarba sat+ya a d+hiSh+ThA na/_a d+hiSh+Thi te/_sid+h+yan tu ma ha nI/_ni ni/_pA la ra ti/_o dzo gre/_bi tsi ni/_bA na ha ra/_bu bu re/_gu ru gu ru/_mu ru mu ru/_hi li hi li/_ha ra ha ra/_ka ka nA da ba ha/_hi hi ta ma/_a yur ha na kaN Da dz+wa la/_b+ha se ga da ne/_a ta ha ni/_
[\[241b.3\]]mArga a b+hi ro ha ni/_pha la sa t+ye/_a ro Sha ba ti/_hi li hi li/_ya thA ba dza ya swA gra ya thA/_ba ra Na tsa hr-i da ya bA ha sa t+ya pa ri b+hA ba/_marga a b+hi ro ha Ne/_a tsa la bud d+hi da da pra tsa la pa tsa ya/_piN Da hr-i da ya/_tsan dra tsa ra te/_a tsa le sho d+ha ni/_pra kr-i ti mArge/_i li i li li/_pra b+he sa ra pra te/_sarba tra ta thA ta/_
[\[241b.4\]]sat+ya a nu ga te/_a na ba ra Na bra te/_a la tha/_aM gu re/_sha mi ni mi bra h+ma pa yo ha/_a hi ta/_a b+ha hi/_ni ba ra ya ba/_a tsi ra mArga/_la na largu sa re/_tri ran na bang she/_d+harma kA ya/_dza la ts+tshan dre/_sa mu dra ba ti/_ma hA da b+hU ta bya ya/_sa mu dra be gA ba d+ha ra Ni/_mu dre Na/_mu khi mu dra/_su ra pra ti sam bi d+ha/_
[\[241b.5\]]sa mu dra/_abarta ni/_saM mo ha ska ra/_bid+yu ta ra se na k+Shi ti/_mu dri to si/_ye ke tsid pra ti b+hi bA ha/_ba ha ba ha ba ha/_ki Ta/_ka ba Ta/_she la pra tI t+ya hr-i da ye na mu dri tA d+ha ra Ni na/_d+ha ra d+ha ra d+ha ra/_dA na ti la hu k+Sha sarba hr-i da ya/_mu dri to si dzu da du dza ba da ta/_dza kha ba ta/_su ma ti pa ti/_ma hA ad b+hU ta mu dri ta/_ye ke tsid/_
[\[241b.6\]]Sha DA ya ta na ni shri ta b+hu ta/_i na mi ne/_sa tsa ne/_go Sha sa tsa ne/_mu dri ta/_Ar+ya a d+hiSh+Than b+ha ba thA nA/_n+ya th+wam hA puN+ye sa mu ts+tsha ya/_a ba tA ra ma hakA ru DA ya/_mu dri ta sarba saM myag pra ti bad tsi rA rA tra na dz+wa la tu d+harma ne/_tri sarbe mu ni b+hi Sha b+h+ra/_ma hA kA ru Na/_sa mA d+hi/_dz+nyA na la b+ha ba le na/_mai tri t+ya ga_/a b+hi 
[\[241b.7\]]bIr+ya ba le na a d+hiSh+Thite/_sarba b+hU ta u pa tsa yA ya swA hA_de nas de'i tshe sangs rgyas kyi zhing thams cad du gtogs pa'i sems can thams cad kyis 'di skad ces sangs rgyas dang byang chub sems dpa' thams cad la phyag 'tshal lo/_/phyag 'tshal lo/_/sangs rgyas thams cad la phyag 'tshal lo/_/
[\[242a\]]
[\[242a.1\]]zhes lan gsum smras nas 'di skad ces kyang smras so/_/kye ma'o thub pa 'dus pa ngo mtshar che'o/_/kye ma'o byang chub sems dpa' sems dpa' chen po rnams dang /_nyan thos chen po rnams 'dus pa ngo mtshar che'o/_/kye ma'o chos mnyam pa nyid rdo rje lta bu brten pa'i 
[\[242a.2\]]chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa'i chos kyi rnam grangs ston pa'i bstan pa thams cad kyi chos kyi tshul dkon mchog gsum gyi rigs byin gyis rlabs ston pa/_bdud kyi yul gyi stobs rnam par 'joms pa/_bdud kyi 
[\[242a.3\]]zhags pa kun gcod pa/_dgra thams cad tshar gcod pa/_chos kyi rgyal mtshan bsgreng ba/_chos kyi phyogs bsrung ba 'di ni ngo mtshar rmad du byung ba sngon ma thos pa ste/_sangs rgyas kyi yul mtha' dag yongs su rdzogs par bya ba dang /_sems can thams cad kyis snying po dang /_phyag rgya dang /_
[\[242a.4\]]'byung ba chen po thams cad dang /_'du byed dang /_skye mched drug yongs su sbyang bar bya ba nas sems can thams cad bla na med pa'i mya ngan las 'das pa thob par bya ba'i bar gyi phyir da ltar sangs rgyas bcom ldan 'das thams cad kyis phyag rgya dang tshig rab tu dbye ba la 'jug pa lung bstan pa'i gzungs 
[\[242a.5\]]kyi chos kyi rnam grangs 'di bshad do/_/gzungs lung bstan pa 'di bshad pa na byang chub sems dpa' sems dpa' chen po gang gA'i klung sum cu rtsa drug gi bye ma snyed dag gzungs mngon par bsgrub pa'i ting nge 'dzin dang bzod pa thob par gyur to/_/yang de'i tshe zla 'od gzhon nur gyur pa stan las langs 
[\[242a.6\]]nas thal mo sbyar te kun tu rnam par bltas nas sangs rgyas kyi byin gyi rlabs dang /_rang gi rdzu 'phrul gyi stobs kyi mthus sangs rgyas kyi zhing 'di thams cad dbyangs kyis bkang ste 'di skad ces smras so/_/rgyal ba zla ba rnams kyi 'khor/_/'di 'dra ba ni rnyed par dka'/_/byang chub sems dpa' brtul 
[\[242a.7\]]zhugs che/_/mkhas pa 'di ni rnyed par dka'/_/gang 'di thugs rje ldan pa yi/_/mgon pos chos tshul byin brlabs pa/_/phyag rgya 'di 'dra thos pa yang /_/mchog tu rnyed par dka' ba'o/_/bdud kyi phyogs rnams thams cad dang /_/dgra rnams kyang ni pham byed pa/_/dkon mchog gsum 
[\[242b\]]
[\[242b.1\]]rgyun mi 'chad pa/_/rdzogs sangs rgyas kyis byin gyis brlabs/_/sgrib pa thams cad bsal ba'i phyir/_/bzod dang des pa rab 'phel ba/_/sems can rnams kyang 'dun byed pa/_/rgyal po dang ni yul 'khor skyong /_/'di na ngan byas zlog byed pa/_/lta ba ngan pa rab 'gog pa/_/
[\[242b.2\]]byang chub sems dpa' dbugs 'byin pa/_/byang chub lam yang rab ston pa/_/pha rol phyin pa 'phel byed pa/_/bzang por spyod pa rdzogs byed pa/_/thabs dang ye shes spobs pa rnams/_/'phel bar bya phyir byin gyis brlabs/_/dkar po'i phyogs ni sdud byed pa/_/gzungs 'di 
[\[242b.3\]]gzhan gyis mi thub pa/_/byang chub lam las mi g.yo ba/_/chos kyi dbang rnams 'bar byed pa'i/_/gzungs la yid gnyis thams cad ni/_/bsal nas lhag par mos par byos/_/gang gis byang chub 'grub 'gyur ba/_/'di ni rdzogs pa'i lam yin no/_/chos smra rnams ni 
[\[242b.4\]]bsrung ba dang /_/nyan pa mngon par 'phel bya'i phyir/_/gzhan gyis mi thub pa yi gzungs/_/bdag gis da yang bshad par bya/_/sgrib pa med pa 'grub pa dang /_/sems can rnams kyi phan 'phel phyir/_/byang chub sems dpa' grags chen po/_/su dag 'di la dad pa 'bul/_/
[\[242b.5\]]yang de'i tshe byang chub sems dpa' sems dpa' chen po gzhon nur gyur pa gang gA'i klung gi bye ma snyed kyis mgrin gcig tu 'di skad ces smras so/_/bdag cag kyang gzungs 'di la dad pa 'bul lo byin gyis rlob bo//_//rigs kyi bu'am rigs kyi bu mo'am/_dge slong ngam/_dge slong ma 
[\[242b.6\]]'am/_dge bsnyen nam/_dge bsnyen ma gang la la zhig gis khrus byas te/_gos gtsang ma bgos la me tog sna tshogs bkram pa/_spos sna tshogs kyis rab tu bdug pa/_ro bro ba sna tshogs kyis yongs su bskor ba/_ras dang rgyan dang ras bcos bu sna tshogs bting ba/_gdugs 
[\[242b.7\]]dang /_rgyal mtshan dang /_ba dan bsgreng bas shin tu brgyan pa'i 'khor gyi khyams su seng ge'i khri reg na 'jam pa la 'dug ste gzungs 'di yang dag par bshad na su yang de'i sems 'khrug pa'am/_khams 'khrug pa'am/_lus 'khrug pa'am/_yid 'khrug par mi byed do/_/de'i 
[\[243a\]]
[\[243a.1\]]lus la su yang dbugs mi gtong ngo /_/klad pa na bar byed mi nus so/_/mig na ba dang /_lce na ba dang /_so na ba dang /_rus pa na ba dang /_mgul pa na ba dang /_dpung pa na ba dang /_rgyab na ba dang /_rgyu ma na ba dang /_lto na ba dang /_chu so na ba dang /_brla na ba dang /_byin pa na 
[\[243a.2\]]bar byed sus kyang mi nus te/_de ni gnas med do/_/de'i skad 'gag par yang mi 'gyur ro/_/chos smra ba de sngon gyi mi dge ba'i las kyis khams 'khrug pa'am/_skad 'gags par gyur na yang des gzungs 'di bklags na thams cad ma lus par zhi bar 'gyur te/_las yongs su byang 
[\[243a.3\]]nas bde bar 'gyur ro/_/chos nyan pa gang dag der 'du bar 'gyur ba de dag la yang su yang khams 'khrug pa'am/_skad 'gags par byed par mi 'gyur ro/_/gang dag de na gzungs 'di nyan pa de dag kyang mi dge ba'i las kyis yun ring por na ba dang /_khams 'khrug pa dang /_skad 
[\[243a.4\]]'gags pa de thams cad yongs su byang bar 'gyur ro/_/de nas zla 'od gzhon nur gyur pas sangs rgyas bcom ldan 'das byang chub sems dpa'i 'khor can gang gA'i klung gi bye ma snyed de dag ga la ba de logs su thal mo sbyar ba btud nas 'di skad ces gsol to/_/sangs rgyas bcom ldan 
[\[243a.5\]]'das rnams bdag la dgongs su gsol/_gzungs 'di la dad pa stsal du gsol/_'di lta ste/_kha shAn te/_a sa mA ro be/_mai tre sau ma ba te/_e hi/_na ba kun dza be/_na ba kun dza be/_mU la sho d+ha ne/_ba ha kha/_ba ha kha/_mA ra ba ta thA tA/_pa ri ts+tshe da ba ha sa ba ha sa/_a mU la/_a tsa le/_
[\[243a.6\]]tsa tsa le/_pra tsa lA/_d+hi d+hi le/_e ka na ya sa pa ri ts+tshe de/_tsaN Di Na ba ra sa tri ne/_kha ga su ra tri Ne/_sta ba su ra tri Ne/_b+hu tA ko T+wi pa ri ts+tshe de/_dz+wa la kha/_dz+wa la kha ba ye/_dz+wa la kha nA ma kha sha kha ka ka kha ha hA ha hA hu hu hu spar Sha be da na ba ri ts+tshe da na/_a ma mA n+ya ma ma khya ma ma sa mu dra/_mu drA ba kha/_saM skA 
[\[243a.7\]]rA Na ma pa ri ts+tshe da Na/_bo d+hi sa twa k+ShA ti bi ma ma ma hA ba mi b+hu ta ko Ti A ka sha shA sa pa ri ts+tshe da swA hA/_yang de'i tshe sangs rgyas kyi zhing de dag thams cad du gtogs pa'i byang chub sems dpa' sems dpa' chen po de dag dang /_nyan thos chen po de dag dang /_brgya byin dang /_tshangs pa dang /_'jig 
[\[243b\]]
[\[243b.1\]]rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i dbang po de dag dang /_sems can gzi brjid che ba gzi brjid che ba de dag thams cad kyang legs so zhes bya ba byin no/_/sangs rgyas bcom ldan 'das 
[\[243b.2\]]de dag gis kyang 'di skad du kye ma gzungs 'di ni stobs che ba drag shul dang ldan pa ste/_dgra thams cad bzlog pa/_'jigs pa dang /_nad dang /_rmi lam ngan pa dang /_ltas ngan pa thams cad las yongs su thar bar byed pa nas sgrib pa med pa'i ye shes dang /_bsod nams dang /_ye shes 
[\[243b.3\]]chen po bsags pa/_bla na med pa'i ye shes kyi rgyu 'thun pa'i bar gyi gzungs 'di bshad do/_/zhes bka' stsal to/_/yang de'i tshe tshangs pa phun sum tshogs pa'i dbang phyug ces bya ba kha dog bzang po rgyas pa mchog dang ldan pa/_lha'i las 'das pa'i gos dang /_spud pa dang /_rgyan dang /_
[\[243b.4\]]me tog dang /_spos dang /_phreng ba dang /_byug pa dang /_rgyan chen po mchog rnams kyis lus brgyan nas bud med kyi gzugs su bsgyur te/_tshangs pa chen po'i stobs kyi yul bkod pa'i byin gyi rlabs kyis bcom ldan 'das de bzhin gshegs pa tshe dpag med kyi spyan sngar 'dug go/_/de nas 
[\[243b.5\]]tshangs pa chen po phun sum tshogs pa'i dbang phyug stan las langs nas/_thal mo sbyar te phyag 'tshal nas 'di skad ces gsol to/_/sangs rgyas bcom ldan 'das rnams kyis gang bdag gis/_sangs rgyas kyi zhing ma lus pa 'dir dbyangs kyis go bar bgyi ba la der bdag la bgegs cung 
[\[243b.6\]]zad kyang mi 'byung bar dbyangs kyi dkyil 'khor gyi tshig brjod pa rnam par gdon mi 'tshal ba bstan par bdag la byin gyis brlab tu gsol/_bdag gis da ltar chos smra ba rnams dang /_chos nyan pa rnams kyi slad du 'di 'dra ba'i gsang sngags kyi tshig bsrung ba bshad par bgyi ste/_ci nas slad ma'i 
[\[243b.7\]]dus na bdud dam/_bdud kyi 'khor tam/_lha'am/_klu'am/_klu mo'am/_klu rgan po'am/_klu rgan mo'am/_klu'i 'khor tam/_klu'i 'khor mo'am/_klu'i bu pho'am/_klu'i bu mo'am/_de bzhin du rgyas par bgyi ste/_sha za'am/_sha za mo'am/_sha za rgan po'am/_sha za rgan mo'am/_
[\[244a\]]
[\[244a.1\]]sha za'i 'khor tam/_sha za'i 'khor mo'am/_sha za'i bu'am/_sha za'i bu mo'am/_mi'am mi ma lags pa'i bar gang la la chos smra ba rnams dang /_chos nyan pa rnams la glags lta ba'am/_skabs tshol ba'i dgra phyir rgol ba zhig mchis te/_tha na chos smra ba'am/_chos nyan pa 
[\[244a.2\]]rnams kyi spu'i khung bu gcig tsam la yang 'tshe ba'am/_gnod par bgyid dam/_'jig par bgyid dam/_mdangs 'phrog gam/_lus la dbugs chen po gtong ngam/_tha na skad cig gcig tsam yang sdang ba'i sems kyis blta na/_bdag gis bdud nas mi dang mi ma lags pa'i bar de dag 
[\[244a.3\]]bzlog pa dang /_chad pas gcad pa dang /_tshar gcad pa dang /_rmugs pa dang /_rengs pa dang /_rmongs par bgyi/_bri stsal bar bgyi na/_sangs rgyas bcom ldan 'das rnams kyis gang bdag gis/_sangs rgyas kyi zhing ma lus pa 'di dbyangs kyis gang bar bgyi bar dbyangs kyi dkyil 'khor gyi tshig 
[\[244a.4\]]brjod pa byin gyis brlab tu gsol/_/'di la su zhig bdag gi grogs su 'gyur/_de nas sangs rgyas bcom ldan 'das de dag gis cang mi gsung bar gyur pas gnang bar mdzad do/_/de nas brgya byin gtsug pud 'dzin ces bya ba 'dzam bu'i chu bo'i gser gyi rgyan gyi 'od kyis lus brgyan nas 
[\[244a.5\]]ha cang yang mi ring ba zhig tu 'dug go/_/de nas brgya byin gtsug pud 'dzin gyis tshangs pa phun sum tshogs pa'i dbang phyug la 'di skad ces smras so/_/che zhe de bzhin gshegs pa tshe dpag med kyi spyan sngar ma 'dug shig_/che zhe 'dir bag med par ma byed cig_/bcom ldan 'das la ma 'tshe zhig_/
[\[244a.6\]]de ci'i phyir zhe na/_byis pa rnams ni spros la dga'/_/de bzhin gshegs la spros mi mnga'/_/de dag skye 'jig mtshan nyid kyi/_/'dus byas dag kyang ston pa mdzad/_/de bzhin gshegs pa ni gzungs dang /_yi ge dang /_tshig rab tu dbye ba thams cad kyi de bzhin nyid kyi tshul brnyes pa ste/_che 
[\[244a.7\]]zhe de bzhin gshegs pa ni 'di lta ste/_nam mkha' dang mnyam pa nyid du gcig pas de bzhin nyid la 'gal bar mi mdzad de/_nam mkha' la ni 'du byed gsum gyi 'jig pa'i mtshan nyid sgro btags pa med do/_/ji ltar 'du byed rnams la nam mkha' mi rtog cing rnam par ni rtog pa de bzhin du de bzhin 
[\[244b\]]
[\[244b.1\]]gshegs pa yang 'dod pa'i yon tan la spro bar mi mdzad/_mi rtog_/rnam par mi rtog_/mi gnas/_mngon par mi zhen te/_de bzhin du srog la ma yin/_skye ba po la ma yin/_gso ba la ma yin/_skyes bu la ma yin/_gang zag la ma yin/_phung po dang /_khams dang /_skye mched rnams la yang 
[\[244b.2\]]spro bar mi mdzad/_mngon par mi zhen na/_che zhe khyod kyis ji ltar na/_de bzhin gshegs pa'i sku la spro bar byed/_de bzhin gshegs pa tshe dpag med kyis bka' stsal pa/_lha'i dbang po rtog rtogs te tshig smros shig_/khyod la des mi sdug pa'i 'bras bur gyur ta re/_skyes bu dam 
[\[244b.3\]]pa chen po 'di ni sangs rgyas mang po la lhag par bya ba byas shing /_sangs rgyas bcom ldan 'das rnams la dge ba'i rtsa ba bskyed pa'o/_/skyes bu dam pa 'di ni de bzhin gshegs pa la mchod pa bya ba'i phyir legs par brgyan nas/_bud med kyi lus su mngon par sprul pa yin gyis 
[\[244b.4\]]'di la bud med ces tshig tu ma brjod cig_/de nas brgya byin gtsug pud 'dzin gyis tshangs pa phun sum tshogs pa'i dbang phyug la 'di skad ces smras so/_/rigs kyi bu bdag la thugs brtse bar dgongs te bzod par gsol/_'di skad smras pas bdag 'bras bu mi sdug pa thob par ma gyur 
[\[244b.5\]]cig_/de nas byang chub sems dpa' ltad mo can gyis gsol pa/_bcom ldan 'das gal te brgya byin gyis tshig de slar ma bshags na/_de'i 'bras bu rnam par smin pa ji tsam zhig tu 'gyur/_de bzhin gshegs pa tshe dpag med kyis bka' stsal pa/_rigs kyi bu gal te des slar ma 
[\[244b.6\]]bshags su zin na/_tshe rabs brgyad khri bzhi stong du 'dod pa'i mngal smad pa bud med kyi dngos po yongs su blangs par 'gyur ro/_/de bas na rigs kyi bu ci nas kyang ngag gi las bsrung bar bya'o/_/rigs kyi bu de bzhin gshegs pa rnams kyis khyod kyi dbyangs kyi dkyil 'khor gyi tshig 
[\[244b.7\]]brjod pa byin gyi rlabs kyis khyod spobs par gyis shig_/de nas tshangs pa phun sum tshogs pa'i dbang phyug sangs rgyas kyi byin gyi rlabs kyis thal mo sbyar te/_phyogs bcur rnam par bltas nas 'di skad ces smras so/_/sangs rgyas bcom ldan 'das rnams dang /_byang chub sems dpa' 
[\[245a\]]
[\[245a.1\]]sems dpa' chen po rnams dang /_nyan thos chen po rnams dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po rnams bdag la dgongs su gsol/_bdag gi bsam pa la chos kyi tshul 'di yun ring 
[\[245a.2\]]du gnas par 'gyur ba dang /_chos smra ba rnams dang /_chos nyan pa rnams dang /_nan tan dang ldan pa rnams la 'tshe bar mi 'gyur bar 'dir dad pa stsal du gsol/_gang slad ma'i dus na bdud nas/_mi dang mi ma lags pa'i bar gyis/_de dag la 'tshe bar mi bgyid par dad pa stsal du gsol/_de 
[\[245a.3\]]nas tshangs pa phun sum tshogs pa'i dbang phyug gis de dag gi sdang ba'i sems bzlog pa dang /_mnas bsgag pa'i phyir/_dbyangs kyi sgra phyung nas/_sgra des 'jig rten gyi khams 'di thams cad gang bar byas so/_/yang de'i tshe tshangs pa'i dbang po de dag thams cad kyis mgrin gcig tu 
[\[245a.4\]]'di skad ces smras so/_/bdag cag kyang gzungs 'di la dad pa 'bul lo/_/bdag cag nyid kyis kyang phyi ma'i dus na gzungs 'di gzung bar bgyi'o/_/rab tu bstan par bgyi'o/_/dam pa'i chos kyang bsrung bar bgyi'o/_/chos smra ba dang /_nyan pa de dag dang /_nan tan dang ldan 
[\[245a.5\]]pa de dag kyang bsrung bar bgyi'o/_/bdag cag gis sangs rgyas bcom ldan 'das rnams dang /_byang chub sems dpa' sems dpa' chen po rnams dang /_nyan thos chen po rnams kyi spyan sngar gzungs 'di la dad pa 'bul gyis skyes bu dam pa gsungs shig_/de nas tshangs pa phun sum 
[\[245a.6\]]tshogs pa'i dbang phyug gis 'di skad ces smras so/_/sangs rgyas bcom ldan 'das rnams dang /_byang chub sems dpa' sems dpa' chen po rnams dang /_nyan thos chen po rnams kyis bdag la byin gyis brlab tu gsol/_'di lta ste/_a ma le/_bi ma le/_ga Na Sha Na De/_ha re tsaN De/_
[\[245a.7\]]ma hA tsaN De/_tsa me ha/_tsa me/_sau /[{]mye[,]me[}]/_s+tha me/_A ba ha/_bi ba he/_aM ga dzA ne tra/_kha kha/_mU la pa ri ts+tshe de/_yak+Sha tsaN De/_pi shA tsa tsaN+De/_a brta ni/_sa ma brta ni/_sam ka ri Ni/_dzam b+ha ni/_stam b+ha ni/_mo ha ni/_uts+tshA Ta ni/_ha ma hA/_ha ma hA/_ma hA saM ku tsa ne/_kha ga sha ba/_a ma le/_a mU la pa ri 
[\[245b\]]
[\[245b.1\]]brte/_a sa ra khA ba swA hA/_gsang sngags 'di las gang 'da' zhing /_/mang po tshogs par mi spyod na/_/mig mi mthong zhing mgo yang 'gas/_/yan lag tha dad 'jig par 'gyur/_/'di lta ste/_a tsa tsa a ba ha/_tsa tsa tsu/_khra kha sha tsa Ta Ta kha tsa tsA na/_kha ga tsa tsa tsa tsa tsa 
[\[245b.2\]]tsa na tsa ha/_mU la tsa tsa tsa/_mU la tsa tsa/_ha mU mu la tsa tsa ha mU ha mu/_ba u ba ha swa hA/_de nas tshangs pa'i dbang po thams cad nas sha za'i dbang po'i bar gyis legs so zhes bya ba byin te/_'di skad ces kyang smras so/_/stobs chen stobs kyi shugs shin tu 'joms pa'i gsang sngags kyi tshig 
[\[245b.3\]]'di bshad de/_phan pa ma yin par sems pa'i 'byung po thams cad la zhags pa 'dis btab na de dag 'tsho bar ga la 'gyur/_tshangs pa phun sum tshogs pa'i dbang phyug gis 'di skad ces smras so/_/'byung po gang dag sdang ba'i bsam pa can/_snying rje med pa byas pa mi gzo ba/_sems 
[\[245b.4\]]can la 'tshe ba rnams sam/_bdud dam/_bdud kyi 'khor glags lta zhing skabs tshol ba rnams sangs rgyas kyi bstan pa la mngon par dad pa'i rgyal po rgyal rigs spyi bo nas dbang bskur ba rnams la skabs tshol du nye bar 'ong ba dang /_btsun mo dam pa dang /_bu dang bu mo dang /_btsun mo'i 'khor 
[\[245b.5\]]rnams dang /_blon po dang /_shor ba dang /_dpung dam pa dang /_'khor rnams dang /_gzhan yang sangs rgyas kyi bstan pa la dad pa skyes pa dang /_bud med dang /_khye'u dang /_bu mo rnams dang /_dge bsnyen dang /_dge bsnyen ma dang /_chos smra ba dang /_chos nyan pa rnams dang /_dge slong 
[\[245b.6\]]dang /_dge slong ma dang bsam gtan dang /_kha ton la 'grus pa rnams dang /_zhal ta byed pa la brtson pa rnams la skabs tshol du 'ong zhing tha na sems kyi skad cig gcig la spu'i khung bu gcig tsam la 'tshe'am/_gnod par byed dam/_'jigs par byed dam/_mdangs 'phrog gam/_lus 
[\[245b.7\]]la dbugs gtong ngam/_sdang ba'i sems kyis blta na/_bdud nas mi dang mi ma yin pa'i bar lus dri nga ba de dag gi mgo tshal pa bdun du 'gas so/_/de dag gi mig kyang long bar 'gyur/_snying yang skams par 'gyur/_sha bkra can du 'gyur/_lus rul cing dri nga ba dang /_rdzu 'phrul 
[\[246a\]]
[\[246a.1\]]yang yongs su bri bar 'gyur/_de dag sa gas par ltung bar 'gyur/_rlung gis kyang de dag phyogs bzhir gtor bar 'gyur/_rdul gyis kyang yog nas de nyid du sems 'khrugs te 'thoms par 'gyur ro/_/gang dag sa la rgyu ba de dag ni sa'i khung bur 'jug par 'gyur te/_sa'i 
[\[246a.2\]]'og tu dpag tshad brgyad khri bzhi stong du de dag gi tshe yongs su zad par 'gyur ro/_/gang dag chu na rgyu ba'i 'byung po sdang ba'i sems dang ldan pa/_sangs rgyas kyi bstan pa la mngon par ma dad pa/_de dag sangs rgyas kyi bstan pa la mngon par dad pa'i rgyal rigs nas zhal ta byed 
[\[246a.3\]]pa la brtson pa'i dge slong gi bar la 'tshe ba'am/_gang dag sngags kyi tshig 'di dag las 'da' na de dag kyang de bzhin du mgo tshal pa bdun du 'gas pa nas/_de nyid du de dag gi tshe yongs su zad pa'i bar du 'gyur ro/_/yang yul gang du bdud kyi tshogs kyis mi thub pa'i gzungs kyi phyag 
[\[246a.4\]]rgya'i chos kyi rnam grangs 'di 'byung ba der bdag cag gis bsrung ba dang /_bskyab pa dang /_sba ba'i slad du spro bar bgyi'o/_/der chos 'dod pa'i sems can thams cad yongs su smin par bgyi'o/_/sdang ba'i gnod sbyin nas sdang ba'i lus srul po'i bar thams cad de nas bskrad par 
[\[246a.5\]]bgyi'o/_/yul de na 'thab pa dang /_rtsod pa dang /_mu ge dang /_pha rol gyi dmag tshogs dang /_dus ma lags pa'i char dang /_rlung dang /_grang ba dang /_tsha ba dang /_nad thams cad slar bzlog par bgyi'o/_/bde ba dang /_'dum pa dang /_lo legs pa dang /_dge ba'i rtsa ba dang 
[\[246a.6\]]'thun pa rnams bsgrub par bgyi'o/_/chos smra ba rnams dang chos nyan pa rnams la nad ma mchis pa dang /_grags pa dang /_rnyed pa dang /_bsti stang chen po nye bar bsgrub par bgyi'o/_/yang de'i tshe tshangs pa chen po dbyangs dang ldan pa zhes bya ba byang chub sems dpa' sems dpa' chen 
[\[246a.7\]]po sa bcu la gnas pa/_tshangs pa'i nang du ni tshangs pa kun gyis bkur/_bdud kyi nang du ni bdud kun gyis bkur/_brgya byin gyi nang du ni brgya byin kun gyis bkur ba nas de bzhin du sbyar te/_rnam thos kyi bu dang /_'phags skyes po dang /_mig mi bzang dang /_yul 'khor srung dang /_dbang 
[\[246b\]]
[\[246b.1\]]phyug chen po dang /_sred med kyi bu dang /_lha ma yin dang /_lha'i dbang po'i nang du ni de dag kun gyis bkur ba/_kha dog bzang po rgyas pa mchog dang ldan pa/_rgyan dam pas legs par brgyan pa bud med kyi gzugs dang /_rtags dang /_spyod lam gyis de bzhin gshegs pa shAkya 
[\[246b.2\]]thub pa'i spyan sngar 'dug ste/_sangs rgyas bcom ldan 'das rnams la mchod pa bya ba'i phyir lag pa gnyis na yid bzhin gyi nor bu rin po che thogs so/_/de nas byang chub sems dpa' sems dpa' chen po dbyangs dang ldan pas de bzhin gshegs pa shAkya thub pa de la mig mi 'dzums par 
[\[246b.3\]]bltas te/_gzhan ma yin pa'i dngos po brjod du med pa ci yang ma yin par bltas so/_/de nas de bzhin gshegs pa shAkya thub pa des tshangs pa dbyangs dang ldan pa la 'di skad ces bka' stsal to/_/kye khyod mig mi 'dzums par ci yang ma yin pa'i bar du nga la ci zhig blta/_ci 'di 
[\[246b.4\]]la sangs rgyas zhes bya ba dang /_ci yang ma yin pa zhes bya ba'i chos de gang yang yod dam/_de bzhin du 'dod chags dang /_zhe sdang dang /_gti mug gi nyon mongs pa rnams yod do zhes bya ba'i ming gi dngos po ni rkyen gyi mtshan nyid do/_/mtshan nyid kyi rkyen ni ma rig pa'o/_/ma rig 
[\[246b.5\]]pa'i rkyen gyis 'du byed rnams nas 'gog pa'i bar du rgyas par bya'o/_/gsol pa/_bcom ldan 'das 'di ltar ma mchis pas na de'i slad du ma rig pa zhes gsungs na/_bcom ldan 'das gal te ma rig pa ma mchis na srid pa'i yan lag bcu gnyis po de dag ga las skye bar 'gyur/_
[\[246b.6\]]ci nam mkha' las skye zhes bgyir ni nam mkha' nyid kyang ma mchis pa'o/_/bcom ldan 'das kyis bka' stsal pa/_rigs kyi bu de de bzhin te/_sangs rgyas kyi chos thams cad ni nam mkha' lta bu'o/_/ji ltar nam mkha' rdzas ma yin/_mtshan nyid ma yin/_mun pa ma yin/_
[\[246b.7\]]snang ba ma yin/_rtog pa ma yin/_rnam par rtog pa ma yin/_rnam par rig pa ma yin/_grub pa ma yin/_brjod pa ma yin/_ci yang ma yin pa cha shas med pa/_dngos po thams cad spangs pa de bzhin du rigs kyi bu sangs rgyas kyi chos rnams de bzhin nyid kyi phyir/_sangs 
[\[247a\]]
[\[247a.1\]]rgyas kyi chos rnams ni yang dag pa'i mthas yongs su bcad pa'o/_/bri ba med pa dang /_gang ba med pa'i phyir sangs rgyas kyi chos rnams ni pha rol dang tshu rol la reg pa med pa'o/_/cha shas med pa'i phyir sangs rgyas kyi chos rnams ni brjod du med pa'o/_/mi g.yo 
[\[247a.2\]]zhing rnam par gzhag pa med pa'i phyir sangs rgyas kyi chos rnams ni rdzas dang /_dngos po dang /_mtshan nyid thams cad med pa'o/_/tshig gi lam dang bral ba'i phyir sangs rgyas kyi chos thams cad ni sgro btags pa med pa ste/_yang dag pa ma yin pa/_kun tu rtog pa las srid pa'i yan 
[\[247a.3\]]lag rnams skyes so/_/bstan pa 'di bshad pa'i tshe srog chags brgyad khri bzhi stong gis/_bla na med pa yang dag par rdzogs pa'i byang chub tu sems bskyed do/_/de nas bdud sdig can gyis gsol pa/_gal te sangs rgyas kyi chos nam mkha' lta bur dngos po ma mchis shing 
[\[247a.4\]]brjod du ma mchis pa lags na/_de ci'i slad du ye shes dang /_brtson 'grus dang /_thabs dang /_pha rol gnon pas khyod 'di ltar bdag la 'tshe/_bdag gi bdud yul 'joms/_bdag gi bdud kyi yul nas sems can kha 'dren/_'gro ba med pa dang /_'ong ba med pa dang /_
[\[247a.5\]]ci yang ma yin pa'i sgyu ma la slob tu 'dzud pa/_gang gi tshe sems can 'di dag khyod kyis bslab pa la slob pa na de dag la nyon mongs pa skye ba'i spyod pa yang dag par rjes su ma mthong ngo /_/gang gi slad du khyod kyis bdag gi slad du grangs med dpag tu med pa'i sangs rgyas bcom ldan 'das 
[\[247a.6\]]dang /_byang chub sems dpa' sems dpa' chen po rnams dang /_nyan thos chen po rnams dang /_tshangs pa chen po rnams dang /_brgya byin dang /_'jig rten skyong ba bzhi dang /_dbang phyug chen po rnams dang /_rdzu 'phrul che zhing mthu che ba'i lha dang /_klu dang /_gnod sbyin dang /_dri za dang /_
[\[247a.7\]]lha ma yin dang /_nam mkha' lding dang /_mi 'am ci dang /_lto 'phye chen po rnams bsdus nas/_sangs rgyas kyi zhing ma lus pa 'di dag gang bar bgyis/_snying rje med pa 'dis kyang gang dag thos ma thag tu bdag klad pa'i nad mi bzad pas btab ste/_sdug bsngal gyi tshor ba myong zhing /_lus kyang 
[\[247b\]]
[\[247b.1\]]rul la dri nga bar gyur pa de 'dra ba'i gsang sngags kyi tshig rnams bshad/_yang de'i tshe bdud drug khri brgyad stong dang /_bdud kyi 'khor grangs med dpag tu med pa dang /_de bzhin du sdang ba'i gnod sbyin dang /_srin po dang /_grul bum dang /_sha za de dag thams cad kyis kyang mgrin gcig tu 'di 
[\[247b.2\]]skad ces smras so/_/bdag cag kyang thos ma thag tu klad pa na bar gyur te/_lus kyang rul zhing dri nga bar gyur nas shin tu sdug bsngal ba'i tshor ba myong ngo /_/de bzhin gshegs pa shAkya thub pas 'di skad ces bka' stsal to/_/sdig can khyod kyis 'das pa de dran par byos shig_/nga 
[\[247b.3\]]byang chub kyi snying po la 'dug pa'i tshe/_khyod kyis nga bsad pa'i phyir dpag tshad brgyad cu tshun cad kyi sa dang nam mkha' bdud kyi sdes bkang ste 'ongs pa nas/_da ltar bdud bye ba 'khor dang bcas te nga bsad pa'i bar du bkye bas/_de bas na khyod yongs su gdul ba dang /_zhi bar bya ba dang /_
[\[247b.4\]]yongs su mya ngan las bzla ba dang /_de bzhin du bdud gzhan rnams nas/_mi dang mi ma yin pa'i bar du gdul ba dang /_zhi bar bya ba dang /_sdug bsngal thams cad nye bar zhi bar bya ba dang /_'ong ba dang 'gro ba med pa/_ci yang ma yin pa'i sgyu ma la bslab par bya ba dang /_'gro ba thams cad du 
[\[247b.5\]]'chi 'pho dang /_skye ba'i 'khor ba'i chu kun bskam pa dang /_phung po'i lhag ma med pa'i mya ngan las 'das pa'i dbyings su yongs su mya ngan las bzla ba'i phyir/_sangs rgyas bcom ldan 'das rnams dang /_byang chub sems dpa' grangs med dpag tu med pa nas/_mi dang mi ma yin pa'i bar 
[\[247b.6\]]rnams bsogs kyis/_sdig can khyod da bla na med pa yang dag par rdzogs pa'i byang chub tu sems bskyed cig_/de ltar na khyod klad pa na ba'i sdug bsngal mi bzad pa'i tshor ba 'di las thar bar 'gyur te/_mthar gyis sangs rgyas kyi chos nam mkha'i rang bzhin lta bu mngon du 'gyur/_bdud kyi 
[\[247b.7\]]yul las ches khyad par du 'phags pa'i sangs rgyas kyi yul rnams kyang thob par 'gyur ro/_/yang de'i tshe bdud drug khri brgyad stong dang /_bdud kyi 'khor grangs med dpag tu med pa dang /_sdang ba'i gnod sbyin nas lus srul po sdang ba'i bar gyis mgrin gcig tu 'di skad ces gsol to/_/
[\[248a\]]
[\[248a.1\]]bdag cag gis kyang bla na med pa yang dag par rdzogs pa'i byang chub tu sems bskyed par bgyi na/_ji ltar bdag cag sangs rgyas kyi chos nam mkha'i rang bzhin lta bu de dag mngon du 'gyur/_thams cad las khyad par du 'phags pa'i sangs rgyas kyi yul 'di yang 
[\[248a.2\]]thob par 'gyur/_de nas bdud sdig can gyis 'di skad ces smras so/_/gal te bdag phyi ma'i mtha'i mu'i bar du klad pa na bar gyur kyang /_bdag 'di 'dra ba'i g.yo sgyus byang chub tu sems mi skyed do/_/de nas tshangs pa chen po dbyangs dang ldan pas 'di skad ces gsol to/_/
[\[248a.3\]]bdag kyang sangs rgyas kyi zhing 'dir sangs rgyas bcom ldan 'das thams cad kyi spyan sngar bstan pa'i chos kun gzung bar spro'o/_/sangs rgyas kyi zhing snyigs ma lnga can 'dir de bzhin gshegs pa shAkya thub pa 'di'i bstan pa la gtso bos gtad pa gzung bar bgyi ste/_da yang shAkya 
[\[248a.4\]]thub pa'i nyi ma nub kyi bar du bdag gis bstan pa 'di la chos kyi tshul 'bar bar bgyi'o/_/yul gang na bdud kyi tshogs kyis mi thub pa'i gzungs kyi chos kyi rnam grangs 'di ma byung ba der bdag gis 'byung bar bgyi'o/_/gang du byung ba der ni shin tu lhag par 'byung bar bgyi'o/_/grong 
[\[248a.5\]]dang /_grong khyer dang /_grong rdal dang /_yul de dag na rigs kyi bu dang /_rigs kyi bu mo gang dag mchis pa de dag kyang bsrung bar bgyi/_yongs su bskyang bar bgyi/_gnod pa las bzlog par bgyi/_don dang dge ba la gzud par bgyi'o/_/gang dag bdud kyi tshogs kyis mi thub 
[\[248a.6\]]pa'i gzungs kyi chos kyi rnam grangs 'di tha na bris nas/_'chang ba rnams dang /_gang na chos smra ba'i seng ge'i khri la mchis te/_chos kyi rnam grangs 'di yang dag par rab tu 'chad par 'tshal ba/_de dag gis der thog mar gsang sngags kyi tshig 'di dag brjod par bgyi'o/_/gsang 
[\[248a.7\]]sngags kyi tshig 'di dag gis bdag 'gugs par 'gyur te/_bdag nyid 'khor dang bcas pa phyogs der mchis nas/_chos smra ba de dag dang /_chos nyan pa de dag bsrung ba dang /_sba bar bgyi'o/_/'di lta ste/_a ba me/_a ba me/_a ma ba re/_a ma ba re/_pa ri kuny+dza/_nA Da nA Da puSh+ka ra 
[\[248b\]]
[\[248b.1\]]ma hA/_dza lu kha/_ma kha ya/_i li mi li/_ki li mi li/_kIrti tsa ra mu dre/_mu dra mu khe swA hA/_bcom ldan 'das gang dang gang na chos smra ba de dag gis thog mar gsang sngags kyi tshig 'di dag dran par bgyis la/_bdag gis kyang lha'i rna ba'i khams shin tu yongs su dag pas thos 
[\[248b.2\]]te der ma mchis na/_'das pa dang /_ma byon pa dang /_da ltar byung ba'i de bzhin gshegs pa rnams bslus par 'gyur zhing /_bdag bla na med pa yang dag par rdzogs pa'i byang chub mngon par rdzogs par 'tshang rgya bar yang mi 'gyur bas/_bcom ldan 'das bdag der mchis la 
[\[248b.3\]]chos smra ba'i rkang pa'i drung du spyi bos blang bar bgyi'o/_/chos smra ba de'i spobs pa rigs pas nye bar bsgrub par bgyi'o/_/chos smra ba dang chos nyan pa de dag gi nad thams cad bsal bar bgyi/_lta ba ngan pa dang /_bya ba ngan pa dang /_the tsom thams cad bsal bar bgyi/_bcom 
[\[248b.4\]]ldan 'das phyogs gang na chos kyi rnam grangs 'di 'chang ba dang /_'dzin pa dang /_kun chub par bgyid pa der ba dag 'khor dang bcas te mchis nas 'thab pa dang /_rtsod pa dang /_mu ge dang /_nad dang /_'jigs pa dang /_pha rol gyi dmag tshogs dang /_char mi 'bab pa dang /_dus 
[\[248b.5\]]ma lags pa'i rlung dang /_tsha ba dang /_lta ba ngan pa dang /_bya ba ngan pa de dag thams cad dang /_mi dang mi ma lags pa dang /_dur khrod rnams kyi 'jigs pa thams cad zhi bar bgyi'o/_/de nas bkra mi shis pa dang /_rmi lam ngan pa dang /_ltas ngan pa dang /_sdang ba dang /_brlang 
[\[248b.6\]]ba dang /_zhe gcod pa dang /_ro bro ba ma mchis pa dang /_kha ba dang /_tsha ba dang /_dri nga ba dang /_reg na mi bde ba'i dug de dag thams cad bsal bar bgyi'o/_/der tsha ba dang mu ge'i gnod pa rnams bsal bar bgyi'o/_/glang po che dang /_seng ge dang /_stag dang /_ma he dang /_spyang ki 
[\[248b.7\]]dang /_sbrul gdug pa dang /_rkun po dang /_g.yon can dang /_mi dang mi ma lags pa'i 'jigs pa thams cad bsal bar bgyi'o/_/der sems can thams cad kyi longs spyod dang /_kun tu spyod pa'i slad du nor dang /_'bru dang /_sman dang /_me tog dang /_'bras bu dang /_ro dang 
[\[249a\]]
[\[249a.1\]]zas dang /_skom dang /_gos dang /_mal cha sna tshogs nye bar bsgrub par bgyi'o/_/yul gang na chos kyi rnam grangs 'di 'chang ba dang /_'dzin pa dang /_klog pa dang /_kun chub par bgyid pa dang /_'chad pa der bdag cag gis sems can rnams kyi gnod pa 
[\[249a.2\]]thams cad so sor bsal bar bgyi'o/_/sems can rnams kyi longs spyod dang /_kun spyod pa'i slad du phan pa dang /_bde ba dang /_yid bde ba thams cad bsgrub par bgyi'o/_/sems can de dag kyang chos 'dod pa dang /_dge ba spyod pa la gzud par bgyi ste/_'di ni bdag 
[\[249a.3\]]gis sangs rgyas bcom ldan 'das thams cad kyi spyan sngar smon lam btab pa'o/_/sangs rgyas bcom ldan 'das thams cad bdag la thugs brtse bar mdzad du gsol/_skyes bu'i mthu 'di nyams 'og tu chud par bgyi ba'i slad du/_sangs rgyas bcom ldan 'das rnams 
[\[249a.4\]]kyis bdag la yid bzhin du bsam pa yongs su rdzogs pa'i las kyi dngos grub stsal du gsol/_de nas de'i tshe de'i mod la shAkya thub pa la sogs pa/_sangs rgyas bcom ldan 'das thams cad kyis tshangs pa dbyangs dang ldan pa de la thugs brtse bar dgongs te 'di skad ces bka' 
[\[249a.5\]]stsal to/_/tshangs pa dbyangs dang ldan pa 'dis gang gi phyir/_brgya byin dang /_tshangs pa dang /_'jig rten skyong ba thams cad dang /_gzhan yang sangs rgyas kyi chos la mngon par dga' ba'i lha dang /_klu dang /_gnod sbyin dang /_dri za dang /_lha ma yin rnams bkug ste/_
[\[249a.6\]]skyes bu'i mthu chen po 'di lta bu byed par 'gyur gyis/_nged kyis gsang sngags kyi tshig 'di dag tshangs pa dbyangs dang ldan pa 'di la sbyin par bya'o/_/de nas sangs rgyas bcom ldan 'das de dag thams cad kyis 'di skad ces bka' stsal to/_/tshangs pa dbyangs dang ldan pa la grub 
[\[249a.7\]]par gyur cig_/'di lta ste/_tsa muN De/_muN Da pa ri tshe de/_ha mU ha/_ha mU ha/_saMrak+Sha ba la/_krISh+Na mi kha/_pa ri ba ha/_tsa ma ra ya tha tsa/_su bi kha/_a mu hu la pa ri tshe de/_sarba bud d+ha a d+hiSh+Thi te swa hA/_de bzhin gshegs pa shAkya thub pas 'di skad ces bka' stsal to/_/rigs 
[\[249b\]]
[\[249b.1\]]kyi bu bdud dang /_brgya byin dang /_tshangs pa dang /_'jig rten skyong ba thams cad dang /_gzhan yang lha dang /_klu dang /_gnod sbyin dang /_dri za dang /_lha ma yin rnams dang /_gzi brjid che ba gzi brjid che ba'i mi dang /_mi ma yin pa rnams dgug cing 'dun par byed pa'i gzungs 
[\[249b.2\]]'di sangs rgyas thams cad kyis yongs su bzung zhing /_byin gyis brlabs kyis khyod 'di skyes bu'i mthu chen po 'di lta bu byed nus par 'gyur ro/_/dbyangs dang ldan pas gsol pa/_bcom ldan 'das bdag bud med kyi cha byad 'di lta bus chos kyi tshul bsrung bar bgyi'o/_/bud med 
[\[249b.3\]]rnams kyang yongs su bskyang bar bgyi'o/_/bcom ldan 'das bud med la la zhig bu 'tshal te/_chos kyi rnam grangs 'di 'dzin tam/_klog gam/_kun chub par bgyid dam/_bris te 'chang na bdag gis bud med de'i bsam pa yongs su rdzogs par bgyi'o/_/yang bud 
[\[249b.4\]]med gang 'di lta bus sems yongs su skyong bar gyur te/_chos kyi rnam grangs 'di 'chang zhing klog pa nas nyan pa'i bar du bgyid na/_de 'dod pa na spyod kyang de mngal du mi chags so/_/yang bud med gang brnyas shing smad par gyur pa'i longs spyod dang /_kun spyod pa dang bral 
[\[249b.5\]]ba des/_chos kyi rnam grangs 'di bklags na bsam pa thams cad 'grub cing /_bde ba thams cad kyang phun sum tshogs par 'gyur ro/_/chos kyi rnam grangs 'di bsrung ba dang /_sems can gyi bsam pa yongs su rdzogs par bgyi ba'i slad du/_bdag gis nor bu rin po che 
[\[249b.6\]]'di gnyis sangs rgyas bcom ldan 'das thams cad la dbul lo/_/bcom ldan 'das kyis bka' stsal pa/_rigs kyi bu de de bzhin te/_bsrung ba dang /_yongs su rdzogs par byed par 'gyur ro/_/'dus pa chen po rin po che tog gi gzungs las/_gzungs kyi le'u ste 
[\[249b.7\]]drug pa'o//_//bam po bdun pa/_yang de'i tshe byang chub sems dpa' sems dpa' chen po shin tu rnam par phye ba'i blo gros zhes bya ba/_bcom ldan 'das de bzhin gshegs pa shAkya thub pa dang ha cang yang mi ring ba zhig na/_bcom ldan 'das de bzhin gshegs 
[\[250a\]]
[\[250a.1\]]pa nor bu 'od 'bar ba dpal gyi spyan sngar 'dug nas/_de yud tsam gyis tshangs pa'i cha byad dang /_skad cig gis bdud kyi gzugs su snang ngo /_/de bzhin du sbyar te/_brgya byin gyi gzugs dang /_gzhan 'phrul dbang byed kyi lha'i dbang po'i gzugs dang /_'phrul dga' 
[\[250a.2\]]dang /_dga' ldan dang /_'thab bral dang /_rgyal chen bzhi dang /_dbang phyug chen po dang /_gnod sbyin dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_srin po dang /[ {]yi dgas [,]yi dwags [}]dang /_sha za dang /_grul bum dang /_rgyal rigs dang /_
[\[250a.3\]]bram ze'i rigs dang /_rje'u rigs dang /_dmangs rigs dang /_seng ge dang /_glang po che dang /_ma he nas dud 'gro'i skye gnas kyi bar gyi gzugs rnam pa sna tshogs su snang ngo /_/skad cig gis bya dang /_shing dang /_ri dang /_'bras bu dang /_gos dang /_mal cha dang /_
[\[250a.4\]]snam bu dang /_snod dang /_phyang 'phrul dang /_rgyan dang /_sman rnam pa sna tshogs dang /_rin po che'i gzugs dang /_yud tsam gyis dge slong dang /_dge slong ma'i gzugs dang /_skad cig gis sangs rgyas kyi gzugs su snang ngo /_/skad cig gis kha dog dang /_rtags dang /_
[\[250a.5\]]dbyibs dang /_gzugs brgyad cu rtsa bzhir snang ngo /_/de nas de bzhin gshegs pa shAkya thub pa de la tshe dang ldan pa byams ma'i bu gang pos gsol pa/_bcom ldan 'das rigs kyi bu 'di kha dog dang /_rtags dang /_dbyibs dang /_gzugs brgyad cu rtsa bzhir gda' ba'i rgyu gang 
[\[250a.6\]]lags/_rkyen gang lags/_bcom ldan 'das kyis bka' stsal pa/_tshe dang ldan pa gang po rigs kyi bu 'di rab tu mthu che ste/_byang chub sems dpa' shin tu rnam par phye ba'i blo gros dam bcas pa'i stobs kyi yul gang la gnas nas/_sems can rnams yongs su smin 
[\[250a.7\]]par byed cing /_shes rab kyi mig sgrib pa med pas phyogs bcu'i sangs rgyas kyi zhing yongs su dag pa dang /_yongs su ma dag pa grangs med dpag tu med pa dag na bsam pa dang /_sems pa ji lta bu dang /_spyod pa ji lta bu dang /_ci 'dra ba'i nad kyis btab pa dang /_gang la gang 
[\[250b\]]
[\[250b.1\]]skyabs su song ba'i sems can ji 'dra ba dag mthong ba de 'dra ba'i ting nge 'dzin la snyoms par zhugs nas 'dul ba ji lta ba bzhin du byang chub sems dpa' sangs rgyas kyi bar gyi gzugs dang /_kha dog dang /_rtags dang /_spyod lam dang /_dbyibs dang /_gzugs de lta bu dag gis 
[\[250b.2\]]sems can rnams theg pa gsum las phyir mi ldog pa la 'god pa dang /_sems can gang dag 'dod pa'i zil gyis non te yo byad dang longs spyod rnam pa sna tshogs pa 'dod pa de dag gi chags pa spang ba'i phyir yo byad rnams byin nas phyir mi ldog pa la 'god pa dang /_nad kyis 
[\[250b.3\]]btab nas sman 'dod pa rnams la sman sbyin te/_phyir mi ldog pa la 'god pa dang /_byang chub sems dpa' shin tu rnam par phye ba'i blo gros 'dis nyin gcig la gang gA'i klung gi bye ma snyed kyi sems can rnams sdug bsngal las yongs su thar bar byas te/_theg pa gsum la phyir 
[\[250b.4\]]mi ldog par 'god pa'i dam bcas pa'i stobs kyi yul 'di ni nyan thos dang /_rang sangs rgyas thams cad kyi sa ma yin/_bgrod pa ma yin no/_/gang pos gsol pa/_bcom ldan 'das rigs kyi bu 'dis sems can yongs su smin par bgyi ba'i slad du/_skyes bu chen po'i 
[\[250b.5\]]mthu chen po brtsams nas ci srid cig lags/_bcom ldan 'das kyis bka' stsal pa/_rigs kyi bu 'dis bskal pa gang dag gi pha rol tu bla na med pa yang dag par rdzogs pa'i byang chub tu sems bskyed pa'i bskal pa ni grangs med de/_sangs rgyas kyi zhing gi rdul phra rab kyi 
[\[250b.6\]]rdul snyed do/_/byang chub sems dpa' shin tu rnam par phye ba'i blo gros 'dis bskal pa gang dag la ting nge 'dzin gyi mthus skyes bu'i mthu 'di lta bu brtsams nas bskal pa grangs med pa drug cu rtsa bzhi 'das so/_/gang pos gsol pa/_'di ji srid cig na sangs rgyas kyi zhing 
[\[250b.7\]]gang du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/_bcom ldan 'das kyis bka' stsal pa/_bskal pa chen po brgya stong phrag nyi shu rtsa drug 'das pa'i 'og tu bskal pa chen po sgrol ba zhes bya ba la/_sangs rgyas kyi zhing nor bu'i snying po 
[\[251a\]]
[\[251a.1\]]zhes bya ba 'byung bar 'gyur te/_skye dgu'i tshe lo stong phrag bzhi bcu thub pa na mtshams med pa byed pa nas/_mi dge ba bcu'i chos kyi bar dang ldan pa'i sems can rnams kyi nang du/_bla na med pa yang dag par rdzogs pa'i byang chub mngon par rdzogs par 'tshang rgya bar 
[\[251a.2\]]'gyur te/_de bzhin gshegs pa dgra bcom pa yang dag par rdzogs pa'i sangs rgyas me tog rgyas pa mtha' yas pa'i 'od zer zhes bya bar 'gyur ro/_/des lo bzhi khrir sangs rgyas kyi bya ba ma lus par byed par 'gyur ro/_/yongs su mya ngan las bzla ba'i phyir theg pa gsum 
[\[251a.3\]]po dag la sems can rnams yongs su smin par byed par 'gyur ro/_/de'i 'og tu phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro/_/gang pos gsol pa/_bcom ldan 'das skyes bu dam pa 'dis sngon sems can gang dag 
[\[251a.4\]]yongs su smin par bgyis pa de dag gang du 'byung bar 'gyur/_bcom ldan 'das kyis bka' stsal pa/_skyes bu chen po de'i smon lam ris su chad pa med de/_des smon lam 'di skad du/_nam phyogs bcu'i phyogs re rer yang sangs rgyas kyi zhing gi rdul phra rab kyi rdul snyed kyi 
[\[251a.5\]]sangs rgyas kyi zhing rnams su/_sangs rgyas bcom ldan 'das de dag bar chad med par mthong bar ma gyur tam/_bdag gis sngon byang chub kyi spyad pa spyod pa na/_sems can gang dag thog mar bla na med pa yang dag par rdzogs pa'i byang chub la btsud pa dang /_yang dag par 
[\[251a.6\]]'dzin du bcug pa dang /_pha rol tu phyin pa drug la bkod pa de dag phyogs bcur so sor sangs rgyas kyi zhing du/_bla na med pa yang dag par rdzogs pa'i byang chub mngon par rdzogs par sangs rgyas par ma mthong ba de srid du/_bdag bla na med pa yang dag par rdzogs pa'i byang chub 
[\[251a.7\]]mngon par rdzogs par 'tshang rgya bar mi bya'o/_/ting nge 'dzin bkod pa'i mthu 'di 'dra bas phyogs bcu'i phyogs re rer yang sangs rgyas kyi zhing gi rdul phra rab kyi rdul snyed kyi/_sangs rgyas kyi zhing rnams su sangs rgyas kyi zhing de dag dang gzhan dag na yang /_sems can gang dag mtshams 
[\[251b\]]
[\[251b.1\]]med pa byed pa dang /_the tshom can nas mi dge ba'i chos kyi bar dang ldan par gyur pa de rnams de dag nas shi 'phos nas/_bdag gi sangs rgyas kyi zhing du skyes la/_bdag byang chub sems dpar gyur bzhin du/_de dag thams cad kyi dge ba'i rtsa ba bskyed par bya ste/_phyir mi 
[\[251b.2\]]ldog pa la so sor bkod nas/_de nas gdod bdag bla na med pa yang dag par rdzogs pa'i byang chub tu mngon par rdzogs par 'tshang rgya bar skyes bu'i mthu chen po 'di lta bu rgyun du bya'o zhes smon lam btab bo/_/de nas phyogs bcu'i sangs rgyas kyi zhing nas 'dus pa'i byang chub 
[\[251b.3\]]sems dpa' rnams kyis 'di skad ces gsol to/_/gang dag da ltar sangs rgyas kyi zhing 'dir lhags pa rnams ston pa 'di lta bu dag kyang mnyes par bgyis/_byang chub sems dpa' snying rje chen po dang ldan pa 'dus pa chen po 'di lta bu yang mthong /_'das pa dang /_ma 
[\[251b.4\]]byon pa dang /_da ltar byung ba'i sangs rgyas bcom ldan 'das rnams kyi chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang /_tshig rab tu dbye ba la 'jug pa lung bstan pa'i chos kyi tshul gyi byin gyi rlabs sngon ma thos pa 'di yang 
[\[251b.5\]]chos mnyan pa'i slad du/_rnyed pa ni bdag cag gis rnyed pa legs par rnyed do/_/'dus pa chen po rin po che tog gi gzungs las/_dam pa'i chos yongs su gzung ba'i le'u ste/_bdun pa'o//_//yang de'i tshe de bzhin gshegs pa mi 'khrugs pas/_thams cad 
[\[251b.6\]]dang ldan pa'i 'khor la bos te/_'di skad ces bka' stsal to/_/rigs kyi bu dag brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i dbang po nas 
[\[251b.7\]]mi dang mi ma yin pa'i bar du gang dag sangs rgyas kyi bstan pa la dad pa 'dir lhags pa khyed cag thams cad ngas spro bar bya'o/_/sangs rgyas bcom ldan 'das rnams 'dus pa 'di lta bu 'di dang /_byang chub sems dpa' sems dpa' chen po rnams 'dus pa 'di dang /_brgya byin dang /_
[\[252a\]]
[\[252a.1\]]tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_mi dang /_mi ma yin pa 'dus pa 'di lta bu ni dkon no/_/de bas na da khyod kyis 'di mthong nas/_sangs rgyas kyi zhing 'dir ma 'ongs pa'i dus na dam pa'i chos 'di dang /_chos 
[\[252a.2\]]kyi tshul 'di yongs su bskyang ba dang /_dkon mchog gsum gyi rigs 'di 'bar bar byed par spro ba dag gis/_de de bzhin gshegs pa rnams kyi spyan sngar khyed so so nas rang rang gi smon lam thob shig_/yang de'i tshe bdud dge sbyong me tog ces bya ba sa me tog dang /_'bras bu dang /_
[\[252a.3\]]lo tog dang /_myu gu sna tshogs kyis rin po che sna bdun gyi bre bo byur bur bkang ste/_bud med kyi gzugs kha dog bzang po rgyas pa mchog dang ldan par bsgyur nas/_bud med kyi gos dang /_rgyan mchog gis brgyan te/_'di skad ces gsol to/_/sangs rgyas bcom ldan 
[\[252a.4\]]'das gang su dag sangs rgyas kyi zhing 'dir byon te bzhugs pa thams cad dang /_gang gzhan yang su dag 'dir 'dus pa thams cad bdag la dgongs su gsol/_bdag gis sangs rgyas bcom ldan 'das thams cad la me tog dang /_'bras bu dang /_lo tog dang /_myu gu 
[\[252a.5\]]thams cad kyis byur bur yongs su bltams shing rgyas pa'i bre bo 'di 'bul na sems can thams cad la thugs brtse bar dgongs te/_sangs rgyas bcom ldan 'das thams cad kyis bdag gi bre bo me tog dang /_'bras bu dang /_lo tog dang /_myu gu thams cad kyis yongs su bltams 
[\[252a.6\]]pa 'di bzhes su gsol/_'di ltar bdag bskal pa bzang po mtha' dag la sangs rgyas kyi zhing ma lus pa 'dir bud med kyi gzugs kyis/_sems can rnams la zas dang /_skom dang /_'bras bu dang /_me tog dang /_lo tog gi sbyin pa'i bdag por 'gyur bar bgyi/_de dag 
[\[252a.7\]]kyang yongs su smin par bgyi/_bsod nams kyi rnam par smin pa des bdag pha rol tu phyin pa drug yongs su rdzogs nas/_bla na med pa yang dag par rdzogs pa'i byang chub mngon par rdzogs par 'tshang rgya bar bgyi/_sems can gang dag bdag gis 'dul ba de dag kyang /_yo 
[\[252b\]]
[\[252b.1\]]byad kyis mi brel bar bdag gis rim gro bgyi na/_bdag gi bsam pa rnams yongs su rdzogs par dngos grub stsal du gsol/_de nas sangs rgyas bcom ldan 'das de dag thams cad kyis 'di skad ces bka' stsal to/_/skyes bu dam pa khyod 'di ltar sems mngon 
[\[252b.2\]]par dad pas sbyin pa che zhing mtho ba byas pa dang /_sangs rgyas thams cad la khyod kyis mchod pa byas pa legs so legs so/_/khyod kyi bre bo me tog dang /_'bras bus yongs su gang ba 'di yang bzhes so/_/khyod kyang me tog dang /_'bras bu dang /_'bru dang /_lo 
[\[252b.3\]]tog la sogs pa ji ltar 'dod pa dang /_ji tsam 'dod pa dang /_gang gi phyir 'dod pa rnyed par gyur cig_/khyod kyi re ba yid kyi brnag pa yongs su rdzogs par gyur cig_/me tog dang /_'bras bu dang /_'bru phun sum tshogs pa grub par gyur cig_/'byor pa yang phun sum 
[\[252b.4\]]tshogs par gyur cig_/de nas bdud dge sbyong me tog gis yang gsol pa/_grong dang /_grong khyer dang /_grong rdal dang /_ljongs dang /_ri brags gang dag na bdud kyi tshogs kyis mi thub pa'i gzungs 'di 'chang ngam/_ston tam/_'chad dam/_glegs bam la bris te/_bsti 
[\[252b.5\]]stang bgyi ba'i grong dang /_grong khyer dang /_grong rdal dang /_ljongs dang /_ri brags de dag tu bdag gnas par bgyi'o/_/de dang de dag tu shing ljon pa rnams kyi me tog dang /_'bras bu nas 'bru dang /_lo tog gi bar du bsgrub par bgyi'o/_/de dag thams cad na me tog dang /_
[\[252b.6\]]'bras bu 'tshal ba'i sems can rnams kyang tshim par bgyi'o/_/bcom ldan 'das de bas na/_tshe bas pa ma gtogs par gal te de na sems can me tog dang /_'bras bu'i zas 'tshal ba 'ga' zhig me tog dang 'bras bu'i zas ma 'tshal ba'i slad du/_'gum pa'i dus bgyid 
[\[252b.7\]]par gyur na/_dus gsum du gshegs pa'i sangs rgyas bcom ldan 'das thams cad dang /_'dus pa chen po ma lus pa 'di bdag gis bslus par gyur gyis bdag kyang /_bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig_/gang 
[\[253a\]]
[\[253a.1\]]yang de na sems can rnams me tog dang /_'bras bu 'tshal ba de ni bdag gi sbyin pa'i pha rol tu phyin pa yongs su rdzogs pa'i rgyur 'gyur ro/_/bcom ldan 'das de na me tog dang 'bras bu de dag 'tshal nas gang sems can de dag gcig la gcig phan pa dang /_
[\[253a.2\]]mnyen pa dang /_snying rje ba'i sems su 'gyur ba de ni bdag gi tshul khrims kyi pha rol tu phyin pa dang /_bzod pa'i pha rol tu phyin pa yongs su rdzogs pa'i rgyur 'gyur ro/_/gang me tog dang /_'bras bu 'tshal nas/_brtson 'grus dang ldan par 'gyur ba de ni/_de dag gi brtson 
[\[253a.3\]]'grus kyi pha rol tu phyin pa yongs su rdzogs pa'i rgyur 'gyur ro/_/gang sems dang sems las byung ba dag la mi rtag pa'i 'du shes 'jug pa de ni bdag gis bsam gtan gyi pha rol tu phyin pa yongs su rdzogs pa'i rgyur 'gyur ro/_/gang me tog dang /_'bras bu 'tshal 
[\[253a.4\]]nas tha na bya dang [{]ri dgas [,]ri dwags [}]kyang chos 'tshal bar gyur cing stong pa nyid la gnas na de ni bdag gi shes rab kyi pha rol tu phyin pa yongs su rdzogs pa'i rgyur 'gyur ro/_/gzhan yang chos kyi rnam grangs 'di gang du 'byung ba der sems can rnams kyi 'bras dang /_gro dang /_nas dang /_til 
[\[253a.5\]]dang /_mon sran sde'u dang /_mon sran gre'u dang /_rgya sran dang /_sran chung dang /_sran ma dang /_gang dag lo tog tu gyur pa de dag 'tshal ba'i slad du bdag gis nan tan cher bgyi'o/_/'bru dang lo tog mang po dag gis kyang mdzod dang /_bang ba thams cad yongs su bltam par bgyi'o/_/
[\[253a.6\]]de na sems can gang tha na bya dang [{]ri dgas [,]ri dwags [}]dag gis kyang 'tshal bar gyur na/_de ni bdag gi shes rab kyi pha rol tu phyin pa yongs su rdzogs pa'i rgyur 'gyur ro/_/der bdag gi bu ram shing dang /_rgun 'brum dang /_bal po se'u'i khu shugs shin tu mang po bsgrub par bgyi'o/_/der 
[\[253a.7\]]bdag gis sems can rnams kyi rdza ma dang /_bum pa dang /_bya skyogs rnams yongs su bltam par bgyi'o/_/gang de la tha na bya dang [{]ri dgas [,]ri dwags [}]la sogs pas 'tshal na yang de ni bdag gis shes rab kyi pha rol tu phyin pa'i bar du yongs su rdzogs pa'i rgyur 'gyur te/_de ltar bdag gi pha rol tu 
[\[253b\]]
[\[253b.1\]]phyin pa drug po de dag yongs su rdzogs nas/_bla na med pa yang dag par rdzogs pa'i byang chub mngon par rdzogs par 'tshang rgya bar bgyis/_sangs rgyas bcom ldan 'das rnams dang /_byang chub sems dpa' sems dpa' chen po thams cad kyis bdag gi byang chub sems dpa'i 
[\[253b.2\]]spyod pa 'di lta bu 'di la rjes su dgyes par mdzad du gsol/_de nas sangs rgyas bcom ldan 'das de dag thams cad kyis cang mi gsung bar gyur pas gnang ba mdzad do/_/de nas de bzhin gshegs pa ye shes tog ces bya bas 'di skad ces bka' stsal to/_/skyes bu dam pa 
[\[253b.3\]]khyod 'di lta bu'i mthu chen po byed nus kyis/_skyes bu dam pa khyod kyi stobs dang /_brtson 'grus dang /_spro ba dang /_rtul ba de lta bus sems can thams cad gnyer bar gyis shig_/de nas bdud dge sbyong me tog gis/_de bzhin gshegs pa ye shes tog de las dbugs 
[\[253b.4\]]'byin pa de thos nas 'di skad ces gsol to/_/sangs rgyas bcom ldan 'das rnams bdag la dgongs su gsol/_gang la la zhig na/_chos kyi rnam grangs 'di mi spyod pa der ba dag mi gnas kyi/_gang la lar chos kyi rnam grangs 'di spyod pa der ba dag gnas te/_sa phyogs 
[\[253b.5\]]de na 'bru dang /_sman dang /_'bras bu dang /_me tog gang dag 'byung ba de dag sems can rnams kyi longs spyod dang /_kun spyod pa'i slad du/_rab tu snum bag can dang /_shin tu che ba dang /_shin tu mang ba dang /_shin tu ro bda' ba dang /_shin tu yongs su kha dog dang ldan par bsgrub par 
[\[253b.6\]]bgyi/_sems can de dag kyang bza' ba dang /_btung bas tshim par bgyi/_sems can rnams kyi mdzod dang /_bang ba dang /_bum pa dang /_rdza ma dang /_bya skyogs rnams shin tu yongs su bltam par bgyi/_tha na gang bya dang /[ {]ri dgas [,]ri dwags [}]kyis de la 'tshal kyang /_de ni bdag gi shes rab kyi 
[\[253b.7\]]pha rol tu phyin pa yongs su rdzogs pa'i rgyur 'gyur ba dang /_bdag gis sangs rgyas kyi zhing 'dir bskal pa stong thams cad du/_sems can rnams la zas dang skom gyi longs spyod 'di lta bu dag gis tshim par bgyi/_de bzhin du sangs rgyas kyi zhing kun nas nyon mongs pa can du gyur pa snyigs 
[\[254a\]]
[\[254a.1\]]ma lnga dang ldan par gyur pa grangs ma mchis dpag tu ma mchis pa gang gA'i klung gi bye ma snyed rnams su bskal pa stong re re la yang /_skyes bu'i mthu chen po 'di lta bu bgyi zhing /_de nas gdod bdag bla na med pa yang dag par rdzogs pa'i byang chub mngon par rdzogs par 'tshang 
[\[254a.2\]]rgya bar bgyi na/_bdag gi las yongs su rdzogs par 'gyur bar dngos grub stsal du gsol/_bcom ldan 'das 'di dag ni rang gi smon lam gyis 'gugs pa'i gsang sngags kyi tshig lags so/_/'di lta ste/_tsa me kha/_tsa me kha/_tsa me kha/_bi bri ta ha te/_ba ha ba ha ba ha/_sma ra asma 
[\[254a.3\]]ra kA nu/_sa ra Te/_bi ba ba sa be/_sa ra sa ra/_in dre/_sa ra ma hI na dre/_sa ra badzren dre/_ta ra badzren dre/_ta ra pa ya asma ka na/_hu hu hu/_hu hu hu/_a sang ga dza be/_ha kha kha ba yu ba he/_u pa na ya/_san ta ra ba ya/_bi dza pha la puSh+pa/_o Sha d+hi/_d+ha na d+ha n+ye na tsan dra a k+Sha ye/_dza 
[\[254a.4\]]la ba ha ne/_sma ra asma ra kan/_saM myag pra ti pan na pa ya sa Ta ta kA li/_ya ma me/_ma mi ma med tsa ba ra swA hA/_bcom ldan 'das bdag yongs su smin par bgyi ba dang /_byang chub kyi spyod pa yongs su rdzogs par bgyi ba'i slad du/_gang dang gang na chos kyi rnam grangs 'di dang /_gsang sngags kyi 
[\[254a.5\]]tshig 'di dag bshad pa de dang de dag tu bdag gnas par bgyi'o/_/de nas yang de'i tshe/_sangs rgyas bcom ldan 'das de dag thams cad kyis de la legs so/_/zhes bya ba byin no/_/byang chub sems dpa' sems dpa' chen po thams cad dang /_bdud kyi 'khor dang bcas pa de dag thams cad 
[\[254a.6\]]dang /_brgya byin dang /_tshangs pa dang /_'jig rten skyong ba thams cad dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_grul bum dang /_sha za dang /_mi dang mi ma yin pa de dag thams cad dang /_
[\[254a.7\]]sangs rgyas kyi zhing 'dir gtogs pa'i sems can thams cad kyis mgrin gcig tu legs so/_/zhes bya ba byin te/_skyes bu dam pa khyod bud med kyi gzugs kyis sems can yongs su smin par byed pa dang /_pha rol tu phyin pa drug spyod pa legs so legs so/_/kho bo cag gi bsod 
[\[254b\]]
[\[254b.1\]]nams dang /_brtson 'grus dang /_stobs dang /_pha rol gnon pas skyes bu'i mthu 'di lta bu mngon par grub par 'gyur ro/_/de nas de bzhin gshegs pa shAkya thub pas 'di skad ces bka' stsal to/_/skyes bu dam pa 'di'i grogs byed par snying brtse ba can du spro'o/_/de nas bdud 
[\[254b.2\]]dge sbyong me tog gi 'khor gang yin pa des mgrin gcig tu 'di skad ces gsol to/_/bdag cag 'di'i slad bzhin du 'brang zhing mdza' ba dang /_rjes su 'thun pa'i grogs bgyi'o/_/skyes bu dam pa khyod nam bla na med pa yang dag par rdzogs pa'i byang chub mngon par rdzogs par 
[\[254b.3\]]'tshang rgya ba de'i tshe/_khyod kyis bdag cag bla na med pa yang dag par rdzogs pa'i byang chub tu lung ston cig_/bdud dge sbyong me tog gis smras pa/_bzhin [{]bzangs [,]bzang [}]dag de bzhin du gyur cig_/sems can gang dag gis sa la sa bon rnams btab ste/_me tog dang /_'bras bu dang /_
[\[254b.4\]]dri kun tu spyod par gyur pa de yang bdag cag la phan pa dang bde bar gyur cig_/de nas de bzhin gshegs pa shAkya thub pa de la bdud dge sbyong me tog gis 'di skad ces gsol to/_/bdag ni khyod kyi bstan pa 'dzin pa lags kyi chos kyi tshul 'bar bar bgyid pa lags te/_'di 
[\[254b.5\]]nyid du thog mar mu ge'i dgon pa rab tu zhi bar bgyi ba'i slad du/_nan tan cher bgyis/_bcom ldan 'das bdag bla na med pa yang dag par rdzogs pa'i byang chub tu lung bstan du gsol/_de nas bdud dge sbyong me tog gis/_de bzhin gshegs pa shAkya thub pa de la yan lag lngas phyag 
[\[254b.6\]]'tshal te/_phyogs gcig tu 'dug go/_/de nas de bzhin gshegs pa shAkya thub pas bdud dge sbyong me tog la 'di skad ces bka' stsal to/_/bde gshegs sras po dpa' bo pad ma'i gdong longs shig_/khyod kyis de ring byang chub mchog tu smon lam snying po btab/_/
[\[254b.7\]]rtsa lag gcig pu snying rje skyes te bkres pa'i sdug bsngal gyis/_/gzir ba'i 'gro ba 'di bkrol nas ni sangs rgyas 'grub par 'gyur/_/chos rnams rang bzhin dri med dag la nam mkha' 'dra ba dang /_/stong nyid mtshan ma rnams dang smon pa'i yul las rab grol bar/_/rtogs 
[\[255a\]]
[\[255a.1\]]nas zhing 'dir ring por mi thogs dpal ldan zhes bya ba'i/_/sangs rgyas dgra thul blo gros shin tu bstan pa nyid du 'gyur/_/de nas bdud dge sbyong me tog mchog tu dga' zhing yid bde ba skyes nas/_bcom ldan 'das de dag la me tog sna tshogs kyis gtor to/_/
[\[255a.2\]]yang de'i tshe/_byang chub sems dpa' sems dpa' chen po grub pa'i blo gros zhes bya ba stan las langs te/_thal mo sbyar nas/_sangs rgyas kyi zhing 'dir gtogs pa'i sangs rgyas bcom ldan 'das rnams la dbyangs kyis go bar byas nas 'di skad ces gsol to/_/sangs 
[\[255a.3\]]rgyas bcom ldan 'das rnams bdag la dgongs su gsol/_bskal pa bzang po byung nas bdag gis de bzhin gshegs pa 'khor ba 'jig gi spyan sngar sems can yongs su smin par bgyi ba'i slad du smon lam btab ste/_sems can rnams kyi nad brgya rtsa bzhi rab tu zhi bar bgyi 
[\[255a.4\]]ba'i slad du/_bud med kyi gzugs kyis sa'i bcud las byin blangs te/_rtswa dang rtsa ba sna tshogs kyi nang du stsal to/_/sems can rnams longs spyod du bgyi ba dang /_nad rab tu zhi bar bgyi ba'i slad du/_sman bcud kyis len brgya rtsa bzhi sbyar te/_/rtsa ba'i sman brgya rtsa bzhi dang /_
[\[255a.5\]]'bras bu'i sman brgya rtsa bzhi dang /_mar las sbyar ba brgya rtsa bzhi dang /_'bru mar las sbyar ba brgya rtsa bzhi dang /_bkru sman brgya rtsa bzhi dang /_sman nad med ces bya ba brgya rtsa bzhi nas bska ba'i phye ma dang /_ril bu dang /_snar stsal ba'i bar du stong rtsa bzhi bstan to/_/sems can 
[\[255a.6\]]yongs su smin par bgyi ba dang /_nad zhi bar bgyi ba dang /_sems can rnams la phan par bgyi ba'i slad du bdag gis de bzhin gshegs pa 'khor ba 'jig zhabs 'bring ba dang bcas pa la kun spyad pa sna tshogs kyis bsnyen bkur bgyis nas/_der ba dag byang chub tu lung bstan par 'tshal 
[\[255a.7\]]ba dang /_de nas de bzhin gshegs pa 'khor ba 'jig gis bdag la 'di skad ces bka' stsal to/_/ma 'ongs pa'i dus na/_skye dgu'i tshe lo brgya thub pa na/_de bzhin gshegs pa dgra bcom pa yang dag par rdzogs pa'i sangs rgyas zhes bya ba nas/_sangs rgyas bcom ldan 
[\[255b\]]
[\[255b.1\]]'das zhes bya ba'i bar dang ldan pa shAkya thub pa zhes bya ba 'byung ngo /_/de bzhin gshegs pa de'i sngon gyi smon lam gyis sangs rgyas 'dus pa chen po dang /_byang chub sems dpa' 'dus pa chen po 'byung ste/_der khyod bla na med pa yang dag par rdzogs pa'i byang chub tu lung bstan pa 
[\[255b.2\]]thob par 'gyur ro/_/de'i 'og tu de bzhin gshegs pa gser thub kyis kyang de skad ces bka' stsal to/_/de'i 'og tu 'od srung gis kyang bdag la de skad ces bka' stsal nas/_de'i tshe bdag gis sems can nad pa rnams kyi slad du/_bskal pa chen po gang gA'i klung gi bye ma 
[\[255b.3\]]snyed kyi bar du/_sangs rgyas kyi zhing 'dir sman chen po bcud kyis len gyi lhar gyur cig_/der yang bdag gis sems can kun spyad pa dang /_nad rab tu zhi bar bgyi ba'i slad du/_sa'i bcud rgya chen po blangs nas/_rtswa dang /_rtsa ba dang /_lo ma dang /_'dab ma dang /_me tog 
[\[255b.4\]]dang /_'bras bu sna tshogs kyi nang du stsal to/_/de na sems can gang dag gis yang dag par sbyar te/_'tshal nas sems can de dag sems dang sems las byung ba dag la mi rtag pa dang /_sdug bsngal ba dang /_stong pa dang /_bdag med par so sor rtog par gang 'jug pa de 
[\[255b.5\]]yang bdag gi shes rab kyi pha rol tu phyin pa yongs su rdzogs pa'i rgyur 'gyur ba dang /_ji ltar bdag sangs rgyas kyi zhing 'dir skyes pa'i mthu chen po bgyid pa de bzhin du/_phyogs bcu'i 'jig rten gyi khams gang gA'i klung gi bye ma snyed kyi/_'jig rten gyi khams re rer yang bskal pa 
[\[255b.6\]]gang gA'i klung gi bye ma snyed du/_bdag gis bud med kyi gzugs kyis spro ba chen po dang /_stobs dang /_brtson 'grus dang /_rtul ba 'di lta bu dang /_sems can nad pa yongs su smin par bgyi ba dang /_bsnyen bkur bgyi ba 'di lta bus bdag bla na med pa yang dag par rdzogs pa'i 
[\[255b.7\]]byang chub mngon par rdzogs par 'tshang rgya bar gyur cig_/ces smon lam btab bo/_/da ltar yang bdag sangs rgyas bcom ldan 'das rnams kyi spyan sngar smon lam 'phel bar bgyid do/_/skal ba chen po dang ldan pa/_pha rol gnon pa/_brtan pa dge sbyong me tog 'di'i grogs su yang gyur cig_/
[\[256a\]]
[\[256a.1\]]bdag cag gnyis kas kha dog gcig tu bud med kyi gzugs kyis sems can rnams yongs su smin par bgyi'o/_/bud med rnams yongs su smin par bgyi'o/_/bcom ldan 'das yang bdag cag gnyis kyis nad pa rnams dang /_rgan po rnams kyi nad 
[\[256a.2\]]rab tu zhi bar bgyi ba'i slad du/_sa'i bcud las byin blangs la zas dang /_skom dang /_kha dog dang /_dri dang /_ro dang ldan pa sbyar bar bgyi ste/_bdag gi shes rab kyi pha rol tu phyin pa'i bar du yongs su rdzogs pa'i rgyur gyur cig_/bdag bla na med pa yang dag par rdzogs pa'i byang 
[\[256a.3\]]chub tu mngon par rdzogs par 'tshang rgya bar 'gyur zhe na/_sangs rgyas bcom ldan 'das rnams kyis bdag la legs so/_/zhes bgyi ba stsal du gsol/_sangs rgyas bcom ldan 'das rnams kyis bdag bla na med pa yang dag par rdzogs pa'i byang chub tu lung bstan du gsol 
[\[256a.4\]]de nas sangs rgyas bcom ldan 'das de dag gis/_skyes bu dam pa khyod legs so legs so zhes de la legs so zhes bya ba byin no/_/de nas de bzhin gshegs pa shAkya thub pas 'di skad ces bka' stsal to/_/khyed ni 'jig rten nad pa'i sman pa gcig_/de bzhin dbang 
[\[256a.5\]]po rnams la bde byed pa/_pad ma ldan pa zhing gtsang dam pa der/_/rnam par snang mdzad ces bya'i rgyal bar 'gyur/_/de bzhin du byang chub sems dpa' sems dpa' chen po sa 'dzin ces bya ba/_lung bstan pa thob par 'dod nas/_bud med kyi gzugs kyis sa la yongs 
[\[256a.6\]]su spyod pas smon lam btab pa dang /_de bzhin gshegs pa shAkya thub pas de la yang 'di skad ces bka' stsal to/_/khyod ni ri dang sa 'dzin gcig pu ste/_/khyod kyi re ba myur du rdzogs par 'gyur/_/rgyal ldan zhing mchog phun sum tshogs par ni/_/ye shes dbang phyug 
[\[256a.7\]]ces bya'i rgyal bar 'gyur/_/de bzhin du byang chub sems dpa' ye shes bla ma zhes bya ba/_lung bstan pa thob par 'dod nas/_bud med kyi gzugs kyis chu la yongs su spyod pas/_smon lam btab pa dang /_de nas yang bcom ldan 'das kyis de la yang 'di skad ces bka' 
[\[256b\]]
[\[256b.1\]]stsal to/_/khyod kyis 'dir ni thabs dang shes rab kyis/_/me tog 'bras bus sems can tshim byas nas/_/zhing mchog rnam par dag pa sgo ldan du/_/nyi ma mchog gi bde bar gshegs par 'gyur/_/de bzhin du byang chub sems dpa' thal ba ston zhes bya ba/_lung 
[\[256b.2\]]bstan pa thob par 'dod nas/_bud med kyi gzugs kyis me la yongs su spyod pas/_sems can yongs su smin par bya ba'i phyir/_smon lam btab pa dang /_de nas bcom ldan 'das kyis de la yang 'di skad ces bka' stsal to/_/'gro ba mi rtag 'du shes byas nas ni/_/
[\[256b.3\]]skye bo byang chub yongs su smin byas nas/_/skye bo rdul can zhing mchog rab bsngags par/_/me yi sgron ma bde bar gshegs par 'gyur/_/de bzhin du byang chub sems dpa' sems can rnams la g.yo zhing /_rdul dang bral ba lung bstan pa thob par 'dod nas/_bud med 
[\[256b.4\]]kyi gzugs kyis rlung la yongs su spyod pas/_sems can yongs su smin par bya ba'i phyir/_smon lam btab pa dang /_de nas bcom ldan 'das kyis de la yang 'di skad ces bka' stsal to/_/g.yo bas sems can rnams la dga' sbyar te/_/khyod ni nyon mongs rab 
[\[256b.5\]]tu zhi byed cing /_/rnam dag zhing du mnyam nyid don mthong ba/_/zla ba'i 'od ces bya ba'i rgyal bar 'gyur/_/de bzhin du byang chub sems dpa' sgrib pa med pa'i sgron ma lung bstan pa thob par 'dod nas/_bud med kyi gzugs kyis nam mkha' la yongs su spyod pas/_sems 
[\[256b.6\]]can yongs su smin par bya ba'i phyir/_smon lam btab pa dang /_bcom ldan 'das kyis de'i tshe de la yang 'di skad ces bka' stsal to/_/mi gnas ye shes ston pa mya ngan med/_/yang dag byang chub lam mchog don smra ba/_/sgrib pa bsal cing chags pa med zhing du/_/
[\[256b.7\]]ye shes mchog ces bya ba'i rgyal bar 'gyur/_/de bzhin du byang chub sems dpa' spos mchog smra ba lung bstan pa thob par 'dod nas/_bud med kyi gzugs dang ldan pa me tog la yongs su spyod pas/_sems can yongs su smin par bya ba'i phyir/_smon lam btab pa dang /_de 
[\[257a\]]
[\[257a.1\]]nas bcom ldan 'das kyis de la yang 'di skad ces bka' stsal to/_/sangs rgyas lam mchog ston pa rnams la ni/_/me tog spos mchog dag gis mchod byas nas/_/me tog 'byung gnas zhing mchog rnam dag tu/_/kun nas spos kyi bde bar 
[\[257a.2\]]gshegs par 'gyur/_/de bzhin du byang chub sems dpa' kha dog ngur smrig lung bstan pa thob par 'dod nas/_bud med kyi gzugs dang ldan pas tshon sna tshogs la yongs su spyod pas/_sems can yongs su smin par bya ba'i phyir/_smon lam btab pa dang /_
[\[257a.3\]]de nas bcom ldan 'das kyis de la yang 'di skad ces bka' stsal to/_/'jig rten ngur smrig gos la btsud nas su/_/dkon mchog gsum rigs dga' bar ldan byas nas/_/sngon por snang ba'i sangs rgyas zhing mchog tu/_/rin chen snang ba'i bde bar gshegs 
[\[257a.4\]]par 'gyur/_/de bzhin du sa bon dang /_nags tshal dang /_'bras bu'i lha du ma nas byang chub sems dpa' bye ba khrag khrig brgya stong phrag drug cu rtsa bdun gyi bar dag lung bstan pa thob par 'dod nas/_bud med kyi gzugs kyis sems can yongs su smin par bya ba 
[\[257a.5\]]dang /_bud med shin tu yongs su smin par bya ba'i phyir/_bla na med pa yang dag par rdzogs pa'i byang chub tu smon lam btab pa dang /_de dag tshigs su bcad pa re res lung bstan pa thob par gyur to/_/de ci'i phyir zhe na/_pho mtshan gyur te mo mtshan thob pa ni shin tu rnyed 
[\[257a.6\]]par sla la/_mo mtshan gyur te pho mtshan thob pa ni shin tu rnyed par dka' ba'i phyir ro/_/de'i tshe na lha dang klu chen po bye ba phrag brgya lung bstan pa thob par 'dod nas/_byang chub tu smon lam btab pa dang /_tshigs su bcad pa re res so sor lung bstan pa thob bo/_/de bzhin du lha 
[\[257a.7\]]ma yin dkrigs phrag drug cu rtsa bzhi dang /_bye ba phrag brgyad cu dang /_lha dang mi'i bu mo mi 'khrugs pa bye ba khrag khrig brgya stong phrag bdun cu dang /_bdud dang bdud kyi 'khor dkrigs phrag bye ba khrag khrig brgya stong phrag dgu bcu rtsa dgu nas/_mi dang mi ma yin 
[\[257b\]]
[\[257b.1\]]pa'i bar dang /_bram ze dang /_rgyal rigs dang /_rje'u rigs dang /_dmangs rigs dang /_skyes pa dang /_bud med dang /_khye'u dang /_bu mo gang gA'i klung gi bye ma snyed kyi bar dag bla na med pa yang dag par rdzogs pa'i byang chub tu lung bstan pa thob par 'dod pa dang /_tshigs 
[\[257b.2\]]su bcad pa re res so sor lung bstan pa thob bo/_/mi dang /_mi ma yin pa dang /_de bzhin du lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za bgrang ba las 'das 
[\[257b.3\]]pa sngon bla na med pa yang dag par rdzogs pa'i byang chub tu sems ma bskyed pa dag ni sems bskyed par gyur to/_/sems can bgrang ba las 'das pa dag ni phyir mi ldog pa'i sa la gnas par gyur to/_/sems can bgrang ba las 'das pa dag ni/_byang chub sems 
[\[257b.4\]]dpa'i ting nge 'dzin dang /_bzod pa dang /_gzungs sna tshogs thob par gyur to/_/sems can bgrang ba las 'das pa dag ni 'bras bu thob nas/_'dod chags dang bral te zag pa zad par gyur to/_/sems can bgrang ba las 'das pa dag ni nyan thos dang /_rang sangs 
[\[257b.5\]]rgyas kyi theg pa las sems bskyed nas/_sangs rgyas nyid du phyir mi ldog pa'i sa la gnas par gyur te/_de dag thams cad kyis mgrin gcig tu 'di skad ces gsol to/_/bdag cag thams cad sangs rgyas bcom ldan 'das rnams kyis bka' stsal pa bzhin du dam pa'i 
[\[257b.6\]]chos 'di yongs su gzung bar bgyi'o/_/gang dag chos kyi rnam grangs 'di 'dzin pa dang /_yi ger 'dri ba nas/_'chang bar bgyid pa'i bar gyis gang zag de dag kyang /_rig pas yongs su bskyang bar bgyi'o/_/'dus pa chen po rin po che tog gi gzungs las/_lung 
[\[257b.7\]]bstan pa'i le'u ste/_brgyad pa'o//_//de nas bcom ldan 'das de bzhin gshegs pa shAkya thub pas yang 'di skad ces bka' stsal to/_/sangs rgyas bcom ldan 'das gang dag thugs brtse bas dri ba'i slad du/_sangs rgyas kyi zhing 'dir gshegs pa thams 
[\[258a\]]
[\[258a.1\]]cad rigs kyi bu 'di dag gis gos dang /_zas dang /_skom dang /_sman dang /_yo byad kyis sems can rnams shin tu tshim par bgyis te/_bud med kyi gzugs kyis sems can rnams bla na med pa yang dag par rdzogs pa'i byang chub tu yongs su smin par bgyi ba 
[\[258a.2\]]dang /_ci nas 'di dag sems can yongs su smin par bgyi ba'i slad du/_sems bskyed ma thag tu ci 'tshal ba dang /_gang gi slad du 'tshal ba dang /_ji lta bu 'tshal ba'i gos dang /_zas dang /_skom dang /_sman dang /_yo byad rnams sprul pa'am/_bsham pa 'byor bar 
[\[258a.3\]]'gyur ba'i yid la re ba yongs su rdzogs par 'gyur ba dang /_ci nas skyes bu dam pa 'di dag_/skyes bu chen po'i mthu 'di lta bu bgyid pa dang /_sems can rnams la longs spyod dang /_yongs su spyod pas rim gro bgyid nus par 'di dag la dgongs su gsol/_de nas 
[\[258a.4\]]sangs rgyas bcom ldan 'das de dag gis/_thugs rje chen po dang /_bsod nams dang /_ye shes dang /_bsam gtan gyis brgyan pa'i rgyu 'thun pa yid la mdzad pas/_skyes bu dam pa de dag la 'di skad ces bka' stsal to/_/khyed kyi bsam pa dang /_yid la re ba yongs 
[\[258a.5\]]su rdzogs par bya ba'i phyir/_dus gsum du gshegs pa'i sangs rgyas bcom ldan 'das thams cad kyis byin gyis brlabs pa/_dge ba'i rtsa ba thams cad kyi rgyu 'thun pa'i gsang sngags kyi tshig 'di dag sbyin no/_/'di lta ste/_dz+yo to ba ba/_d+h+ri ti ba ba/_mu ni ba ba/_sa t+ya ba ba/_
[\[258a.6\]]sU n+ya/_a lang ka ra ba ba/_d+h+ya na ra sa ba ba/_ma ha kA ru Na ba ba/_ma hA pra ti ba ba/_a mo ha ba ba/_ru ti ba ba/_k+Shi ti ba ba/_sa li la ba ba/_kha ga ba ba/_ba yu ba ba/_brta ba ba/_a d+hiSh+ThA na ba ba/_a ma ba ba/_a ha na na ba ba/_ta thA ba ba/_b+hU ta ko Ti ba ba/_ni ra bri ti ba ba/_
[\[258a.7\]]tri ya lan ba ba/_trai d+hA tu ka ba/_tri bi mo k+Sha ba ba/_tri shU kla ba ba/_raSh+Ti a d+hiSh+ThA na ba ba/_ba ba ba ba ba/_sa ma tra yan n+ya sa ma tA/_Ta Ta Ta Ta/_Ta Ta Ta Sh+Ta/_sid d+hi sarba kun la sha la mu la/_a d+hiSh+Tha na ya swA hA/_skyes bu dam pa khyed kyis chos thams cad mnyam pa nyid kyi/_gsang 
[\[258b\]]
[\[258b.1\]]sngags kyi tshig bsam pa thams cad yongs su rdzogs par byed pa 'di dag_/sems can rnams kyi longs spyod dang /_kun spyod pa dang /_yongs su smin par bya ba dang /_khyed kyi byang chub kyi spyod pa yongs su rdzogs par bya ba'i phyir zung shig_/yang de'i tshe/_dge sbyong me tog dang /_
[\[258b.2\]]dpal gyi lha mo dang /_rtsi'i lha mo grub pa'i blo gros dang /_lha mo sa 'dzin la sogs te/_byang chub sems dpa' khri thams cad bud med kyi gzugs kyis/_sems can rnams kyi longs spyod dang /_kun spyod pa dang /_yongs su smin par bya ba'i phyir brtson par gyur nas/_de dag 
[\[258b.3\]]thams cad mgrin gcig tu 'di skad ces gsol to/_/bdag cag gi yid la re ba yongs su rdzogs par bgyi ba'i slad du/_sangs rgyas bcom ldan 'das 'di rnams kyis/_gsang sngags kyi tshig 'di dag gsungs pas na/_byin gyi rlabs 'dis bdag cag sems can thams 
[\[258b.4\]]cad la rim gro bgyid nus so/_/bdag cag bla na med pa'i ye shes de bsgrub par nus so/_/bdag cag gis sems can thams cad yongs su smin par bgyi ba'i slad du/_gsang sngags kyi tshig 'di dag gzung bar bgyi zhing brtson pa drag pos spro bar bgyi'o/_/yang sems can 
[\[258b.5\]]thams cad la snying brtse ba'i slad du da de bzhin gshegs pa rnams kyi spyan sngar rang rang gis dam bcas pa la gnas par bgyi'o/_/lha'am klu nas mi'i bar gang la la zhig de bzhin gshegs pas byin gyis brlabs pa'i dam pa'i chos kyi tshul 'di ma mchis par bgyid dam/_zhig par 
[\[258b.6\]]bgyid dam/_rnam par ma rungs par bgyid la/_bdag cag gis dam pa'i chos yun ring du gnas par bgyi ba'i slad du/_gal te de ma bzlog gam/_nan tan ma bgyis na bdag cag gis dus gsum du gshegs pa'i sangs rgyas bcom ldan 'das thams cad bslus par gyur cig_/
[\[258b.7\]]bdag cag bla na med pa yang dag par rdzogs pa'i byang chub tu mngon par rdzogs par 'tshang rgya bar ma gyur cig_/kye grogs po dag lha nas mi'i bar gang la la zhig_/dge slong ngam/_dge slong ma'am/_dge bsnyen nam/_dge bsnyen ma la 'tshe la/_gal te bdag cag gis 
[\[259a\]]
[\[259a.1\]]de dag ma bzlog gam/_bdag cag gis de dag gi 'khrug pa zhi bar bgyi ba'i slad du nan tan ma bgyis na/_bdag cag gis dus gsum du gshegs pa'i sangs rgyas bcom ldan 'das de dag thams cad bslus par gyur cig_/bdag cag bla na med pa yang dag par 
[\[259a.2\]]rdzogs pa'i byang chub mngon par rdzogs par 'tshang rgya bar ma gyur cig_/bcom ldan 'das byang chub don du gnyer ba'i rigs kyi bu'am rigs kyi bu mo gang la la zhig zhugs dang /_chab dang /_dug dang /_mtshon dang /_byad dang /_rims zhag gcig pa dang /_zhag gnyis pa dang /_
[\[259a.3\]]zhag gsum pa dang /_zhag bzhi pas 'jigs pa nas/_lha dang /_klu dang /_gnod sbyin dang /_lus srul po dang /_rgyal rigs dang /_bram ze'i rigs dang /_rje'u rigs dang /_dmangs rigs dang /_seng ge dang /_stag dang /_nad dang /_bkres pa dang /_skom 
[\[259a.4\]]pa dang /_'tshe ba gang yang rung ba'i bar dag gis 'jigs shing skrag par gyur pa las/_sangs rgyas thams cad kyis byin gyis brlabs pa/_bsam pa thams cad yongs su rdzogs par bgyi ba'i gzungs kyi gsang sngags kyi tshig 'di dag dran na/_sngon gyi las kyi sgrib pa 
[\[259a.5\]]ni ma gtogs te/_bdag cag gis de dag gnod pa rnams las yongs su thar bar ma bgyis na/_dus gsum du gshegs pa'i sangs rgyas thams cad bdag cag gis bslus par gyur cig_/bdag cag bla na med pa yang dag par rdzogs pa'i byang chub tu mngon par rdzogs par 
[\[259a.6\]]'tshang rgya bar ma gyur cig_/de'i tshe gang dag sangs rgyas kyi zhing 'dir gtogs pa'i sangs rgyas bcom ldan 'das de dag thams cad kyis de dag la legs so zhes bya ba byin te/_skyes bu dam pa khyed kyis legs par dam bcas pa legs so legs so/_/khyed kyis skyes bu dam 
[\[259a.7\]]pa'i mthu chen po 'di lta bu byed nus so/_/de nas de bzhin gshegs pa shAkya thub pas bdud sdig to can la 'di skad ces bka' stsal to/_/thub pa gshegs pa 'di dag la ni dad cing dga' ba'i mchog bskyed de/_/de ring gzhan gyi don phyir dga' bar myur du byang chub sems gzhol 
[\[259b\]]
[\[259b.1\]]byos/_/sdig can khyod ni rang gi yul nas rab tu grogs med mthu med kyis/_/thub pa la ni khyod kyis sdo zhing snyog par byed pa gtang bar byos/_/de nas bdud sdig can gyis gsol pa/_khyod kyi tshig gis byang chub dri med dad pa'i sems gcig bdag mi bskyed/_/thub 
[\[259b.2\]]pa ma gsung bzhugs shig bdag la rjes su 'gro ba rnams kyang mchis/_/de dag lhan cig bdag gis yul na dpung dang bzhon par gnas par bgyi/_/phun sum mchog 'dzin bdag mthus ji srid 'tsho bar khyod kyi dbang mi mchi/_'dus pa chen po rin po che tog gi 
[\[259b.3\]]gzungs las/_snying brtse ba'i le'u ste/_dgu pa'o//_//bam po brgyad pa ste tha ma/_yang de'i tshe de bzhin gshegs pa me tog man dA ra ba'i dri mos kyis/_de bzhin gshegs pa shAkya thub pa la 'di skad ces gsungs so/_/ji ltar 'das pa'i de bzhin 
[\[259b.4\]]gshegs pa rnams sangs rgyas kyi zhing tha dad pa dag nas byon te/_nyon mongs pa can snyigs ma lnga dang ldan pa'i sangs rgyas kyi zhing du 'dus nas/_dam pa'i chos kyi tshul 'di ni legs par byin gyis brlabs/_bdud bye ba ni pham par mdzad/_byams pa chen po dang /_snying rje 
[\[259b.5\]]chen po'i spyan gyis sems can rnams la ni gzigs/_sdig pa'i lta ba las ni rab tu thar bar mdzad/_shes rab kyi sgron ma ni 'bar bar mdzad/_zhi ba'i lam la ni bkod de/_chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs 
[\[259b.6\]]phyag rgya dang /_tshig rab tu dbye ba la 'jug pa lung bstan pa'i chos kyi rnam grangs 'di ni bshad/_nag po'i phyogs ni pham par mdzad/_chos kyi rgyal mtshan ni btsugs pa de bzhin du/_da ltar phyogs bcu dag na bzhugs shing gzhes pa'i sangs rgyas bcom ldan 'das bdag cag rnams 
[\[259b.7\]]kyis kyang /_sems can la thugs brtse ba'i slad du/_nyon mongs pa can snyigs ma lnga dang ldan pa'i sangs rgyas kyi zhing du 'du ba chen po mdzad de/_chos kyi tshul 'di legs par byin gyis brlabs pa nas/_chos kyi rgyal mtshan btsugs pa'i bar du mdzad na/_shAkya thub pa nyi 
[\[260a\]]
[\[260a.1\]]ma khyod ni nub nas/_sangs rgyas kyi zhing 'dir su zhig mchog tu 'gyur/_dam pa'i chos 'di 'dzin par 'gyur/_dam pa'i chos kyi tshul 'di 'bar bar bgyid par 'gyur/_sems can rnams yongs su smin par bgyid par 'gyur/_'dus pa chen po 'dir yang 
[\[260a.2\]]bgrang bar chud par 'gyur/_bdag gis su'i lag tu chos kyi rnam grangs 'di yongs su gtad par bgyi/_de nas bcom ldan 'das de bzhin gshegs pa shAkya thub pas de bzhin gshegs pa me tog man dA ra ba'i dri mos la 'di skad ces gsungs so/_/sangs rgyas kyi zhing 
[\[260a.3\]]'di na gnas pa'i byang chub sems dpa' bzod pa thob pa rnams sam/_brgya byin nam/_tshangs pa'am/_'jig rten skyong ba'am/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i dbang 
[\[260a.4\]]po'am/_gang su yang rung ste/_chos kyi tshul 'di la mngon par brtson pa rnams dang /_gang dag dbus kyi gling bzhi po 'di dag na gnas pa/_chos kyi tshul 'di la mngon par dad pa'i brgya byin dang /_tshangs pa dang /_'jig rten skyong ba nas/_lto 'phye chen po'i dbang po'i bar 
[\[260a.5\]]de dag gi lag tu gzungs kyi phyag rgya'i chos kyi rnam grangs 'di yongs su gtad par mdzod cig_/de nas de bzhin gshegs pa me tog man dA ra ba'i dri mos kyis/_dbyangs kyi dkyil 'khor gyi tshig brjod pa thogs pa med pas/_sangs rgyas kyi zhing mtha' dag khyab par 
[\[260a.6\]]mdzad nas/_'di skad ces bka' stsal to/_/grogs po dag gang su dag sangs rgyas kyi zhing 'dir 'dus pa thams cad nyon cig_/de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba ni shin tu dkon no/_/sangs rgyas bcom 
[\[260a.7\]]ldan 'das thams cad gcig tu sangs rgyas kyi zhing gcig tu 'dus pa 'di yang shin tu dkon te/_khyod la thugs brtse ba dang /_sems can thams cad rjes su gzung ba dang /_dam pa'i chos kyi tshul byin gyis brlabs pa dang /_bla na med pa'i lam la bkod pa'i phyir/_
[\[260b\]]
[\[260b.1\]]sangs rgyas 'di dag thams cad 'dus te/_dam pa'i chos kyi tshul yun ring du gnas par bya ba dang /_dkon mchog gsum gyi rigs rgyun mi 'chad par bya ba dang /_sems can thams cad yongs su smin par bya ba nas 'khor ba'i pha rol tu 'gro bar bya ba'i bar gyi phyir/_da ltar sangs 
[\[260b.2\]]rgyas bcom ldan 'das thams cad kyis/_dus gsum du gtogs pa'i sa'i khams thams cad byin gyis brlabs so/_/chu'i khams thams cad dang /_me'i khams thams cad dang /_rlung gi khams thams cad dang /_nam mkha'i khams thams cad byin gyis brlabs so/_/
[\[260b.3\]]de nas sangs rgyas bcom ldan 'das de dag thams cad kyis/_gang dag sangs rgyas kyi zhing 'di na gnas pa'i byang chub sems dpa' sems dpa' chen po rnams dang /_brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha 
[\[260b.4\]]ma yin dang /_nam mkha' lding dang /_mi'am ci dang /_lto 'phye chen po'i dbang po dag dang /_gang dag yang gzi brjid che ba/_gzi brjid che ba'i sems can rnams dang /_gang dag yang gling bzhi pa'i 'jig rten gyi khams na gnas pa de dag thams cad la bos te 'di skad ces 
[\[260b.5\]]bka' stsal to/_/kye grogs po dag sems can thams cad yongs su smin par bya ba'i phyir/_chos kyi tshul 'di byin gyis brlabs te/_khyed kyi lag tu shin tu gtad kyis ci nas 'dir dam pa'i chos 'di myur du mi 'jig pa dang /_nub par mi 'gyur ba de ltar khyed kyis dam pa'i 
[\[260b.6\]]chos 'di yid la gyis shig_/'bar bar gyis shig_/rigs kyi bu'am rigs kyi bu mo dad pa gang dag 'dus pa chen po'i chos kyi rnam grangs 'di 'dzin pa nas/_yi ger bris te/_'chang ba'i bar du byed pa dang /_dge slong ngam/_dge slong ma'am/_dge bsnyen nam/_dge bsnyen ma'am/_
[\[260b.7\]]dam pa'i chos 'dzin pa'i gang zag de dag thams cad yongs su bsrung zhing bskyang ba'i phyir/_rigs kyi bu khyod kyi lag tu gtad kyis chos smra ba dang /_chos la dga' ba dang /_bsam gtan la mngon par dga' ba dang /_chos mnyan pa dang /_dam pa'i 
[\[261a\]]
[\[261a.1\]]chos 'dzin pa'i gang zag rnams khyed kyis bsrung bar bya ba nas/_yongs su bskyang ba'i bar du gyis shig_/de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas gang dag byung bar gyur pa'i/_de bzhin gshegs pa de dag 
[\[261a.2\]]thams cad kyang nyon mongs pa can snyigs ma lnga dang ldan pa'i sangs rgyas kyi zhing du 'dus nas chos kyi tshul 'di bsrung ba dang /_mi nub par bya ba dang /_dam pa'i chos 'dzin pa'i gang zag kun tu bsrung ba nas/_sems can thams cad yongs su smin par bya ba'i bar gyi phyir/_
[\[261a.3\]]brgya byin dang /_tshangs pa dang /_'jig rten skyong ba thams cad kyi lag tu gtad do/_/de bzhin du ma 'ongs pa'i dus na/_phyogs bcur sangs rgyas bcom ldan 'das 'byung ba de dag thams cad kyang nyon mongs pa can snyigs ma lnga dang ldan pa'i sangs rgyas kyi zhing du skad cig gis 
[\[261a.4\]]'dus te/_sems can la phan pa'i phyir/_gzungs kyi gsang sngags kyi tshig 'di dag kyang 'chad par 'gyur/_chos kyi tshul 'di yang byin gyis rlob par 'gyur zhing /_chos kyi tshul 'di bsrung ba dang /_yongs su bskyang ba'i phyir brgya byin dang /_tshangs pa dang /_'jig 
[\[261a.5\]]rten skyong ba thams cad kyi lag tu gtad par 'gyur ro/_/de bzhin du nged kyis kyang da ltar kun tu bsrung ba dang /_sems can yongs su smin par bya ba'i phyir/_sangs rgyas kyi zhing 'di na gnas pa rnams dang /_gling bzhi pa 'di na gnas pa'i brgya byin dang /_tshangs pa 
[\[261a.6\]]dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i dbang po rnams kyi lag tu 'di shin tu gtad kyis/_ci nas myur du mi 'jig cing /_nub par mi 'gyur ba/_
[\[261a.7\]]de ltar khyed kyis dam pa'i chos kyi tshul 'di yid la gyis shig_/rab tu 'bar bar gyis shig_/bsrung bar gyis shig_/rigs kyi bu 'am rigs kyi bu mo dad pa gang dag dang /_dam pa'i chos 'dzin pa'i gang zag dge slong dang /_dge slong ma dang /_dge bsnyen dang /_
[\[261b\]]
[\[261b.1\]]dge bsnyen ma rnams gang 'dus pa chen po'i chos kyi rnam grangs 'di 'dzin pa nas tha na glegs bam la bris te 'chang bar byed pa'i bar dang /_chos smra ba dang /_chos nyan pa dang /_bsam gtan la mngon par brtson pa rnams dang /_dam pa'i chos 'dzin pa de dag la khyed kyis bsrung bar 
[\[261b.2\]]bya'o/_/ri mor bya'o/_/mchod par bya'o/_/de ci'i phyir zhe na/_chos kyi rnam grangs 'di sangs rgyas thams cad kyis byin gyis brlabs pa ste/_grong ngam/_grong khyer ram/_grong rdal lam/_ljongs sam/_ri brags sam/_pho brang 'khor dang /_dgon pa'i gnas nas 
[\[261b.3\]]dmangs kyi khyim gyi bar du gang na/_chos kyi rnam grangs 'di rab tu spyod de 'chad dam/_lung 'bog gam/_kun chub par byed dam/_tha na glegs bam la bris te/_'chang na chos kyi bcud des sa'i bcud dang /_sems can gyi mdangs 'phel bar 'gyur te/_khyed des mdangs dang 
[\[261b.4\]]ldan zhing /_gzi brjid dang /_stobs dang /_brtson 'grus dang /_pha rol gnon pa dang ldan par 'gyur/_khyod kyi g.yog 'khor dang /_gzhal med khang yang 'phel bar 'gyur/_mi'i rgyal po rnams kyang bsrung bar 'gyur te/_de dag gi rgyal srid dang /_dbang phyug kyang 
[\[261b.5\]]'phel bar 'gyur te/_de dag gi yul 'khor thams cad kyang bsrung bar 'gyur ro/_/'dzam bu'i gling gi rgyal po rnams kyang chos kyi bcud des tshim nas gcig la gcig phan pa'i sems dang ldan par 'gyur ro/_/rgyal po de dag las kyi rnam par smin pa la yang mngon par yid 
[\[261b.6\]]ches par 'gyur/_dge ba'i sems su 'gyur/_ser sna med pa'i sems dang /_phan pa'i dngos po'i sems dang /_sems can thams cad la snying rje ba'i sems nas/_yang dag par lta ba'i bar du 'gyur ro/_/so so bdag gi yul la yang mngon par dga' bar 'gyur ro/_/
[\[261b.7\]]'dzam bu'i gling 'di yang skye bo rags pas gang bar 'gyur/_shin tu lo legs pa dang /_shin tu nyams dga' bar 'gyur/_mi'i skye bo mang pos gang zhing sa yang mdangs dang ldan par 'gyur/_'bras bu shin tu mdog bzang ba dang /_shin tu zhim pa dang /_'o ma'i sman dang /_lo tog gi 
[\[262a\]]
[\[262a.1\]]sman dang /_nor dang /_'bru rnams shin tu 'byor pa dang /_nad med pa dang /_bde ba la reg par gnas pa bskyed par 'gyur ro/_/'thab pa dang /_rtsod pa dang /_mu ge dang /_nad dang /_pha rol gyi dmag tshogs dang /_dug dang /_sha sbrang dang /_sbrang bu dang /_phye ma leb dang /_
[\[262a.2\]]sbrul gdug pa dang /_gnod sbyin dang /_srin po ma rungs pa dang /[ {]ri dgas [,]ri dwags [}]dang /_bya dang /_spyang ki dang /_dus ma yin pa'i rlung dang /_char rnams rab tu zhi bar 'gyur/_skar ma dang /_nyin mo dang /_mtshan mo dang /_zla ba dang /_zla ba phyed pa dang /_lo dang /_dus rnams 
[\[262a.3\]]kyang legs par 'byung bar 'gyur/_sems can rnams kyang phal cher dge ba bcu'i las kyi lam la spyod par 'gyur/_'di nas shi 'phos nas kyang bde 'gro mtho ris kyi 'jig rten du lha rnams kyi nang du skye bar 'gyur te/_de dag kyang khyed kyi g.yog tu 'gyur ro/_/de ltar gzungs kyi 
[\[262a.4\]]phyag rgya'i chos kyi rnam grangs 'di'i yon tan mang zhing phan yon che ste/_sems can rnams 'khor ba'i pha rol tu 'gro bar bya ba'i phyir/_sangs rgyas thams cad kyis 'dus pa chen pos byin gyis brlabs te/_grags pa 'phel zhing yongs su rdzogs par 'gyur ro/_/bud 
[\[262a.5\]]med kyi dngos po skyes nas myong bar 'gyur ba dang /_lan grangs gzhan la myong bar 'gyur ba ma lus par yongs su zad par 'gyur ro/_/mdor na tshe 'di la bud med kyi dngos po myong bar 'gyur bar 'phangs pa thams cad byang bar 'gyur te/_mtshams med pa byed pa dang /_dam 
[\[262a.6\]]pa'i chos spong ba dang /_'phags pa la skur pa 'debs pa ma gtogs par gang gzhan lus dang ngag dang /_yid kyi 'bras bu rnam par smin pa'i gnas ngan len de thams cad yongs su byang bar 'gyur ro/_/gang chos kyi rnam grangs 'di tha na glegs bam la bris te/_'chang 
[\[262a.7\]]na yang 'dus pa chen po sangs rgyas thams cad kyis byin gyis brlabs pa'i gzungs kyi chos kyi rnam grangs 'di'i mthus/_de'i las dang nyon mongs pa'i sgrib pa ri rab tsam yang byang bar 'gyur/_dge ba'i rtsa ba thams cad la dmigs pa 'phel zhing yongs su rdzogs par 'gyur/_yan lag 
[\[262b\]]
[\[262b.1\]]thams cad yongs su rdzogs pa dang /_bsam pa thams cad phun sum tshogs pa dang /_lus dang ngag dang /_yid kyi legs par spyod pa thams cad 'phel bar 'gyur/_lta ba ngan pa thams cad spong ba dang /_dgra thams cad chos dang 'thun par tshar gcod pa dang /_
[\[262b.2\]]zhi zhing phra ba'i las thams cad la 'jug par 'gyur ro/_/yul gang du gzungs kyi chos kyi rnam grangs 'di spyod par 'gyur ba der sangs rgyas thams cad kyis byin gyis brlabs pa 'dus pa chen po'i gzungs kyi chos kyi rnam grangs 'di'i mthus sa phyogs de shin tu snum par 'gyur/_
[\[262b.3\]]'bras bu mdangs dang ldan pa dang /_shin tu zhim pa dang /_ro dang ldan par 'gyur/_kha ba dang /_tsha ba dang /_rtsub pa dang /_ro med pa spong bar 'gyur/_me tog dang /_'bras bu shin tu 'byor pa dang /_nor dang /_'bru dang /_bang ba dang /_mdzod dang /_rdza phru dang /_bya skyogs 
[\[262b.4\]]rnams rnam par 'phel bar 'gyur/_gos dang /_zas dang /_skom dang /_sman dang /_yo byad rnams shin tu mchog tu 'gyur te/_de na sems can gang dag zas dang skom gyis 'tsho ba de dag ni shin tu nad med pa dang /_nor dang ldan pa dang /_kha dog dang ldan pa dang /_stobs dang 
[\[262b.5\]]ldan pa dang /_dran pa dang ldan pa dang /_chos 'dod pa dang /_dge ba tshol ba la mngon par brtson pa dang /_sdig pa'i lta ba yongs su spong bar 'gyur te/_de dag 'di nas shi 'phos nas/_khyed dang skal ba mnyam par skye bar 'gyur te/_de dag gis khyed kyi g.yog 'phel nas/_
[\[262b.6\]]stobs dang ldan zhing thogs pa med pa'i tshogs su 'gyur gyis/_chos kyi stobs kyis rigs bzhi'i skye ba'i tshogs yongs su bskyang bar gyis shig_/sems can rnams chos kyi don la tshud cig_/de ltar na khyod kyis dus gsum du gshegs pa'i sangs rgyas bcom 
[\[262b.7\]]ldan 'das thams cad la mchod pa byas par 'gyur ro/_/de nas de bzhin gshegs pa me tog man dA ra ba'i dri mos kyis/_'dus pa chen po'i mdo'i chos kyi tshul 'di gzung ba dang /_bshad pa dang bsrung ba'i phyir/_sangs rgyas kyi yul gyi ye shes kyi sgra dbyangs rnam par dag pas 
[\[263a\]]
[\[263a.1\]]don dang /_tshig brjod pa'i tshul gyis sangs rgyas kyi zhing ma lus pa 'di kun bkang nas byang chub sems dpa' sems dpa' chen po rnams dang /_brgya byin gyi dbang po nas tshangs pa'i dbang po dang /_lto 'phye chen po'i dbang po thams cad kyi bar du gang dag sangs 
[\[263a.2\]]rgyas kyi zhing 'di na gnas pa phal cher gling bzhi pa 'di na gnas pa rnams la/_sangs rgyas bcom ldan 'das kyi bkas spro ba mdzad do/_/yang de'i tshe byang chub sems dpa' sems dpa' chen po byams pa la sogs pa gang dag bzod pa thob pa bye ba stong phrag dgu bcu 
[\[263a.3\]]rtsa bdun sangs rgyas kyi zhing 'di na gnas pa de dag thams cad kyis mgrin gcig tu 'di skad ces gsol to/_/sangs rgyas bcom ldan 'das/_bdag cag gis kyang dus gsum du gshegs pa thams cad la mchod pa'i slad du/_chos kyi rnam grangs 
[\[263a.4\]]'di rigs pas ston par bkur zhing /_gus pa chen pos bzung bar bgyi'o/_/snying rjes sems can yongs su smin par bgyi ba nas/_bla na med pa'i lam gyi bar la dgod pa'i slad du bdag cag gis chos kyi rnam grangs 'di grong dang /_grong khyer dang /_grong rdal 
[\[263a.5\]]dang /_ljongs dang /_yul 'khor dang /_pho brang 'khor dang /_dgon pa'i gnas rnams su rgyas par bstan par bgyi'o/_/dam pa'i chos yun ring du gnas par bgyi ba'i slad du/_sems can rnams kyang yongs su smin par bgyi'o/_/yang de'i tshe sangs rgyas kyi zhing 'dir 
[\[263a.6\]]gtogs pa'i sangs rgyas bcom ldan 'das de dag thams cad kyis legs so zhes bya ba byin te/_skyes bu dam pa dag legs so legs so/_/khyod kyis de bzhin du gyis shig_/de nas brgya byin dang /_tshangs pa nas lto 'phye chen po'i dbang po'i bar thams cad dang /_gang 
[\[263a.7\]]dag gzhan yang sangs rgyas kyi zhing 'dir 'dus pa/_sems can gzi brjid che ba/_gzi brjid che ba/_bye ba khrag khrig phrag drug cu rtsa bzhi de dag thams cad kyis mgrin gcig tu 'di skad ces gsol to/_/bdag cag gis kyang dam pa'i chos yun ring du gnas par bgyi ba'i slad du 'dus pa 
[\[263b\]]
[\[263b.1\]]chen po'i chos kyi rnam grangs 'di bzung bar bgyi ba nas rgyas par rab tu bshad pa'i bar du bgyi'o/_/yang dag par bstan par bgyi'o/_/sems can rnams yongs su smin par bgyi'o/_/chos 'tshal ba dang /_chos mnyan pa'i gang zag rnams kyang bsrung bar bgyi'o/_/
[\[263b.2\]]yongs su bskyang bar bgyi'o/_/gang du chos kyi rnam grangs 'di spyod par 'gyur ba der sangs rgyas bcom ldan 'das thams cad kyi bkas bdag cag gis kyang 'thab pa dang /_rtsod pa dang /_'thab mo dang /_'gyed pa dang /_mu ge dang /_pha rol gyi dmag tshogs dang /_dus 
[\[263b.3\]]ma yin pa'i rlung dang /_char pa dang /_grang ba dang /_tsha ba dang /_gdug pa dang /_rtsub pa dang /_ro ma mchis pa dang /_sra ba dang /_kha ba dang /_tsha ba'i dngos po rnams rab tu zhi bar bgyi'o/_/bde ba dang /_nyams dga' ba dang /_lo legs pa dang /_'dum pa bsgrub par 
[\[263b.4\]]bgyi'o/_/chos kyi tshul yun ring du gnas par bgyi ba'i slad du nan tan cher bgyi'o/_/chos nyan pa'i rgyal po de dag kyang shin tu yongs su bskyang bar bgyi'o/_/bsam gtan la mngon par dga' ba'i sems can rnams kyang bsrung bar bgyi'o/_/de nas sangs rgyas 
[\[263b.5\]]bcom ldan 'das de dag thams cad kyis legs so zhes bya ba byin te/_bzhin [{]bzangs [,]bzang [}]dag legs so legs so/_/khyed kyis de bzhin du gyis shig_/bdag dang gzhan dang gnyi ga'i phyir nan tan gyis shig_/de ltar na khyed kyis dus gsum du gshegs pa'i 
[\[263b.6\]]sangs rgyas bcom ldan 'das thams cad la mchod pa byas par 'gyur ro/_/'di ltar khyed kyis sems can yongs su smin par bya ba dang /_dam pa'i chos kyi tshul 'bar bar dang /_dam pa'i chos yun ring du gnas par bya ba'i phyir brtson na khyed ring por mi thogs par 
[\[263b.7\]]myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/de nas dbus kyi gling bzhi pa 'di na gnas pa'i brgya byin dang /_tshangs pa dang /_'jig rten skyong ba dang /_lha'i dbang po nas lto 'phye chen po'i dbang po'i bar dang /_
[\[264a\]]
[\[264a.1\]]gang dag yang sems can gzi brjid che ba gzi brjid che ba de dag thams cad stan las langs te thal mo sbyar nas 'dus te 'di skad ces gsol to/_/sangs rgyas bcom ldan 'das thams cad kyi bkas bdag cag gis kyang /_chos kyi tshul 'di bstan par 
[\[264a.2\]]bgyi/_bsrung bar bgyi/_yongs su bskyang bar bgyi'o/_/'dus pa chen po sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di yang rigs pas blang bar bgyi ba nas/_grong dang /_grong khyer dang /_grong rdal dang /_ljongs dang /_
[\[264a.3\]]yul dang /_pho brang 'khor dang /_dgon pa'i gnas rnams su rgyas par bshad par bgyi'o/_/dam pa'i chos 'dzin pa'i gang zag rnams kyang bsrung bar bgyi'o/_/yongs su bskyang bar bgyi'o/_/gang dag yang chos bsrung bar gnas pa'am/_chos smra ba'am/_chos 
[\[264a.4\]]nyan pa'i dge slong dang /_dge slong ma dang /_dge bsnyen dang /_dge bsnyen ma dang /_dad pa'i rigs kyi bu'am rigs kyi bu mo rnams chos kyi rnam grangs 'di 'dzin pa nas glegs bam la bris te/_'chang ba'i bar du bgyid pa dang /_bsam gtan la brtson pa de dag bdag cag 
[\[264a.5\]]gis bsrung bar bgyi/_yongs su bskyang bar bgyi/_stang du bgyi/_bla mar bgyi/_ri mor bgyi/_mchod par bgyi/_gos dang /_gdugs dang /_ba dan dang /_rgyal mtshan dang /_byug pa nas sman dang /_yo byad thams cad kyi bar gyis bsti stang du bgyi'o/_/chos 
[\[264a.6\]]kyi rnam grangs 'di 'chang ba'am/_klog pa'am/_ston pa'i drung du bdag cag nyid nyan pa'i slad du nye bar mchi bar bgyi'o/_/bdag cag gis chos kyi rnam grangs 'di la ston par 'du shes pas/_gdugs dang /_rgyal mtshan dang /_ba dan gyis bsti stang du bgyi/_bla 
[\[264a.7\]]mar bgyi/_ri mor bgyi/_mchod par bgyi'o/_/de ci'i slad du zhe na/_sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di 'chad pa'i tshe/_chos kyi bcud kyis bdag cag mdangs dang ldan par 'gyur/_stobs dang ldan/_brtson 
[\[264b\]]
[\[264b.1\]]'grus dang ldan/_mthu dang ldan/_dran pa dang ldan/_ye shes dang ldan/_phyogs dang g.yog tu ldan zhing /_chos dang mthu thogs pa ma mchis par 'gyur ro/_/de ltar bdag cag gis yul thams cad du 'thab pa dang /_rtsod pa dang /_'thab mo dang /_'gyed 
[\[264b.2\]]pa dang /_mu ge dang /_nad dang /_pha rol gyi dmag tshogs dang /_dus ma lags pa'i rlung dang /_char dang /_grang ba dang /_tsha ba dang /_char mi 'bab pa dang /_rmi lam ngan pa dang /_ltas ngan pa dang /_sdang ba dang /_rtsub pa dang /_brlang ba dang /_kha ba dang /_tsha ba dang /_
[\[264b.3\]]ro ma mchis pa dang /_mi dge ba'i phyogs bgyid pa'i dngos po rnams rab tu zhi bar bgyi'o/_/shin tu bde ba dang /_lo legs pa dang /_nyams dga' ba dang /_nad ma mchis pa dang /_'dum pa bsgrub par bgyi'o/_/rlung dang /_char dang /_grang ba dang /_tsha ba rnams 
[\[264b.4\]]dus gsum du 'byung bar bgyi'o/_/mtshan mo dang /_nyin mo dang /_zla ba dang /_zla ba phyed pa dang /_lo dang /_dus rnams kyang legs par 'byung bar bgyi'o/_/gza' dang /_rgyu skar dang /_nyi ma dang /_zla ba rnams kyang legs par rgyu bar bgyi'o/_/'bab chu dang /_chu 
[\[264b.5\]]mig dang /_rdzing dang /_lteng ka yang shin tu bltam par bgyi'o/_/gang du sems can rnams chu'i klung gis gnod par gyur pa yang bdag cag gis bsal bar bgyi'o/_/grong dang /_grong khyer dang /_grong rdal dang /_ljongs de dag tu yang sems can la sman par bgyi ba'i slad du/_
[\[264b.6\]]bdag cag gis 'dab ma dang /_yal ga dang /_me tog dang /_'bras bu dang /_sdong bu dang /_'bru dang /_sman dang /_ro dang /_lo tog rnams shin tu snum pa dang /_bda' ba dang /_kha dog dang /_ro che zhing mang ba bsgrub par bgyi'o/_/sems can rnams la nor dang /_'bru dang /_
[\[264b.7\]]sman dang /_gos dang /_lhab lhub kyis mi brel bar bsgrub par bgyi'o/_/sems can de dag kyang dge ba tshol ba'i sems dang /_sdig pa yongs su spong ba dang /_dpal dang /_bsod nams 'byung bas tshe ring po 'grub par bgyi'o/_/grong dang /_grong khyer dang /_grong rdal dang /_ljongs 
[\[265a\]]
[\[265a.1\]]dang /_yul 'khor dang /_pho brang 'khor gang dag tu sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di 'chang ngam/_tha na glegs bam la bris te/_'chang ngam/_klog gam/_mchod dam/_bsti stang bgyid cing /_
[\[265a.2\]]'chang ba de dag tu rgyal po rgyal rigs spyi bo nas dbang bskur ba 'byung ba de dag kyang /_bdag cag gis bsrung bar bgyi/_yongs su bskyang bar bgyi/_de dag la gnod pa bsal bar bgyi/_phan pa bsgrub par bgyi'o/_/ltad mo dang /_bkra mi shis pa dang /_lta ba ngan pa dang /_
[\[265a.3\]]byed pa ngan pa dang /_byin rlabs ngan pa dang /_smon lam ngan pa dang /_skyabs ngan pa dang /_tshul 'chos pa dang /_kha gsag dang /_g.yo dang /_sgyu dang /[ {]brdzun [,]rdzun [}]du smra ba dang /_phrag dog dang /_khro ba dang /_ser sna thams cad rab tu zhi bar bgyi'o/_/yang dag pa'i lta ba'i 
[\[265a.4\]]lam drang po dang /_dad pa dang /_dul ba dang /_kun sdom pa dang /_ngo tsha shes pa dang /_khrel yod pa la gzud par bgyi'o/_/de bzhin du btsun mo dam pa rnams dang /_btsun mo'i 'khor rnams dang /_blon po dang /_rtsis pa chen po dang /_grong rdal pa nga /_zho shas 'tsho ba 
[\[265a.5\]]dang /_ljongs kyi mi rnams dang /_rigs bzhi rnams dang /_bud med dang /_skyes pa dang /_khye'u dang /_bu mo rnams kyang bsrung zhing bskyang bar bgyi ba nas ngo tsha shes pa dang /_khrel yod pa'i bar la gzud par bgyi'o/_/tha na yul de dag tu rkang bzhi pa rnams kyang bsrung 
[\[265a.6\]]bar bgyi'o/_/gang na chos kyi rnam grangs 'di 'chad par 'gyur ba nas glegs bam la bris te/_bzhag pa'i bar du bgyid na/_sems can de dag la bdag cag gis de 'dra ba'i nan tan chen po dang rtul ba chen pos yongs su bskyang bar bgyi'o/_/chos kyi tshul yang 
[\[265a.7\]]dag par bstan pa'i slad du/_bskal pa mtha' yas par nan tan cher bgyi'o/_/de nas sangs rgyas bcom ldan 'das de dag thams cad kyis skyes bu dam pa de dag la legs so zhes bya ba byin te/_bzhin [{]bzangs [,]bzang [}]dag legs so legs so/_/khyed kyis de bzhin 
[\[265b\]]
[\[265b.1\]]du gyis shig_/khyed kyis chos kyi tshul dang /_dkon mchog gsum gyi rigs mi nub par nan tan byas na/_de lta na khyed kyis dus gsum du gshegs pa'i sangs rgyas bcom ldan 'das thams cad la mchod pa byas par 'gyur ro/_/'dus pa chen po rin po che tog gi 
[\[265b.2\]]gzungs las/_kun tu bsrung ba'i le'u ste/_bcu pa'o//_//de nas bcom ldan 'das de bzhin gshegs pa shAkya thub pas brgya byin dang /_tshangs pa dang /_'phags skyes po dang /_mig mi bzang dang /_yul 'khor srung dang /_lus ngan po rnams la bka' 
[\[265b.3\]]stsal pa/_bzhin [{]bzangs [,]bzang [}]dag nga sems can la snying rje'i smon lam gyis nyon mongs pa can snyigs ma lnga dang ldan pa'i chos kyi mu ge byung ba'i sangs rgyas kyi zhing 'dir bla na med pa yang dag par rdzogs pa'i byang chub mngon par rdzogs par sangs rgyas te/_sems can ma rig pa'i 
[\[265b.4\]]mun par zhugs pa/_nyon mongs pa'i chom rkun dang /_g.yon can gyis gtses pa rnams kyi nyon mongs pa rab tu zhi bar bya ba'i phyir/_ngas bdud kyi phyogs ni pham par byas/_dam pa'i chos kyi rgyal mtshan ni bsgreng /_sems can tshad med pa dag ni sdug bsngal rnams las 
[\[265b.5\]]yongs su thar bar byas/_dam pa'i chos kyi char ni phab/_ngas bdud bye ba ni pham par byas so/_/bzhin [{]bzangs [,]bzang [}]dag gang gi phyir da ltar sangs rgyas bcom ldan 'das rnams dang /_phyogs bcu'i 'jig rten gyi khams nas 'dus pa'i byang chub sems dpa' sems dpa' 
[\[265b.6\]]chen po bgrang ba las 'das pa dpag tu med pa rnams kyis sangs rgyas kyi zhing gi sa'i bcud dang /_sems can gyi gnas kyi nyes pa rnams rab tu zhi bar bya ba dang /_sems can yongs su smin par bya ba dang /_mi dge ba'i las thams cad ma lus par zad par bya ba dang /_
[\[265b.7\]]dkon mchog gsum gyi rigs yun ring du gnas par bya ba nas/_sangs rgyas kyi dgongs pa mtha' dag yongs su grub par bya ba'i bar gyi phyir/_chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang /_tshig rab tu dbye ba la 'jug 
[\[266a\]]
[\[266a.1\]]pa/_lung bstan pa'i chos kyi rnam grangs 'di byin gyis brlabs kyis de bzhin du khyed kyis kyang byin gyis rlobs la srungs shig_/gang nga'i dam pa'i chos kyi tshul yang dag par bsrung ba'i dge ba'i rtsa bas bsod nams mngon par 'du byed pa'i tshogs dang /_gang 
[\[266a.2\]]lung 'bogs pa dang /_kha ton byed pa dang /_dran pa dang /_brjod pa dang /_bshad pa dang /_dkon mchog gsum la skyabs su 'gro ba dang /_dge bsnyen gyi sdom pa dang /_tshangs par spyod pa la gnas pa'i dge ba'i rtsa bas bsod nams mngon par 'du byed pa'i tshogs dang /_
[\[266a.3\]]gang bsam gtan dang po bsgom pa nas 'du shes dang tshor ba 'gog pa bsgom pa'i bar dang /_gang rgyun du zhugs pa'i 'bras bu mngon du bya ba nas sangs rgyas kyi byang chub mngon par 'du bya ba'i bar gyi bsod nams kyi tshogs dang /_gang yang de 'dra ba'i bsod nams kyi tshogs kyi dge 
[\[266a.4\]]ba'i rtsa ba mngon par 'du bya ba da lta na byed pa dang /_ma 'ongs pa'i dus na byed par 'gyur ba nas/_nga'i dam pa'i chos kyi sgron ma 'di 'bar bar 'gyur ba'i bar du bsod nams mngon par 'du bya ba'i tshogs de dag thams cad khyed kyi lag tu gtad do/_/gang de bzhin gshegs pas 
[\[266a.5\]]thugs su chud pa'i chos kyi tshul yang dag par 'bar bar byed par brtson pa de dag gis bsod nams kyi tshogs kyang khyed kyi lag tu gtad do/_/ma 'ongs pa'i dus na/_gang dag chos kyi rnam grangs 'di 'dzin pa nas/_tha na glegs bam la bris te/_'chang ba'i bar du byed pa de dag 
[\[266a.6\]]kyang chos kyi rnam grangs 'dis las thams cad byang bar 'gyur ro/_/grogs po dag grong ngam dmangs kyi khyim gyi bar du gang dang gang na chos smra ba shin tu khrus byas te/_gos sar pa bgos nas/_me tog bkram pa'i 'khor gyi khyams su/_spos sna tshogs kyis bdugs pa 
[\[266a.7\]]ras bcos bu dang /_ras sna tshogs bting ba'i seng ge'i khri la 'dug ste/_chos kyi rnam grangs 'di lce'i rtse mos 'chad dam/_tha na glegs bam la bris te/_klog pa der gal te khyod chos nyan pa dang /_chos smra ba bsrung ba'am/_chos nyan pa rnams yongs su bskyang ba'am/_
[\[266b\]]
[\[266b.1\]]bdag dang gzhan dang gnyi ga mi dge ba'i las yongs su zad par bya ba'i phyir der ma dong na de'i phyir khyed kyis bslus pa dang /_lam bskyed pa la rmongs pa byas par 'gyur ro/_/de nas bcom ldan 'das la mi mjed kyi bdag po tshangs pas 'di skad ces gsol to/_/bcom 
[\[266b.2\]]ldan 'das da ltar dang ma mchis pa'i dus na/_dam pa'i chos kyi tshul gyi bar du nub par gyur pa na/_grong ngam/_grong khyer ram/_grong rdal lam/_ljongs sam/_ri brags sam/_pho brang 'khor tam/_gtsug lag khang ngam/_dgon pa'i gnas sam/_rgyal po'i pho brang 
[\[266b.3\]]ngam/_bram ze'i khyim 'am/_tshong dpon gyi khyim 'am/_dmangs kyi khyim gang dang gang du dge slong ngam/_dge slong ma'am/_dge bsnyen nam/_dge bsnyen ma chos smra ba dang /_gzhan yang dad pa'i rigs kyi bu'am rigs kyi bu mo shin tu khrus bgyis te/_yan 
[\[266b.4\]]lag shin tu byugs nas gos sar pa 'tshal te/_me tog bkram pa'i 'khor gyi khyams su spos sna tshogs kyis bdugs pa ras bcos bu dang ras sna tshogs bting ba ro bro ba sna tshogs kyis bskor ba'i seng ge'i khri la 'dug ste/_lce'i rtse mos gzungs kyi phyag rgya 'di 
[\[266b.5\]]gzhan dag la yang rgya cher yang dag par rab tu 'chad dam bris te/_klog pa der chos nyan pa nas/_chos smra ba de bsrung ba'am/_chos nyan pa de dag dang /_bdag dang gzhan gnyi ga'i nyon mongs pa'i las yongs su sbyang ba'am/_dge ba'i chos yongs su smin par 
[\[266b.6\]]bgyi ba'am/_chos kyi tshul chen po yang dag par 'bar bar bgyi ba'am/_ye shes kyi snang ba chen po mchog gi lam la 'jug pa'i slad du/_bdag 'khor brgya stong du mas bskor te/_der ma mchis sam/_grong nas dmangs kyi khyim gyi bar de dag yongs su bskyang ba 
[\[266b.7\]]dang /_sems can de dag gi nor dang /_'bru dang /_mdzod dang /_bang ba mang po rab tu dgang ba'i slad du/_der ma mchis na/_sangs rgyas bcom ldan 'das thams cad kyi spyan sngar bdag gis/_sngon ma thos pa'i bro bor ba'i dam bcas pa dang 'gal bar 'gyur ro/_/'di 
[\[267a\]]
[\[267a.1\]]lta ste/_aM gu ha/_aM gu ha/_D+hang ga pu ra ha na/_ya mi kha kha kha kha/_kha kha kha ba kha ba/_klin na kha ba swA hA/_bcom ldan 'das 'di dag ni gal te bdag chos nyan pa'am/_chos smra ba bsrung ba nas/_nor dang /_'bru dang /_mdzod dang /_bang ba mang po 
[\[267a.2\]]rnam par 'phel bas/_tshim par bgyi ba'i bar gyi slad du/_der ma mchis na/_yi dam las 'gal bar 'gyur ba lags so/_/de nas sangs rgyas bcom ldan 'das de dag thams cad dang /_byang chub sems dpa' sems dpa' chen po thams cad dang /_lha dang /_
[\[267a.3\]]mi dang /_lha ma yin thams cad kyis mi mjed kyi bdag po tshangs pa de la legs so zhes bya ba rab tu byin no/_/de nas kau shi kas 'di skad ces gsol to/_/bcom ldan 'das da ltar dang /_ma mchis pa'i dus na grong ngam/_grong khyer gang dang gang du zhes bya ba nas/_
[\[267a.4\]]'di ni sangs rgyas bcom ldan 'das thams cad kyi spyan sngar bdag gis sngon ma thos pa'i bro bor ba'i dam bcas pa dang 'gal bar 'gyur zhes bya ba'i bar du'o/_/'di lta lte/_kha ba mri kha/_kha ba mri kha/_na la g+ha/_a mud nya/_a mu ba ha/_a ka Ta Ta/_a kha/_a sha kha/_
[\[267a.5\]]dzi na bra khe swa hA/_bcom ldan 'das gal te bdag gis dam bcas pa bzhin du ma bgyis na/_'di ni bdag gi bro bor ba'i dam bcas pa dang 'gal bar 'gyur ba nas/_mi dang /_mi ma yin pa dag gis/_lha'i dbang po brgya byin la legs so zhes bya ba byin pa'i bar du'o/_/
[\[267a.6\]]de nas 'phags skyes pos kyang gsol pa/_bcom ldan 'das da ltar dang ma 'ongs pa'i dus na/_grong gi bar du gang dang gang du chos kyi rnam grangs 'di bsrung ba ma bgyis na/_bcom ldan 'das 'di ni bdag gis bro bor ba'i dam bcas pa dang 'gal bar 'gyur lags so/_/'di 
[\[267a.7\]]lta ste/_u kha na ba na ba sa ba na/_sa mu dra sang ngid gadz+nyA ta tha ts+yud ta/_ba ru Na ba ba rA dzA swA hA/_mi dang mi ma yin pa'i bar gyis rgyal po chen po 'phags skyes po la legs so zhes bya ba rab tu byin no/_/de nas mig mi bzang gis kyang 'di skad ces gsol to/_/bcom 
[\[267b\]]
[\[267b.1\]]ldan 'das da ltar dang ma 'ongs pa'i dus na grong gi bar du gang dang gang du chos kyi rnam grangs 'di bsrung bar ma bgyis na/_bcom ldan 'das 'di ni sangs rgyas bcom ldan 'das rnams kyi spyan sngar bdag gis bro bor ba'i dam bcas pa dang 'gal bar 'gyur ba lags so/_/
[\[267b.2\]]'di lta ste/_dzalau g+ha/_a to g+ha/_a ma ma/_mo g+ha/_a ma sa rA dza na tsar+ya ya mu dza swa hA/_de nas mi dang mi ma yin pa'i bar gyis rgyal po chen po mig mi bzang la legs so zhes bya ba rab tu byin no/_/de nas yang yul 'khor srung gis kyang 'di skad ces gsol 
[\[267b.3\]]to/_/bcom ldan 'das da ltar dang /_ma 'ongs pa'i dus na/_grong gi bar du gang dang gang du chos kyi rnam grangs 'di bsrung ba ma bgyis na/_bcom ldan 'das 'di ni bdag gis bro bor ba'i dam bcas pa dang 'gal bar 'gyur ba lags so/_/'di lta ste/_bin 
[\[267b.4\]]du dza ba kha ba/_dza ba ra mu kha/_k+Sha sA ra/_pu ka ba ha/_a mArga ba Ta swa hA/_mi dang mi ma yin pa'i bar gyis rgyal po chen po yul 'khor srung la legs so zhes bya ba rab tu byin no/_/de nas lus ngan pos kyang 'di skad ces gsol to/_/bcom ldan 'das da ltar dang /_
[\[267b.5\]]ma 'ongs pa'i dus na/_grong gi bar du gang dang gang du chos kyi rnam grangs 'di bsrung ba ma bgyis na/_bcom ldan 'das 'di ni bdag gis sangs rgyas bcom ldan 'das kyi spyan sngar bro bor ba'i dam bcas pa dang 'gal bar 'gyur ba lags so/_/'di lta ste/_k+Shu tre k+Shu k+Shu 
[\[267b.6\]]k+Shu tre/_kha k+Shu tre/_a ti k+Shu tre/_a na ya na k+Shu tre/_hr-i da k+Shu tre/_sa ga ra hr-id k+Shu tre/_saM ku su k+Shu tre/_d+harma k+Sha ya mu tre swA hA/_mi dang mi ma yin pa'i bar gyis rgyal po chen po lus ngan po la legs so zhes bya ba rab tu byin to/_/yang de'i tshe gling bzhi pa'i 'jig rten gyi 
[\[267b.7\]]khams 'di na gnas pa'i gnod sbyin gyi sde dpon chen po 'di na yongs su skyong ba stong nyis brgya dang /_gzhan yang gling bzhi pa gzhan na gnas pa bzhi khri dang /_gzhan yang lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_
[\[268a\]]
[\[268a.1\]]lto 'phye chen po rdzu 'phrul che ba/_rdzu 'phrul che ba de dag thams cad kyis mgrin gcig tu 'di skad ces gsol to/_/bcom ldan 'das da ltar dang /_ma 'ongs pa'i dus na/_dam pa'i chos kyi sgron ma'i bar du nub par 'gyur ba'i tshe/_grong ngam/_grong khyer 
[\[268a.2\]]ram/_grong rdal lam/_ljongs sam/_ri brag gam/_pho brang 'khor tam/_dgon pa'i gnas sam/_rgyal po'i pho brang ngam/_bram ze'i khyima'am/_tshong dpon gyi khyima'am/_bdag nyid chen po'i khyima'am/_dmangs kyi khyim gang dang gang du dge slong ngam/_
[\[268a.3\]]dge slong ma'am/_dge bsnyen nam/_dge bsnyen ma chos smra ba dang /_gzhan yang dad pa'i rigs kyi bu'am rigs kyi bu mo shin tu khrus bgyis te/_yan lag shin tu byugs nas/_gos sar pa bgos te/_me tog bkram pa'i 'khor gyi khyams su ras bcos bu sna 
[\[268a.4\]]tshogs bting ba/_spos sna tshogs kyis bdugs pa/_ro bro ba sna tshogs kyis bltam pas brgyan pa'i seng ge'i khri la mchis te/_gzungs kyi phyag rgya'i chos kyi rnam grangs 'di lce'i rtse mos gzhan la rgya cher yang dag par rab tu bshad dam/_glegs bam la bris te/_
[\[268a.5\]]klog par gal te bdag cag re re zhing yang 'khor brgya stong du mas bskor nas ma mchis sam/_der chos nyan pa'am chos smra ba bsrung ba dang rang gi 'khor bsrung ba dang /_sems can gzhan yang bsrung ba dang /_sems can yongs su smin par bgyi ba'i slad du grong ngam/_
[\[268a.6\]]grong rdal nas dmangs kyi khyim gyi bar de dag tu ma mchis sam/_'khor dang bcas pas bka' ma mnos sam/_yongs su ma bskyangs sam/_der sems can rnams kyi nor dang /_'bru dang /_mdzod dang /_bang ba mang po rab tu ma bltama'am/_der ma mchis sam/_
[\[268a.7\]]der sems can rnams kyi 'thab pa dang /_rtsod pa dang /_mu ge dang /_nad dang /_pha rol gyi dmag tshogs dang /_dus ma lags pa'i char pa dang /_rlung dang /_shin tu grang ba dang /_tsha ba rnams ma bzlog na/_bdag cag gis 'das pa dang /_ma byon pa dang /_da ltar byung 
[\[268b\]]
[\[268b.1\]]ba'i sangs rgyas bcom ldan 'das thams cad bslus pa dang /_'khus pa dang /_mnyes par ma bgyis par 'gyur te/_lus la sha bkras btab pa dang /_lta ba yongs su nyams pa dang /_lus rul bar 'gyur ro/_/bdag cag g.yog dang bcas pas/_da ltar dang 
[\[268b.2\]]ma 'ongs pa'i dus na yang gling bzhi pa'i 'jig rten gyi khams 'dir/_bcom ldan 'das de bzhin gshegs pa shAkya thub pa'i chos kyi tshul 'di 'bar bar bgyi'o/_/chos kyi rnam grangs 'di bstan par bgyi'o/_/chos kyi rnam grangs 'di la dad pa'i gang zag rnams bsrung 
[\[268b.3\]]bar bgyi'o/_/yongs su bskyang bar bgyi'o/_/yongs su smin par bgyi'o/_/ngan par bgyis pa'i las yongs su sbyang ba'i slad du chos kyi rnam grangs 'di bstan par chos smra ba'i gang zag de la bskul bar bgyi'o/_/chos smra ba dang /_chos nyan pa de dag gi nor dang /_
[\[268b.4\]]'bru dang /_longs spyod dang /_kun spyod pa rnam par 'phel ba bsgrub par bgyi'o/_/rgyal ba'i bstan pa mi 'jig pa'i chos su gzung bar bgyi'o/_/de nas sangs rgyas bcom ldan 'das de dag thams cad kyis mi dang mi ma yin pa de dag thams cad la legs so zhes bya ba byin 
[\[268b.5\]]no/_/de nas de bzhin gshegs pa shAkya thub de la byang chub sems dpa' sems dpa' chen po ltad mo can gyis zhus pa/_bcom ldan 'das 'di ci lags/_gang bdud bye ba phrag brgya po 'dir 'dus pa thams cad 'khor dang bcas pa lags sam/_bcom ldan 'das kyis 
[\[268b.6\]]bka' stsal pa/_thams cad 'khor dang bcas pa'o/_/byang chub sems dpa' ltad mo can gyis gsol pa/_ci 'khor dang bcas pa thams cad kyis dkon mchog gsum la dad pa thob pa lags sam/_bcom ldan 'das kyis bka' stsal pa/_rigs kyi bu de ni ma yin no/_/
[\[268b.7\]]bdud sdig can g.yog stong yod pa 'di dad pa ma thob ste/_'khrugs shing yid mi dga' nas da ltar dang /_ma 'ongs pa'i dus na yang dam pa'i chos kyi tshul ji srid 'bar ba de srid du 'di glags lta zhing skabs tshol te/_dam pa'i chos kyi tshul gzhig pa dang nub par bya ba'i phyir brtson 
[\[269a\]]
[\[269a.1\]]par byed do/_/de bzhin du g.yog khri sum stong yod pa'i bdud bco brgyad dang /_g.yog nyi shu rtsa gcig yod pa nyis brgya po 'di dag kyang g.yog dang bcas pa dkon mchog gsum la dad pa ma thob ste/_'khrugs shing yid mi dga' bas 'di dag da ltar dang /_
[\[269a.2\]]ma 'ongs pa'i dus na yang ji srid du dam pa'i chos kyi tshul rab tu rgyas pa de srid du 'di dag nga'i bstan pa la glags lta zhing skabs tshol te/_dam pa'i chos kyi tshul gzhig pa dang /_nub par bya ba'i phyir brtson par byed do/_/de ci'i phyir zhe na/_sngon chad khon du bzung ba dang /_dge 
[\[269a.3\]]ba'i rtsa ba ma skyed pa dang /_mi dge ba'i grogs pos yongs su zin pa dang /_dge bas skyo zhing mya ngan las 'das pa'i bde ba mi 'dod pa dang /_smon lam ma btab pa'i phyir/_sems dang sems mtshams mi sbyor/_dad par mi byed/_gnas par mi byed/_rab tu gtong 
[\[269a.4\]]bar mi byed do/_/sangs rgyas 'dus pa chen po 'di lta bu mthong ba dang /_gzungs zab mo 'di lta bu thos pas rgyu de nyid kyis phyin chad bla na med pa yang dag par rdzogs pa'i byang chub la dad pa rab tu rnyed par 'gyur ro/_/byang chub sems dpa' ltad mo can gyis gsol pa/_
[\[269a.5\]]bcom ldan 'das 'di ltar chos kyi rnam grangs 'di gal te sems can dge ba'i rtsa ba ma bskrun pa rnams kyi rna lam du grag par gyur pa na yang /_de nyid de dag gi bla na med pa yang dag par rdzogs pa'i byang chub kyi rgyur 'gyur ba ni/_bcom ldan 'das shin tu ngo mtshar to/_/bde 
[\[269a.6\]]bar gshegs pa ngo mtshar to/_/yang de'i tshe bdud ri byi zhes bya ba sngon gyi rgyal ba la lhag par bya ba byas pa dge ba'i rtsa ba bskyed pa/_dkon mchog gsum la dad pa mi nyams pa rnyed par gyur pa/_bla na med pa yang dag par rdzogs pa'i byang chub tu lung bstan pa thob pa de drang srong 
[\[269a.7\]]chen po'i cha byad du de bzhin gshegs pa shAkya thub pa'i spyan sngar 'dug par gyur nas de stan las langs te/_kun tu bltas nas thal mo sbyar te/_sangs rgyas bcom ldan 'das rnams kyis stobs bskyed pas/_sangs rgyas kyi zhing ma lus pa 'di dbyangs kyis gang bar byas te 'di skad 
[\[269b\]]
[\[269b.1\]]ces smras so/_/sangs rgyas bcom ldan 'das dang byang chub sems dpa' sems dpa' chen po thams cad bdag la dgongs su gsol/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dang /_
[\[269b.2\]]bdud g.yog dang bcas pa rnams kyang bdag gi tshig 'di la gson cig_/bcom ldan 'das shAkya thub pa thugs rje chen po mnga' ba/_sangs rgyas kyi zhing snyigs ma can thams cad rnam par gcod pa/_yon tan bkod pa thams cad yongs su rdzogs par mdzad pa'i ston pa 'di 
[\[269b.3\]]sngon gyi smon lam gyis sangs rgyas kyi zhing rab tu nyon mongs pa can snyigs ma lnga dang ldan pa 'di lta bur bla na med pa yang dag par rdzogs pa'i byang chub mngon par rdzogs par sangs rgyas nas sems can mtshams ma mchis pa bgyid pa dam pa'i chos spong ba 'phags pa la skur pa 'debs pa 
[\[269b.4\]]mi dge ba'i rtsa ba dang ldan pa ngan par spyod pa dang ldan pa'i sems can rnams kyi sems kyi rgyud yongs su smin par mdzad pa dang /_ngan song gsum las shin tu bzla ba dang /_theg pa gsum la yongs su smin par mdzad pa dang /_ting nge 'dzin dang /_gzungs dang bzod pa la dgod pa dang 
[\[269b.5\]]sangs rgyas kyi zhing rnam par dag par byed pa dang dkon mchog gsum gyi gdung mi 'chad par mdzad pa'i slad du zhugs kyis de la khyed kyis kyang ci nas ston pa'i bstan pa yun ring du gnas pa dang /_sangs rgyas kyi tshul 'di yang rnam par mi 'jig pa'i chos can du 'gyur ba dang bsgrub pa dang mi 
[\[269b.6\]]ldan pa ma gtogs par da ltar dang ma 'ongs pa'i dus na yang bdud dam bdud kyi 'khor sus kyang de bzhin gshegs pas rab tu gsungs pa rgyal ba'i bstan pa 'di la sems can 'ga' yang 'tshe ba'am/_rnam par 'jig pa'am/_nub par bgyid par mi 'gyur ba dang gang dag yang dam pa'i 
[\[269b.7\]]chos 'di 'dzin pa dang /_chos la nan tan bgyid pa dang /_chos smra ba dang /_chos nyan pa'i dge slong ngam/_dge slong ma'am/_dge bsnyen nam/_dge bsnyen ma'am/_gzhan yang dad pa'i rigs kyi bu'am rigs kyi bu mo las gsum la mngon par brtson pa bsod nams bya ba'i dngos po la dga' ba/_
[\[270a\]]
[\[270a.1\]]dkon mchog gsum la mchod pa'i las la mngon par brtson pa/_khams gsum na spyod pa'i nyon mongs pa spong ba la mngon par brtson pa/_sems can thams cad sdug bsngal las yongs su thar bar bgyid par gyur pa/_de dag la yang bdud dam/_bdud kyi 
[\[270a.2\]]bu'am/_bdud kyi bu mo'am/_bdud kyi 'khor tam/_bdud kyi 'khor mo'am/_bdud kyi pho nyas gtse ba'i bsam pas glags lta ba'am/_skabs tshol du mchi zhing g.yeng ba dang /_dge ba'i bar chad kyi las bgyid par mi 'gyur ba de ltar mdzod cig_/da ltar gyi sangs rgyas bcom 
[\[270a.3\]]ldan 'das thams cad la gsol lo/_/bdag la las kyi dngos grub stsal du gsol/_byang chub sems dpa' sems dpa' chen po thams cad dang /_bdud kyi 'khor thams cad dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[270a.4\]]mi 'am ci dang /_lto 'phye chen po dang /_mi dang mi ma yin pa thams cad kyang bdag la thugs brtse bar mdzod cig_/gang su dag da ltar sangs rgyas kyi zhing 'dir gtogs pa'i sa la gnas pa de dag kyang sems can thams cad la phan pa dang /_sangs rgyas kyi bstan pa dam pa'i 
[\[270a.5\]]chos kyi tshul yun ring du gnas par bgyi ba'i slad du bdag la thugs brtse bar mdzod cig_/bdag la gsang sngags kyi dngos grub stsol cig dang /_bdag gis bdud dang /_bdud kyi 'khor de nan tur gyis tshar gcad pa dang /_sems 'khrugs pa dang /_lus la gnod pa dang /_
[\[270a.6\]]lus spa bkong ba dang /_rdzu 'phrul nyams par bgyi ba'i sngags bshad par bgyi ste/_des bdud dang /_bdud kyi bu dang /_bdud kyi bu mo dang /_bdud kyi 'khor dang /_bdud kyi 'khor mo dang /_bdud kyi pho nya gang bcom ldan 'das kyi bstan pa la sems ma dad pa gcig tsam skyed 
[\[270a.7\]]dam/_dge slong la 'tshe ba'am/_tha na skad cig gcig tsam yang sems 'khrug par bgyid pa nas/_dge ba'i phyogs yongs su 'dri bar bgyid pa'i bar du nan tan bgyid pa dang /_grong dang /_grong khyer dang /_grong rdal dang /_ljongs dang /_pho brang 'khor dang /_ri brags de rnams ma 
[\[270b\]]
[\[270b.1\]]rung bar bgyid par sems bskyed pa dang /_gang du chos kyi rnam grangs 'di 'chad par 'gyur ba de dag tu tha na skad cig gcig tsam yang 'thab pa dang /_rtsod pa dang /_mu ge dang /_nad dang /_pha rol gyi dmag tshogs dang /_dus ma lags pa'i rlung dang /_char dang /_grang ba dang /_tsha 
[\[270b.2\]]ba dang /_chu bo dang /_sa g.yo ba dang /_sa 'gas pa dang /_skar mda' ltung bar bgyid pa dang /_lo ma dang /_me tog dang /_'bras bu dang /_'bru dang /_sman dang /_ro skye bar mi bgyid dam/_ma rungs par bgyid par 'tshal na/_bdud des de ltar sems bskyed ma thag tu bdud nas 
[\[270b.3\]]bdud kyi pho nya'i bar de dag rims nad kyis tsha bar 'gyur/_lus lci ba dang /_rngul ba dang /_lus rul ba dang /_dri mi zhim pa dang /_las su mi rung ba dang ldang mi nus par 'gyur/_bcing ba lngas bdag bcings par mthong ba nas/_de'i yan lag thams cad 'khums pa'i bar du 
[\[270b.4\]]'gyur zhing /_slar [{]brkyang ma[,]rkyang ma[}\u0f72] nus pa dang /_de'i phyogs thams cad mun par gyur nas/_nyi ma snang ba'i gzugs kyang mi mthong ba dang /_de'i rdzu 'phrul bri nas sems 'khrug par 'gyur/_de'i dbang po drug kyang spyod yul la 'jug mi nus par 'gyur ro/_/'di lta ste/_a ma le/_
[\[270b.5\]]a ha ma ma le/_a dza ba ba/_mU ra sa le/_bya kha sa le/_dza ma sa le/_hA hA/_hA hA/_hA hA/_go ra sa Da Ta/_dza na kha ga_/dz+nye ya kha ga_/bid dz+nye ba sa kha ga_/a mu k+Sha ra/_k+Sha k+Sha k+Sha/_k+Sha k+Sha k+Sha/_mU la ba ha kha ga sba/_khad nya sba/_ba ri brta mUr/_ad dz+nyA dz+nyA/_ba yu dz+nyAd dz+nyA/_tsan dra sU ro dz+nyA dz+nyA/_na ba ha dz+nyAd 
[\[270b.6\]]dz+nyA/_khu rak+Sha dz+nyAd dz+nyA/_ba ba dz+nyAd dz+nyA/_b+hu ta ko Ti/_ta tha tA dz+nyAd dz+nyA/_sarba de dz+nye bi/_a d+hi Sh+Thi ta dz+nyAd dz+nyA/_ba kra ma/_tri ga Na tA k+Sha ba k+Sha ma ma k+Sha ma dz+nyA k+Sha bi ta ma ra bi shA ya swA hA/_thams cad mkhyen pa rnams kyi byin gyi rlabs kyis skad cig tu bdud kyi yul thams cad med par byas te 'bras bu med 
[\[270b.7\]]par gyur to/_/gang su yang rung gnod par 'dod pa dag kyang de bzhin no/_/de nas de'i tshe sangs rgyas bcom ldan 'das rnams kyis legs so zhes bya ba byin no/_/byang chub sems dpa' sems dpa' chen po dang /_mi dang mi ma yin pa dang /_lha thams cad kyis kyang legs so zhes bya 
[\[271a\]]
[\[271a.1\]]ba rab tu byin no/_/de nas de'i tshe sa ni g.yos/_sprin ni 'khrugs/_/ri'i rgyal po rnams ni rab tu g.yos te/_gang sangs rgyas kyi bstan pa la mngon par dad pa dang /_byang chub sems dpa' bzod pa thob pa rnams ma gtogs par bdud 'khor dang bcas pa dang /_de bzhin du 
[\[271a.2\]]'byung po ma rungs pa rnams kyang 'khrugs so/_/de nas bdud sdig can gyis byang chub sems dpa' sra ba'i blo gros la smras pa/_rigs kyi bu bdud ri byi 'di'i stobs ga las 'ong /_mthu ga las 'ongs na/_gang snying rje med pa 'dis rang gi phyogs thams cad dang /_nga'i stobs kyi yul 
[\[271a.3\]]dang /_pha rol gnon pa thams cad ma lus par bcom ste/_nag po'i rtsa lag ni pham par byas/_mi 'thun pa chad par smra ba dang /_dge sbyong gau ta ma'i phyogs ni mtho bar byas/_bdag kyang gzungs 'di thos ma thag tu lus dri mi zhim pa dang /_lus rul ba dang /_las su mi rung bar gyur/_bdag gi 
[\[271a.4\]]phyogs thams cad kyang mun par gyur te snang zhing mthong ba med par byas nas/_yongs su gdung ba chen pos kyang bdag gdungs so/_/byang chub sems dpa' sra ba'i blo gros kyis smras pa/_sdig can sangs rgyas bcom ldan 'das thams cad kyi byin gyi rlabs dang /_mi dang mi ma yin 
[\[271a.5\]]pa thams cad kyi stobs bskyed pas/_bdud ri byis bdud kyi stobs kyi yul dang /_pha rol gnon pa 'dir thams cad rnam par 'joms shing /_des gzhan gyis mi tshugs pa'i gsang sngags kyi tshig 'di dag kyang bshad kyis sdig can khyod de bzhin gshegs pa rnams la dad par gyis shig_/
[\[271a.6\]]ci nas khyod lus dang /_ngag dang /_yid kyi sdug bsngal 'di dag las yongs su grol bar 'gyur bar bla na med pa yang dag par rdzogs pa'i byang chub tu yang sems bskyed cig_/bdud sdig can gyis smras pa/_bdag ni phyi ma'i mtha'i mu grangs med par 'di bas kyang ches sdig pa'i lus dang /_
[\[271a.7\]]ngag dang /_yid kyi sdug bsngal rnams la spro'i bla na med pa yang dag par rdzogs pa'i byang chub tu ni bdag sems mi bskyed do/_/'dus pa chen po rin po che tog gi gzungs las/_dam pa'i chos kyi tshul bsrung ba'i le'u ste/_bcu gcig pa'o//_//de nas yang gnod sbyin gyi sde dpon chen po 
[\[271b\]]
[\[271b.1\]]'brog gnas ni/_gnod sbyin 'jigs 'jigs lta bu'i gzugs su/_yang dag shes ni [{]ri dgas [,]ri dwags [}]kyi gzugs su/_shes pa'i sgron ma ni spre'u'i gzugs su/_sred spong ni ra'i gzugs su/_rgyun bcad pa ni glang po che'i gzugs su/_sems can chen po lnga po de dag de bzhin 
[\[271b.2\]]gshegs pa shAkya thub pa'i drung nas/_ha cang yang mi ring ba zhig na/_de bzhin gshegs pa kauN+Di n+ya 'od 'phro ba'i spyan sngar 'khod nas de dag gi lus thams cad las rnam par dag cing /_dri zhim pa'i 'od phyung ngo /_/de nas sems can chen po lnga po de dag gis bcom ldan 'das la 
[\[271b.3\]]mchod pa bya ba'i phyir nor bu rin po che chen po me'i 'od ces bya ba lag pa gnyis na thogs so/_/de nas byang chub sems dpa' sems dpa' chen po ltad mo can gyis de dag gis bsam pa tshul bzhin rnam par dag pa la bltas te/_'di dag ni byang chub sems dpa' sems dpa' 
[\[271b.4\]]chen po'o snyam nas/_gnod sbyin gyi sde dpon chen po 'brog gnas de la bos te/_'di skad ces smras so/_/kye skyes bu dam pa don gyi dbang gang mthong na khyed 'di lta bu'i spyod lam gyis/_sangs rgyas bcom ldan 'das rnams la mchod pa bya ba'i phyir brtson par byed/_'brog gnas kyis 
[\[271b.5\]]smras pa/_rigs kyi bu sngon byung ba 'das pa'i dus bskal pa dgu bcu rtsa gcig na/_sangs rgyas kyi zhing 'dir de bzhin gshes pa dgra bcom pa yang dag par rdzogs pa'i sangs rgyas rnam par gzigs zhes bya ba byung ngo /_/de'i tshe bdag cag lnga spun drung du gyur te/_de na bdag cag 
[\[271b.6\]]gis bla na med pa yang dag par rdzogs pa'i byang chub tu sems bskyed nas/_sems can yongs su smin par bya ba'i phyir nan tan byas so/_/de'i 'og tu de bzhin gshegs pa gtsug tor can dang /_thams cad skyob dang /_bskal pa chen po bzang po 'di byung ma thag tu de bzhin gshegs pa 
[\[271b.7\]]'khor ba 'jig 'jig rten du byung gi bar du de na yang de bzhin du bdag cag sngon gyi smon lam gyis spun drung du gyur te/_de bzhin gshegs pa de la bdag cag gis mchod pa dang /_bsnyen bkur rnam pa mang po byas so/_/de nas yang der sems can chen po dge bsnyen yang dag shes bsam gtan la 
[\[272a\]]
[\[272a.1\]]mngon par dga' bas der 'di 'dra ba'i smon lam btab ste/_bdag bskal pa chen po bzang po 'di la gnod sbyin gyi sde dpon chen por gyur la/_de na 'brog dgon pa na gnas pa ma rungs pa/_sems can rnams la snying rje dang /_snying brtse ba med par zhugs pa/_byad gzugs tha dad 
[\[272a.2\]]pa'i gnod sbyin dag nas lus srul po'i bar du de dag la bdag gis 'di 'dra ba'i chos bshad par bgyi ste/_'di ltar dad pa thob par byas nas/_bslab pa 'dzin du btsud la zhi ba'i lam la bkod pa nas/_de na dud 'gro'i skye gnas su song ba'i [{]ri dgas [,]ri dwags [}]dang /_spyang ki dang /_dgo ba dang /_
[\[272a.3\]]phag la sogs pa la yang chos bshad pa nas gnod sbyin ma rungs pa gang gA'i klung gi bye ma snyed kyi bar dang /_dud 'gro'i skye gnas su song ba dge ba'i rtsa ba ma bskyed pa'i bar la chos bshad pas yongs su smin par byas nas/_theg pa gsum po dag la so sor bkod de/_de nas gdod bdag 
[\[272a.4\]]bla na med pa yang dag par rdzogs pa'i byang chub tu lung bstan pa thob par shog shig ces byas so/_/de bzhin du gnod sbyin shes pa'i sgron mas spre'u'i gzugs kyis spre'u yongs su smin par bya ba'i phyir smon lam btab po/_/sred spong ra'i gzugs kyis mi khom pas nyam nga bar gyur pa'i 
[\[272a.5\]]sems can rnams yongs su smin par bya ba'i phyir smon lam btab po/_/rgyun bcad glang po che'i gzugs kyis glang po che yongs su smin par bya ba'i phyir smon lam btab ste/_de bzhin du gnod sbyin rdzu 'phrul chen po pa gling bzhi pa na gnas pa khri nyis stong gis bla na med pa yang 
[\[272a.6\]]dag par rdzogs pa'i byang chub tshol zhing sems can yongs su smin par bya ba'i phyir smon lam rnam pa sna tshogs btab par gyur nas/_bdag gis kyang de bzhin gshegs pa 'khor ba 'jig de'i spyan sngar bla na med pa yang dag par rdzogs pa'i byang chub tshol zhing bskal pa bzang po 'di 
[\[272a.7\]]thams cad du gnod sbyin ma rungs pa yongs su smin par bya ba'i phyir smon lam btab bo/_/'di na gnod sbyin ma rungs pa/_snying rje med pa/_mi gzo ba/_ya nga ba spyod pa/_sdig pa 'dod pa/_snying rje dang mi ldan pa nas lus srul po sems can la 'tshe ba/_mdangs 'phrog pa/_sems 
[\[272b\]]
[\[272b.1\]]'khrug par byed pa/_mi dge ba'i sems su byed pa/_srog gcod pa nas log par lta ba'i bar dag dang ldan pa/_rgyal rigs dang /_bram ze'i rigs dang /_rje'u rigs dang /_dmangs rigs kyi sems 'khrug par byed pa/_yul 'khor dang /_grong dang /_grong khyer dang /_grong 
[\[272b.2\]]rdal dang /_ljongs 'khrug par byed pa/_gza' dang /_rgyu skar dang /_nyi ma dang /_zla ba dang /_nyin par dang /_mtshan mo dang /_zla ba dang /_zla ba phyed pa dang /_dus dang /_lo 'khrug par byed pa/_'thab pa dang /_rtsod pa dang /_mu ge dang /_nad dang /_pha rol gyi dmag tshogs dang /_dus ma yin 
[\[272b.3\]]pa'i rlung dang /_char dang /_rab tu grang ba dang /_tsha bar byed pa/_sa bon dang /_sman dang /_lo ma dang /_me tog dang /_'bras bu dang /_ro ma rung bar byed pa/_sems can gyi bde ba dang /_yid bde ba dang /_nad med pa dang /_'dum pa dang /_dge ba'i chos la mos pa dang /_sa'i bcud dang /_
[\[272b.4\]]mdangs dang /_don dang /_chos kyi ro dang /_rnam par grol ba'i ro nub par byed pa rnams bslab pa 'dzin du btsud de/_phyir mi ldog pa la bkod nas/_gang tshun chad bdag bla na med pa yang dag par rdzogs pa'i byang chub tu lung bstan pa thob pa de tshun chad bdag rtag tu gnod sbyin gyi sde dpon gyi 
[\[272b.5\]]nang du skyes te/_gnod sbyin sdig can nas lus srul po'i bar dag theg pa gsum po dag la yongs su smin par byas nas/_phyir mi ldog pa la bkod cing de tshun chad sems can rab dang 'bring dang /_tha ma mthong yang brnyas par mi dran gyi sems can ci 'dra ba mthong ba de nyid kyi tshul gyis de dag 
[\[272b.6\]]la smras/_yang dag par gzengs stod/_yang dag par rab tu dga' bar byas/_sdig pa las bzlog_/byams pa dang /_snying rje'i sems la bzhag ste/_bsam pa ji lta ba bzhin du theg pa gsum po dag la phyir mi ldog par so sor bkod do/_/bdag gnod sbyin gyi 'khor gang dang /_gang 
[\[272b.7\]]dag tu phyin pa de dang der de dag gnod sbyin 'brog gnas bde bar 'ongs sam/_zhes tshig tu 'bod do/_/de bas na bdag gi ming 'brog gnas zhes bya bar gyur to/_/gang dag da ltar chos rnying pa dang bral zhing sdom pa la mi gnas te/_gcig tu las nag po spyod pa'i mi de dag ni shi ba'i dus byas nas/_
[\[273a\]]
[\[273a.1\]]ngan song gsum du skye ste/_mi'i nang du ni nyung zad cig skye'o/_/gang dag las 'dren mar spyod cing /_dkon mchog gsum la dad pa ma thob pa/_de dag ni shi ba'i dus byas nas phal cher gnod sbyin sdig can dang /_gnod sbyin lus srul po'i nang du skye'o/_/de bas 
[\[273a.2\]]na da ltar 'jig rten na gnod sbyin sdig can nas gnod sbyin lus srul po'i bar du shin tu phal cher rnam par 'phel te/_de dag thams cad kyang dkar po'i phyogs nub par bya ba'i phyir brtson pa sha stag go/_/de lta bas na da ltar shin tu dus ngan pa la bab pas/_bdag gis 'jam pos ni/_
[\[273a.3\]]dus thams cad du gnod sbyin ma rungs pa nas/_lus srul po ma rungs pa'i bar dag chos dkar po la dgod mi nus/_bdag gis rgyal rigs dang /_bram ze'i rigs dang /_rje'u rigs dang /_dmangs rigs dang /_dge sbyong dang /_skyes pa dang /_bud med dang /_khye'u dang /_bu mo 
[\[273a.4\]]'khrugs pa rnams kyang slar zhi bar bya mi nus/_grong dang /_grong khyer dang /_grong rdal dang /_ljongs dang /_yul 'khor dang /_pho brang 'khor 'khrugs pa yang zhi bar bya mi nus/_bdag gis 'byung po rnams kyi sems dang sems las byung ba yang phyir zhing rnam par thar pa'i ro la dgod 
[\[273a.5\]]par yang mi nus te/_rigs kyi bu gnod sbyin dang /_lus srul po thams cad kyi snying la g.yo sbyor ba mi drang ba'i shes pa yang bdag gis sangs rgyas thams cad kyi gzi brjid kyis shes so/_/rigs kyi bu 'byung po rnams kyi snying po/_rdo rje nam mkha' rtog 'jug ces bya ba'i rig pa'i 
[\[273a.6\]]gsang sngags kyi gzungs kyi tshig drag pa mi bzad pa chen mo yod de/_gsang sngags kyi tshig de dag gis btab na/_gnod sbyin nam/_gnod sbyin mo'am/_gnod sbyin rgan po'am/_gnod sbyin rgan mo'am/_gnod sbyin gyi bu'am/_gnod sbyin gyi bu mo'am/_gnod sbyin gyi 'khor 
[\[273a.7\]]pho'am/_gnod sbyin gyi 'khor mo'am/_srin po'am/_srin mo'am/_klu dang /_klu mo dang /_grul bum dang /_grul bum mo dang /_brjed byed dang /_brjed byed mo'i bar dang /_nyin gcig pa dang /_nyin bzhi pa nas srul po'am/_srul mo'am/_lus srul po'am/_lus srul mo'am/_lus 
[\[273b\]]
[\[273b.1\]]srul rgan po'am/_lus srul rgan mo'am/_lus srul gyi bu'am/_lus srul gyi bu mo'am/_lus srul gyi 'khor pho'am/_lus srul gyi 'khor mo'i bar dag gis phyi phyir zhing rgyal rigs dkrug pa nas/_ljongs kyi bar du dkrug par byed mi nus so/_/rigs kyi bu grong ngam/_grong 
[\[273b.2\]]khyer ram/_grong rdal nas dmangs kyi khyim gyi bar du gang na rdo rje nam mkha' rtog 'jug ces bya ba/_'byung po thams cad kyi snying po drag pa mi bzad pa chen mo rig pa'i gsang sngags kyi tshig 'di dag bshad par gyur pa der gnod sbyin dang /_lus srul po ma rungs pa de dag gis sngon khon 
[\[273b.3\]]du bzung zhing mi dge ba'i las byed pa de dag thams cad btang nas/_byams pa dang /_snying rje dang /_sems 'jam pa dang /_'byung po thams cad la snying rje dang ldan pa dang /_phan pa'i sems su 'gyur ro/_/yul 'khor dang /_dmangs dang /_lha dang /_klu dang /_gnod sbyin dang /_lus 
[\[273b.4\]]srul po'i 'khrug pa thams cad dang /_nyi ma dang /_zla ba dang /_gza' dang /_rgyu skar dang /_chad pa dang /_dug dang /_mtshon dang /_byad dang /_'khrug pa thams cad dang /_lus kyi rlung dang /_mkhris pa dang /_bad kan dang /_'dus pa dang /_nyin gcig pa dang /_nyin gnyis pa dang /_nyin 
[\[273b.5\]]gsum pa dang /_nyin bzhi pa'i rims dang /_mdze dang /_rkong pa dang /_g.yan pa dang /_lud pa dang /_'brum bu dang /_lto na ba dang /_yan lag na ba dang /_nying lag gi nad dang /_'khrug pa dag zhi bar byed de/_de na mi dang mi ma yin pa dang /[ {]ri dgas [,]ri dwags [}]dang /_bya la sogs pa las dkar 
[\[273b.6\]]po'i mtha' la mngon par brtson pa/_'jigs pa thams cad spangs pa/_bde ba dang /_yid bde ba thams cad dang ldan pas nyin mtshan 'da' bar byed pa dang /_dge ba dang /_sbyin pa dang /_dul ba dang /_yang dag par sdom pa la mngon par dga' ba dang /_lus dang /_sems mi 
[\[273b.7\]]ngal bar byang chub kyi lam tshol ba la brtson par byed do/_/yang 'di skad ces kyang smras te/_rigs kyi bu ci ste sangs rgyas bcom ldan 'das thams cad kyis bdag gi las kyi dngos grub 'di stsal cing /_byin gyis rlob par mdzad de/_rjes su yi rang bar mdzad nas/_bdag gis 
[\[274a\]]
[\[274a.1\]]'khrug pa thams cad rab tu zhi bar bgyid pa/_ma rungs pa thams cad dad par bgyid pa/_mi dge ba'i phyogs thams cad bzlog par bgyid pa/_dge ba'i phyogs thams cad 'phel bar bgyid pa/_'byung po thams cad kyi snying po rdo rje nam mkha' rtog 'jug 
[\[274a.2\]]ces bgyi ba'i gsang sngags kyi tshig bshad kyis/_de bzhin gshegs pa shAkya thub pas bdag gi dbyangs kyi dkyil 'khor gyi tshig brjod pa byin gyis brlab tu gsol/_'di ltar bdag gis sangs rgyas kyi zhing 'dir ma lus par dbyangs kyi dkyil 'khor gyi tshig brjod pa'i yi ge 
[\[274a.3\]]dang sgras gang bar bgyis la/_de bzhin du ci nas kyang 'dir lhags pa'i 'khor rnams dbyangs kyi dkyil 'khor gyi tshig brjod pa'i don dang tshig dang yi ges tshim par bgyi'o/_/de nas bcom ldan 'das de bzhin gshegs pa shAkya thub pas gnod sbyin gyi sde dpon chen po 'brog 
[\[274a.4\]]gnas la bos te 'di skad ces bka' stsal to/_/rigs kyi bu nag po'i phyogs skrag par bya ba dang /_dkar po'i phyogs 'bar bar bya ba'i phyir/_sangs rgyas bcom ldan 'das 'di dag gis khyod kyi rdo rje nam mkha' rtog 'jug ces bya ba'i 'byung po thams cad kyi snying po'i gsang 
[\[274a.5\]]sngags kyi gzungs 'di'i dbyangs kyi dkyil 'khor gyi tshig brjod pa byin gyis brlabs kyis skyes bu dam pa khyod spro bar gyis la/_'khrug pa thams cad rab tu zhi bar byed pa/_'byung po thams cad kyi snying po'i gsang sngags kyi gzungs ma rungs pa thams cad zlog par byed pa rdo rje nam mkha' 
[\[274a.6\]]rtog 'jug ces bya ba'i gsang sngags kyi tshig de dag smros shig_/_de nas gnod sbyin gyi sde dpon chen po 'brog gnas stan las langs te/_de bzhin gshegs pa shAkya thub pa de ga la ba de logs su thal mo sbyar ba btud nas/_sangs rgyas kyi zhing 'di ma lus par dbyangs kyis go bar byed pa/_gsang 
[\[274a.7\]]sngags kyi tshig 'di dag smras so/_/'di lta ste/_d+hu ma d+hu ma/_d+hu ma d+hu ma/_d+hU ma d+hU ma/_ni li na na la/_no la nI la/_ku Ta ni/_ma hA ku Ta ni/_Ta Ta Ta To/_ma hA ta Ta/_a bA sa/_a b+hi/_a b+hi/_ri Ni ri Ni/_ma hA ri Ni ri Ni/_ri mi ri mi ri mi/_da ri mi/_r-i Shi ma ha ri Shi/_shu lu shu lu/_ma hA shu lu shu lu/_shu lu d+hu/_ma hA shu lu shu lu/_u gu 
[\[274b\]]
[\[274b.1\]]ma/_ku ma gu ma na/_ri mi ri mi/_hi ri hi ri/_hi ri hi ri/_hi ri hi ri/_hi ri hi ri/_hi ri hi ri/_hi ri hi ri/_ni mi ni mi/_hi ni hi ni/_mu ni mu ni/_bud d+hi li/_pra ba ra casriSh+Ta/_lo kA tsar+ya/_dzi ni dzi ni/_dzi na ri Sha b+he/_dzi na dzi na dzi na r-i Sha b+ha swA hA_bcom ldan 'das grong ngam/_grong khyer ram/_grong rdal lam/_ljongs 
[\[274b.2\]]nas dmangs kyi khyim gyi bar du gang dang gang na/_'byung po thams cad kyi snying po rdo rje nam mkha' rtog 'jug ces bgyi ba/_gsang sngags kyi tshig rig pa chen mo 'di bshad pa'i tshe/_de na gnod sbyin ma rungs pa nas/_lus srul po ma rungs pa'i bar du gang dag sems ma dad pa dang /_lus 
[\[274b.3\]]dang /_ngag dang /_yid kyis bslab pa'i sdom pa yongs su mi len pa dang /_sems can de dag la byams pa'i sems nye bar mi gzhog pa de dag gi don du bdag gis yang shin tu mi bzad pa'i gsang sngags kyi tshig 'di dag bshad do/_/'di lta ste/_ad tse/_ad tse/_mu 
[\[274b.4\]]ne/_mu ne/_a ga ne/_hu hu/_mu ne mu ne/_ma ha rI Shi b+ha/_hu hu/_a gra da Na De/_a ta a ta/_a b+hi b+hu ta/_hi ni hi ni/_hi ri hi ri/_hi ri hi ri/_hi ri hi ri hi ri/_dri gu ma/_gu ma gu ma gu ma hi/_hi li/_ni li ni li/_ma hA ni li/_sa mu dra/_me kha/_ha Ta ha Ta ha Ta/_
[\[274b.5\]]d+ha ra Na me/_d+ha ra Na me/_kha k+Sha ba/_kha k+Sha ba/_pr-i thi bi/_a ba te dzo ba ra yu A k+Sha sha_/tha tha tha/_gum b+he b+ha/_gum b+he/_a ga shi gum b+he/_dzi dwa gum b+he/_sarba da ka gum b+he/_rA dzA gum b+he/_sa ma ta gum b+he swA hA/_gnod sbyin gyi sde dpon chen po 'brog gnas kyis gsang sngags 
[\[274b.6\]]kyi tshig 'di dag smras ma thag tu de nas de'i mod la lha dang /_klu dang /_gnod sbyin dang /_lus srul po thams cad 'khrugs te skrag nas/_sangs rgyas kyi zhing 'di nas dang nam mkha' la gnas pa thams cad 'dar ro/_/de nas skad cig de la sangs rgyas bcom ldan 'das thams cad 
[\[274b.7\]]kyi spyan sngar thal mo sbyar te/_lan gsum du 'di skad ces sangs rgyas thams cad la phyag 'tshal lo/_/phyag 'tshal lo/_/sangs rgyas thams cad la phyag 'tshal lo/_/gnod sbyin gyi sde dpon chen po 'brog gnas kyis shin tu mi bzad pa 'byung po thams cad kyi snying gnon pa'i 
[\[275a\]]
[\[275a.1\]]gsang sngags kyi tshig rnams smras so zhes brjod do/_/'dus pa chen po rin po che tog gi gzungs las/_'brog gnas kyi le'u ste/_bcu gnyis pa'o//_//de nas sangs rgyas bcom ldan 'das de dag thams cad bzhengs pa'i brda dang /_
[\[275a.2\]]rang rang gi sangs rgyas kyi zhing du gshegs pa'i brda bstan to/_/de nas de'i mod la thams cad dang ldan pa'i 'khor dang /_sa dang nam mkha' la gnas pa'i sems can rnams kyang rab tu 'dar/_thams cad dang ldan pa'i sa 'di yang g.yos/_nam mkha' las kyang 
[\[275a.3\]]me tog gi char 'bab/_bar snang las kyang sil snyan bye ba'i sgra byung /_spos dang /_bdug pa thams cad kyang shin tu byung /_sangs rgyas kyi zhing thams cad kyang snang bas khyab par byas nas/_'khor thams cad thal mo sbyar te 'khod do/_/de nas de bzhin 
[\[275a.4\]]gshegs pa tsan dan gyi dri chen po la mi mjed kyi bdag po tshangs pas gsol pa/_bcom ldan 'das ma 'ongs pa'i dus na/_gang dag chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya 
[\[275a.5\]]cher yang dag par rab tu bstan pa dang /_yi ger 'dri ba dang /_bris nas 'chang bar bgyid pa'i sems can de dag dge ba'i rtsa ba ji tsam dang ldan par 'gyur/_sems can de dag sangs rgyas bcom ldan 'das rnams kyi/_chos du zhig gis byin gyis brlabs 
[\[275a.6\]]par 'gyur/_de skad ces gsol pa dang /_bcom ldan 'das de bzhin gshegs pa tsan dan gyi dri chen pos mi mjed kyi bdag po tshangs pa la 'di skad ces bka' stsal to/_/tshangs pa ci nas bdud kyi phyogs tshar gcad pa dang /_'thab pa'i rnyog pa thams cad rab 
[\[275a.7\]]tu zhi bar bya ba dang /_sems can yongs su smin par bya ba dang /_dam pa'i chos yun ring du gnas par bya ba dang /_lam rnam par dag par bya ba'i phyir/_sangs rgyas thams cad kyi khams drug byin gyis brlabs so/_/de bzhin du gang ma 'ongs pa'i dus na/_chos kyi 
[\[275b\]]
[\[275b.1\]]rnam grangs 'di 'dzin pa nas bris te/_'chang ba'i bar gyi sems can de dag sangs rgyas dang /_byang chub sems dpa' thams cad kyis chos bcus byin gyis brlabs so/_/bcu gang zhe na/_tshangs pa 'di lta ste/_sangs rgyas dang /_byang chub sems dpa' thams 
[\[275b.2\]]cad kyis lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_srin po dang /_grul bum de dag la khyod kyis sems can de dag rtag tu srungs shig_/gnod pa las zlog 
[\[275b.3\]]shig_/lus dang /_ngag dang /_yid kyi las dge ba la tshud cig_/zas dang /_skom dang /_longs spyod dang /_kun spyod pa mang po dang /_nad med pa la mkhas pas bdag gi srog dang yang bsdos la/_sems can de dag bzung bar gyis shig_/
[\[275b.4\]]ces rig pas gtad nas de dag gi dran pa dang /_blo gros dang /_rtogs pa dang /_spobs pa la mkhas pas skyon med par 'gyur ro/_/de dag gi yid kyi brnag pa 'dod pa'i yon tan dang ldan pas gnas par mi 'gyur te/_de dag stong pa nyid la gnas par 
[\[275b.5\]]'gyur ro/_/de dag sems sa dang mtshungs shing zab mo la bzod pa dang ldan la bsdu ba'i dngos po bzhi po la yang brtson par 'gyur ro/_/dge ba'i chos la gnas nas/_sems can gyi 'khor gyi lus la snying po blangs te/_dngos po gsum yongs su dag pa'i byang 
[\[275b.6\]]chub kyi spyod pa nyams 'og tu chud par 'gyur ro/_/ting nge 'dzin rin po che'i rgyal mtshan yang thob par 'gyur te/_ting nge 'dzin des ting nge 'dzin thams cad la rnam par spyod pa'i shes pa la yang mkhas par 'gyur ro/_/'chi ba'i dus kyi tshe yang sems can de dag gi mdun du sangs rgyas bcom 
[\[275b.7\]]ldan 'das dge slong gi tshogs kyis yongs su bskor zhing /_byang chub sems dpa'i tshogs kyis mdun du bdar ba 'tsho zhing gzhes la chos ston cing bzhugs pa grangs med dpag tu med pa dag kyang mthong bar 'gyur ro/_/sangs rgyas bcom ldan 'das de dag las don dang /_tshig dang 
[\[276a\]]
[\[276a.1\]]yi ger ldan pa'i chos bshad pa de lta bu yang thos par 'gyur ro/_/thams cad las khyad par du 'phags pa zang zing med pa'i dga' ba dang /_mchog tu dga' ba'i bar du thob nas/_las kyi sgrib pa mi dge ba de dag thams cad rnam par shes pa tha ma la chos dang ldan 
[\[276a.2\]]pas mgo mnyam du 'gag par 'gyur ro/_/ji ltar bsams pa bzhin du sangs rgyas kyi zhing yongs su dag par brdzus te skye bar 'gyur zhing /_sangs rgyas kyi zhing gang na sangs rgyas bcom ldan 'das dag 'tsho zhing gzhes la bzhugs te/_theg pa chen po'i gtam 'ba' zhig 
[\[276a.3\]]'chad pa'i sangs rgyas kyi zhing der sems can de dag theg pa chen po la gnas shing /_sgrib pa med pa'i ye shes dang ldan pas sems nam mkha' dang mtshungs pa'i sems can de dag dang mtshungs par 'grogs par 'gyur te/_ring por mi thogs par yon tan de dag dang ldan par 
[\[276a.4\]]'gyur ro/_/sems can de dag rang gi smon lam ma gtogs par phyin chad nyon mongs pa can snyigs ma lnga dang ldan pa'i sangs rgyas kyi zhing rnams su skye bar mi 'gyur te/_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/
[\[276a.5\]]tshangs pa da ltar dang ma 'ongs pa'i dus na/_dam pa'i chos kyi tshul 'di 'bar bar byed cing /_gzungs kyi phyag rgya'i chos kyi rnam grangs 'di 'dzin pa nas glegs bam la bris te 'chang ba'i bar gyi sems can de dag thams cad sangs rgyas bcom ldan 'das rnams kyis chos bcu po de dag 
[\[276a.6\]]gis byin gyis brlabs par 'gyur ro/_/de dag ni sangs rgyas dang byang chub sems dpa' thams cad kyis byin gyis brlabs pa ste/_nye ba'i nyon mongs pa thams cad las rnam par grol ba'i byang chub sems dpa' sems dpa' chen por 'gyur ro/_/de nas bcom ldan 'das de bzhin 
[\[276a.7\]]gshegs pa shAkya thub pas brgya byin dang /_tshangs pa dang /_'jig rten skyong ba rnams la bka' stsal pa/_kye grogs po dag sangs rgyas bcom ldan 'das gang su phyogs bcu nas 'dir byon pa de dag thams cad kyis khyed la thugs brtse ba dang /_'jig rten gyi khams 'dir phyi rol gyi dngos po rnam 
[\[276b\]]
[\[276b.1\]]par sbyangs pa dang /_sems can thams cad yongs su smin par bya ba dang /_byang chub kyi spyod pa rab tu bstan pa dang /_bdud kyi phyogs pham par bya ba dang /_chos kyi rgyal mtshan bsgreng ba dang /_sangs rgyas kyi bya ba ma lus par bstan pa dang /_dkon mchog gsum gyi rigs rgyun mi 'chad par bya ba 
[\[276b.2\]]dang /_nad thams cad rab tu zhi bar bya ba dang /_ma rungs pa thams cad bzlog pa dang /_'jig pa thams cad las bsrung ba dang /_lta ba ngan pa thams cad spang ba dang /_byang chub kyi lam la gzud pa dang /_de bzhin gshegs pa'i stobs bcu yongs su rdzogs par bya ba dang /_las dang nyon mongs 
[\[276b.3\]]pa thams cad zad par bya ba'i phyir ngo mtshar zhing rmad du byung ba sngon ma thos pa gzungs kyi tshig zab mo rab tu dbye ba la 'jug pa'i chos kyi rnam grangs 'di lta bu 'di bshad de/_des chags pa med pa'i gzungs la spobs pa dang /_ye shes nam mkha' dang mtshungs pa la gzud pa dang /_tshul gcig 
[\[276b.4\]]ba'i thams cad mkhyen pa'i ye shes thob par bya ba'i phyir/_khyim dang /_grong dang /_grong rdal dang /_grong khyer dang /_yul bsrung ba nas gling bzhi bsrung ba dang /_lha dang /_klu dang /_mi dang /_mi ma yin pa bsrung ba dang /_'bru dang /_sman dang /_lo ma dang /_me tog dang /_'bras bu dang /_lo tog rnams 
[\[276b.5\]]bsrung ba dang /_chos smra ba dang /_chos nyan pa'i bar dag bsrung bar 'gyur ro/_/grogs po dag sangs rgyas kyi zhing 'dir sangs rgyas bcom ldan 'das rnams kyis chos kyi rnam grangs 'di las dngos po re re yang snying rje chen po la 'jug pa'i ye shes kyi rgyu 'thun pa rnam pa bcus byin gyis brlabs 
[\[276b.6\]]so/_/grogs po dag dge ba'i chos thams cad byin gyis brlabs pa'i phyir sangs rgyas dang byang chub sems dpa' thams cad kyis sangs rgyas kyi zhing ma lus pa yongs su spyod do/_/sangs rgyas kyi zhing 'di ni sangs rgyas kyi zhing du skyes pa thams cad kyi mchod rten du gyur pa/_bla ma'i gnas ston par kun gyis 
[\[276b.7\]]bkur ba phyag bya ba'i gnas su gyur pa ste/_'di ltar mtshams med pa lnga byed pa mi dge ba'i rtsa ba dang ldan pa dag kyang las kyi sgrib pa yid du mi 'ong ba'i 'bras bu de dag ma lus par yongs su byang bar 'gyur ro/_/de dag thams cad las kyi sgrib pa spangs nas dge ba'i chos rnams la gnas par 'gyur te/_
[\[277a\]]
[\[277a.1\]]grogs po dag de lta bu ni/_sangs rgyas bcom ldan 'das rnams kyi skyes bu'i mthu chen po'o/_/grogs po dag khyed kyis sangs rgyas kyi zhing 'dir bsti stang du byas te/_dam pa'i chos 'di gzung bar bya/_bsrung bar bya'o/_/dam pa'i chos 
[\[277a.2\]]'di 'dzin pa'i gang zag khyim na gnas pa dang /_rab tu byung ba dang /_chos la nan tan byed pa rnams kyang bsrung bar bya'o/_/de ltar na khyed la phan pa dang bde bar 'gyur ro/_/de nas bcom ldan 'das de bzhin gshegs pa me tog gi rgyal mtshan gyis de'i tshe 
[\[277a.3\]]chos kyi rnam grangs 'di'i yon tan dang /_phan yon rab tu rdzogs par bya ba'i phyir 'di skad ces bka' stsal to/_/gang gis zhing kun gser gyis rab tu bkang nas ni/_/skyob pa mgon po dag la mchod pa phul ba bas/_/gang zhig dam pa mchog gi mdo 'di 
[\[277a.4\]]'dzin byed na/_/'jigs med des ni bsod nams dpag tu med pa 'thob/_/de nas de bzhin gshegs pa rin chen gdugs kyi dpal gyis kyang 'di skad ces bka' stsal to/_/brgya tshad pa yi gser rnams las/_/gang gA'i klung gi bye ma snyed/_/khyu mchog thub la 
[\[277a.5\]]phul bas ni/_/mdo 'di'i bsod nams mtshungs mi thob/_/de nas de bzhin gshegs pa ri bo brtsegs kyis kyang 'di skad ces bka' stsal to/_/me tog tshogs kyi gdugs mchog sprin rnams kyis ni nam mkha' khebs byas te/_/gang gis mchod phyir dga' mgu'i yid kyis 
[\[277a.6\]]sangs rgyas rnams la phul ba bas/_/gang zhig phyin chad zad 'gyur 'jigs ldan dus na mdo 'di 'dzin byed na/_/de yi bsod nams tshad dag sems can kun gyis brjod par mi nus so/_/de nas bcom ldan 'das de bzhin gshegs pa shAkya thub pas kyang 'di skad ces bka' stsal to/_/
[\[277a.7\]]thub pa'i spyan sngar mar me'i snying po dri zhim til gyis byugs pa ri rab tsam/_/mar me bus pa 'dzum pa'i bzhin gyis gus par bskal pa bye bar bzung ba bas/_/gang gzhan la la bsod nams 'dod pa bsgribs pa srab par smon pa de dag gis/_/zad pa'i dus tshe 'khor du mdo sde'i gtam byas pa ni 
[\[277b\]]
[\[277b.1\]]bsod nams khyad par 'phags/_/de nas de bzhin gshegs pa mi 'khrugs pas kyang 'di skad ces bka' stsal to/_/blo gros 'chang ba gang gis bzod pa bsgom zhing rtag tu brtson 'grus rtsom/_/rtag tu bsam gtan gzhol zhing mnyam gzhag lus kyis shes rab spel ba babs/_/zad pa'i dus 
[\[277b.2\]]ngan tshe na gang zhig dam chos phyag rgya 'di 'dzin pa/_/de yi bzod dang brtson 'grus 'di ni mtshungs med shes rab gzhal du med/_/de nas de bzhin gshegs pa ting nge 'dzin rdul dang bral ba'i stobs kyis rnam par gnon pas kyang 'di skad ces bka' stsal to/_/gang gis mdo 'di bshad nas 
[\[277b.3\]]bzung dang mngon par bris pa dang /_/gzhan dag 'dzin bcug gus par rtag tu klog pa dang /_/bdug pa me tog phreng ba gos mchog rnams kyis mchod/_/bsod nams gang thob de ni brjod par mi nus so/_/de nas sangs rgyas bcom ldan 'das tshad med grangs med pa de dag 
[\[277b.4\]]gis/_mdo sde 'di'i bsngags pa dang /_yon tan dang /_phan yon dpag tu med par brjod nas/_brgya byin dang /_tshangs pa dang /_'jig rten skyong ba de dag la bos te/_'di skad ces bka' stsal to/_/kye grogs po dag las kyi sgrib pa dang /_nyon mongs 
[\[277b.5\]]pa thams cad byang bar byed pa/_phyi ma'i dus na gang thos pa tsam gyis kyang /_sems can rnams kyi las kyi sgrib pa dang /_nyon mongs pa thams cad zad par 'gyur ba'i chos kyi rnam grangs 'di zung shig_/bcom ldan 'das kyis de skad ces bka' stsal nas/_/thams cad dang ldan 
[\[277b.6\]]pa'i 'khor dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'dus pa chen po rin po che tog gi gzungs las/_mthar phyin pa'i le'u ste/_bcu gsum pa'o//_//'phags pa 'dus pa 
[\[277b.7\]]chen po rin po che tog gi gzungs zhes bya ba theg pa chen po'i mdo rdzogs so//_//rgya gar gyi mkhan po shI len+d+ra bo d+hi dang /_zhu chen gyi lo ts+tsha ba ban+de ye shes sdes zhus te/_skad gsar chad kyis kyang bcos nas gtan la phab pa//_//
[\[278a\]]
[\[278a.1\]{D139}]@##/_/rgya gar skad du/_Ar+ya badzra maN+Da nA ma d+hA ra NI ma hA yA na sU tra/_bod skad du/_'phags pa rdo rje'i snying po'i gzungs zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus 
[\[278a.2\]]gcig na/_bcom ldan 'das gangs kyi ri dang nye ba sna tshogs kyi grong gi rtswa'i spyil po na/_dge slong stong du tshang ba'i dge slong gi dge 'dun chen po dang /_thabs cig tu bzhugs te/_de nas bcom ldan 'das bsod snyoms kyi zan phyis len pa spangs te/_rtswa'i spyil por skyil mo krung 
[\[278a.3\]]bcas nas sku drang por bsrang ste/_dran pa mngon du bzhag nas bzhugs so/_/de nas de'i tshe bcom ldan 'das chos thams cad la mnyam pa nyid du gnas pa zhes bya ba'i ting nge 'dzin la snyoms par zhugs so/_/bcom ldan 'das snyoms par zhugs ma thag tu dge slong 
[\[278a.4\]]gi dge 'dun thams cad kyis bcom ldan 'das da ltar ga la bzhugs pa'i sku ma mthong ngo /_/de nas sangs rgyas kyi mthus lha rnams kyi dbang po brgya byin dang /_mi mjed kyi bdag po tshangs pa dang /_gnas gtsang ma'i ris kyi lha'i bu sum khri nyis stong bcom ldan 'das ga 
[\[278a.5\]]la ba der dong ngo /_/de nas lha rnams kyi dbang po brgya byin dang /_mi mjed kyi bdag po tshangs pa 'di snyam du/_bcom ldan 'das da ltar gang na bzhugs snyam du sems pa dang /_bcom ldan 'das rtswa'i spyil po'i nang na ting nge 'dzin la snyoms par zhugs pa de dag gis mthong ngo /_/
[\[278a.6\]]mthong nas bcom ldan 'das ga la ba der dong ste/_bcom ldan 'das kyi spyan sngar cang mi smra bar skyil mo krung bcas te 'khod do/_/gnas gtsang ma'i ris kyi lha'i bu rnams kyang cang mi smra bar bcom ldan 'das kyi spyan snga de nyid du skyil mo krung bcas te 'khod do/_/de nas de'i tshe 
[\[278a.7\]]bcom ldan 'das kyis 'di lta bu'i rdzu 'phrul mngon par 'du mdzad pa mngon par mdzad do/_/ji lta bu'i rdzu 'phrul mngon par 'du mdzad pa mngon par mdzad pas/_stong gsum gyi stong chen po'i 'jig rten gyi khams na/_byang chub sems dpa'i theg pa pa'i gang zag theg pa la gsar du 
[\[278b\]]
[\[278b.1\]]yang dag par zhugs pa'am/_theg pa la yang dag par zhugs nas ring du lon pa'am/_phyir mi ldog pa'am/_skye ba gcig gis thogs pa yang rung ste/_ji snyed 'khod pa de dag thams cad sna tshogs kyi grong ga la ba dang /_rtswa'i spyil po ga la ba der dong ste phyin pa dang /_sangs rgyas kyi 
[\[278b.2\]]mthus mi gang tsam gyi bar snang la skyil mo krung bcas te 'khod do/_/de nas de'i tshe 'jam dpal gzhon nur gyur pas/_sems can thams cad kyi sems mgu bar byed pa zhes bya ba'i ting nge 'dzin la snyoms par zhugs so/_/de nas 'jam dpal gzhon nur gyur pa ting nge 
[\[278b.3\]]'dzin 'di la snyoms par zhugs ma thag tu 'khor de dag thams cad sems rab tu dga' ba dang /_sems mgu ba dang /_sems rangs pa dang /_sems shin tu tshim pa skyes so/_/de nas de'i tshe byang chub sems dpa' byams pas chos thams cad rab tu zhi ba zhes bya ba'i ting nge 
[\[278b.4\]]'dzin la snyoms par zhugs so/_/byang chub sems dpa' byams pa ting nge 'dzin de la snyoms par zhugs ma thag tu 'khor de dag thams cad kyi dbang po rnams rab tu zhi bar gnas so/_/de nas byang chub sems dpa' rin po che'i tog ces bya ba/_/byang chub sems dpa' drug khri 
[\[278b.5\]]nyis stong dang /_lhan cig tu sna tshogs kyi grong ga la ba dang /_rtswa'i spyil po ga la ba der song ste/_phyin ma thag tu bdag nyid steng gi nam mkha' bar snang la 'dug pa snyam du shes te/_de steng gi nam mkha' de nyid la skyil mo krung bcas te 'dug go/_/de nas de'i tshe byang chub sems 
[\[278b.6\]]dpa' rin po che'i tog bkod pa chen po zhes bya ba'i ting nge 'dzin la snyoms par zhugs so/_/byang chub sems dpa' rin po che'i tog ting nge 'dzin de la snyoms par zhugs ma thag tu de nas bar snang thams cad me tog ud pa la dang /_pad ma dang /_ku mu da dang /_pad ma dkar pos kun tu 
[\[278b.7\]]khebs nas/_nyi ma dang /_zla ba rnams kyi 'od kyang mi snang bar gyur to/_/de nas byang chub sems dpa' 'phags pa spyan ras gzigs dbang phyug_/byang chub sems dpa' drug khri nyis stong dang lhan cig tu steng gi nam mkha' las sna tshogs kyi grong khyer ga la ba dang /_bcom ldan 'das 
[\[279a\]]
[\[279a.1\]]ga la ba der song ste phyin ma thag tu byang chub sems dpa' spyan ras gzigs dbang phyug sa la 'dug ma nus nas/_de byang chub sems dpa' lhag ma de dag dang /_lhan cig tu steng gi bar snang nam mkha' la skyil mo krung bcas te 'dug go/_/'dug ma thag tu de'i tshe 
[\[279a.2\]]byang chub sems dpa' spyan ras gzigs dbang phyug sems can thams cad kyi nyon mongs pa 'joms pa zhes bya ba'i ting nge 'dzin la snyoms par zhugs so/_/byang chub sems dpa' spyan ras gzigs dbang phyug_/ting nge 'dzin de la snyoms par zhugs ma thag tu de nas 
[\[279a.3\]]'khor de dag thams cad kyi 'dod chags dang /_zhe sdang dang /_gti mug dang /_nyon mongs pa thams cad rab tu zhi bar gyur to/_/de nas de'i tshe bcom ldan 'das steng gi bar snang la 'phags nas 'dzum pa mdzad do/_/de nas bcom ldan 'das kyi zhal gyi sgo nas 'od zer kha 
[\[279a.4\]]dog du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung ngo /_/de nas de'i tshe 'jam dpal gzhon nur gyur pas steng gi bar snang la gos phrag pa gcig tu bgos te/_pus mo g.yas pa'i 
[\[279a.5\]]lha nga bar snang de nyid la btsugs nas/_bcom ldan 'das ga la ba de logs su thar mo sbyar ba btud nas/_bcom ldan 'das la 'di skad ces gsol to/_/bcom ldan 'das 'dzum pa mdzad pa'i rgyu ni gang lags/_rkyen ni gang lags/_bcom ldan 'das kyis bka' stsal 
[\[279a.6\]]pa/_'jam dpal bar snang 'dir sangs rgyas khri rnams kyis byang chub sems dpa' rnams la rdo rje'i snying po'i gzungs zhes bya ba bshad de/_yang dag par rab tu bstan to/_/'jam dpal gyis gsol pa/_bcom ldan 'das kyis da yang byang chub sems dpa' 'di rnams la 
[\[279a.7\]]rdo rje'i snying po'i gzungs bshad du gsol/_bcom ldan 'das kyis bka' stsal pa/_'jam dpal chog go/_/rdo rje'i snying po'i gzungs la byang chub kyang med/_sangs rgyas kyi chos rnams kyang med na/_byang chub sems dpa' 'di dag ni byang chub mngon par rdzogs par 'tshang rgya 
[\[279b\]]
[\[279b.1\]]bar 'dod do/_/rdo rje'i snying po'i gzungs la 'khor ba yang med/_mya ngan las 'das pa yang med na/_byang chub sems dpa' 'di dag ni yongs su mya ngan las 'da' bar 'dod do/_/rdo rje'i snying po'i gzungs la dge ba yang med/_mi dge ba yang med na/_byang chub sems dpa' 
[\[279b.2\]]'di dag ni mi dge ba spong bar 'dod do/_/rdo rje'i snying po'i gzungs la pha rol yang med/_tshu rol yang med na/_'di dag ni pha rol tu 'gro bar 'dod do/_/rdo rje'i snying po'i gzungs la zhing yang med/_zhing yongs su grub pa yang med na/_'di dag ni zhing yongs su bsgrub par 
[\[279b.3\]]'dod do/_/rdo rje'i snying po'i gzungs la bdud kyang med/_bdud du gdags pa yang med na/_'di dag ni bdud 'dul bar 'dod do/_/rdo rje'i snying po'i gzungs la nyan thos kyang med/_nyan thos su gdags pa yang med na/_'di dag ni nyan thos kyi chos las 'da' bar 'dod do/_/
[\[279b.4\]]rdo rje'i snying po'i gzungs la rang sangs rgyas kyang med de/_rang sangs rgyas su gdags pa yang med na/_'di dag ni rang sangs rgyas kyi chos las 'da' bar 'dod do/_/rdo rje'i snying po'i gzungs la sems can yang med/_sems can du gdags pa yang med na/_'di dag ni 
[\[279b.5\]]sems can rnams yongs su mya ngan las bzla bar 'dod do/_/rdo rje'i snying po'i gzungs la don kyang med/_don ma yin pa yang med na/_'di dag ni don byed par 'dod do/_/rdo rje'i snying po'i gzungs la 'dod chags kyang med/_'dod chags su gdags pa yang med na/_'di dag 
[\[279b.6\]]ni 'dod chags spong bar 'dod do/_/rdo rje'i snying po'i gzungs la zhe sdang yang med/_zhe sdang du gdags pa yang med na/_'di dag ni zhe sdang spong bar 'dod do/_/rdo rje'i snying po'i gzungs la gti mug kyang med/_gti mug tu gdags pa yang med na/_'di dag ni gti mug spong bar 
[\[279b.7\]]'dod do/_/rdo rje'i snying po'i gzungs la shes pa yang med/_mi shes pa yang med na/_'di dag ni shes pa mngon sum du byed par 'dod do/_/rdo rje'i snying po'i gzungs la kun nas nyon mongs pa yang med/_kun nas nyon mongs par gdags pa yang med na/_'di dag ni kun nas nyon 
[\[280a\]]
[\[280a.1\]]mongs pa spong bar 'dod do/_/rdo rje'i snying po'i gzungs la rnam par byang ba yang med/_rnam par byang bar gdags pa yang med/_'dul ba yang med/_'dul ba ma yin pa yang med/_byams pa yang med/_snying rje yang med/_dga' ba yang med/_btang 
[\[280a.2\]]snyoms kyang med/_sbyin pa yang med/_ser sna yang med/_tshul khrims kyang med/_'chal ba'i tshul khrims kyang med/_bzod pa yang med/_gnod sems kyang med/_brtson 'grus kyang med/_le lo yang med/_bsam gtan yang med/_rnam par g.yeng ba yang med/_
[\[280a.3\]]shes rab kyang med/_'chal ba'i shes rab kyang med/_ltung ba yang med/_mi ltung ba yang med/_nyan thos kyang med/_rang sangs rgyas kyang med/_de bzhin gshegs pa yang med/_chos kyang med/_chos ma yin pa yang med/_zab mo ma yin pa yang med/_sla ba 
[\[280a.4\]]yang med/_shes pa yang med/_mi shes pa yang med/_thob pa yang med/_mngon par rtogs pa yang med/_'khor ba yang med/_mya ngan las 'das pa yang med/_dran pa nye bar gzhag pa rnams kyang med/_yang dag par spong ba rnams kyang med/_rdzu 'phrul gyi rkang 
[\[280a.5\]]pa rnams kyang med/_dbang po rnams kyang med/_stobs rnams kyang med/_byang chub kyi yan lag rnams kyang med/_lam yang med do/_/'jam dpal rdo rje'i snying po'i gzungs thob par 'dod pa'i byang chub sems dpas so so'i skye bo'i chos rnams la gnas par mi bya'o/_/
[\[280a.6\]]so so'i skye bo'i chos rnams gzung bar mi bya/_dor bar mi bya/_rnam par bsgrub par mi bya/_'da' bar mi bya/_'pho bar mi bya/_btang snyoms su gnas par mi bya/_bsam par mi bya/_mngon par 'byung bar mi bya/_le lor mi bya/_chags par mi bya/_mi chags par 
[\[280a.7\]]mi bya/_yongs su yi chad par mi bya/_reg par mi bya'o/_/so so skye bo'i chos rnams la kun nas nyon mongs par 'du shes bskyed par mi bya/_sbyin par 'du shes bskyed par mi bya/_btang bar 'du shes bskyed par mi bya'o/_/so so skye bo'i chos rnams kyang sangs rgyas kyi 
[\[280b\]]
[\[280b.1\]]chos su ma gtogs par blta bar mi bya/_sangs rgyas kyi chos rnams so so skye bo'i chos rnams dang sbyar bar mi bya/_so so skye bo'i chos rnams dang sangs rgyas kyi chos rnams sbyar bar mi bya/_so so skye bo'i chos rnams dmigs par mi bya/_nyan thos kyi chos rnams dang /_rang 
[\[280b.2\]]sangs rgyas kyi chos rnams sbyar bar mi bya'o/_/sangs rgyas kyi chos rnams kyang gzung bar mi bya/_so so skye bo'i chos rnams kyang dor bar mi bya/_so so skye bo'i chos rnams bsrung bar bya/_sangs rgyas kyi zhing yongs su dag pa la yang gnas par mi bya ste/_smon lam 
[\[280b.3\]]yang mi gtong ngo /_/de ci'i phyir zhe na/_'jam dpal rdo rje'i snying po'i gzungs ni rnam par mi rtog pa ste/_'dod chags su yang dag par 'du ba/_zhe sdang du yang dag par 'du ba/_gti mug tu yang dag par 'du ba/_bud med du yang dag par 'du ba/_skyes par yang dag par 
[\[280b.4\]]'du ba/_lhar yang dag par 'du ba/_klur yang dag par 'du ba/_gnod sbyin du yang dag par 'du ba/_dri zar yang dag par 'du ba/_lha ma yin du yang dag par 'du ba/_nam mkha' lding du yang dag par 'du ba/_lto 'phye chen por yang dag par 'du ba/_sangs rgyas su yang dag 
[\[280b.5\]]par 'du ba/_chos su yang dag par 'du ba/_dge 'dun du yang dag par 'du ba/_nyan thos su yang dag par 'du ba/_rang sangs rgyas su yang dag par 'du ba/_sems can dmyal bar yang dag par 'du ba/_dud 'gro'i skye gnas su yang dag par 'du ba/_gshin rje'i 
[\[280b.6\]]'jig rten du yang dag par 'du ba/_ngan par yang dag par 'du ba/_bzang por yang dag par 'du ba/_sar yang dag par 'du ba/_chur yang dag par 'du ba/_mer yang dag par 'du ba/_rlung du yang dag par 'du ba/_mig tu yang dag par 'du ba/_rna bar yang dag par 'du ba/_
[\[280b.7\]]snar yang dag par 'du ba/_lcer yang dag par 'du ba/_lus su yang dag par 'du ba/_yid du yang dag par 'du ba ste/_'jam dpal rdo rje'i snying po'i gzungs ni chos thams cad du yang dag par 'du ba'o/_/'jam dpal 'di lta ste/_dper na shar phyogs kyi nam mkha'i khams 
[\[281a\]]
[\[281a.1\]]gang yin pa dang /_lho phyogs kyi gang yin pa dang /_nub phyogs kyi gang yin pa dang /_byang phyogs kyi gang yin pa dang /_'og gi gang yin pa dang /_steng gi nam mkha'i khams gang yin pa de dag thams cad nam mkha'i khams su yang dag par 'du bar 'gyur ba de 
[\[281a.2\]]bzhin du 'jam dpal rdo rje'i snying po'i gzungs 'di yang chos thams cad du yang dag par 'du bar 'gyur ro/_/de skad ces bka' stsal pa dang /_'jam dpal gzhon nur gyur pas/_bcom ldan 'das la 'di skad ces gsol to/_/bcom ldan 'das ji ltar na 'dod chags 
[\[281a.3\]]gzungs kyi gzhi lags/_bcom ldan 'das kyis bka' stsal pa/_'jam dpal 'dod chags 'dod chags zhes bya ba ni shar phyogs nas 'ongs te sems can rnams la kun nas nyon mongs par byed pa ma yin/_lho phyogs nas ma yin/_nub phyogs nas ma yin/_byang 
[\[281a.4\]]phyogs nas ma yin/_'og nas ma yin/_steng gi phyogs nas ma 'ongs te/_sems can rnams la kun nas nyon mongs par byed pa ma yin no/_/nang nas skyes te/_sems can rnams la kun nas nyon mongs par byed pa ma yin/_phyi rol nas kyang ma yin no/_/'jam 
[\[281a.5\]]dpal gal te 'dod chags nang nas langs te sems can rnams la kun nas nyon mongs par byed na ni/_de'i phyir sems can rnams kun nas nyon mongs pa can nyid du 'gyur te/_phyis kyang chos mngon par rtogs par mi 'gyur ro/_/'jam dpal chos ni mi 'ong /_mi 'gro_/
[\[281a.6\]]nang na mi 'dug_/phyi rol na yang mi 'dug_/gnyis ka med par yang mi 'dug ste/_de la bgrang ba gang yang med de/_des na 'dod chags ni gzungs kyi gzhi zhes bya'o/_/zhe sdang ni gzungs kyi gzhi'o/_/'jam dpal gyis gsol pa/_bcom ldan 'das ji ltar na zhe 
[\[281a.7\]]sdang gzungs kyi gzhi lags/_bcom ldan 'das kyis bka' stsal pa/_'jam dpal zhe sdang ni ca co bton pa las 'byung ste/_ca co bton pa de ni 'das pa yang ma yin/_ma 'ongs pa yang ma yin/_da ltar byung ba yang ma yin no/_/'jam dpal gal te 'das pa las chos 
[\[281b\]]
[\[281b.1\]]rnams byung du zin na rtag par 'gyur ro/_/'jam dpal ma 'ongs pa'i rkyen rnams las kyang zhe sdang 'byung ba med do/_/da ltar gyi rkyen kyang 'dug pa med cing ma 'gags pa'o/_/'jam dpal chos gang 'das pa las ma byung /_ma 'ongs pa las kyang ma yin/_da ltar gyi las 
[\[281b.2\]]kyang ma yin pa de ni dus gsum yongs su dag pa'i gzungs kyi gzhi zhes bya'o/_/'jam dpal gti mug ni gzungs kyi gzhi'o/_/gsol pa/_bcom ldan 'das ji ltar na gti mug gzungs kyi gzhi lags/_bcom ldan 'das kyis bka' stsal pa/_'jam dpal 
[\[281b.3\]]gti mug ni ma rig pa las byung ste/_ma rig pa de yang sa'i khams dang ma 'dres/_chu'i khams dang ma yin/_me'i khams dang ma yin/_rlung gi khams dang ma yin/_nam mkha'i khams dang ma yin/_rnam par shes pa'i khams dang ma 'dres pa'o/_/'jam 
[\[281b.4\]]dpal ma 'dres pa'i chos ni kun nas nyon mongs pa can du mi 'gyur zhing rnam par byang bar mi 'gyur ro/_/'jam dpal gal te ma 'dres pa'i chos de kun nas nyon mongs pa can du 'gyur ba'am/_rnam par byang bar 'gyur du zin na/_nam mkha' yang kun nas nyon mongs pa can 
[\[281b.5\]]du 'gyur zhing rnam par byang bar 'gyur ro/_/de ci'i phyir zhe na/_'jam dpal nam mkha' ni chos gang dang yang ma 'dres pa ste/_'jam dpal gang ma rig pa dang ma 'dres pa/_mi 'pho ba/_'dul ba ma yin pa/_yod pa ma yin pa/_ma byung ba/_dngos po med pa/_mi mthong 
[\[281b.6\]]ba/_mi snang ba/_gzung du med pa/_ma bcings pa/_ma grol ba/_tshad med pa/_ya ma brla/_gsob/_gsog stong pa ni kun nas nyon mongs pa zhe'am/_rnam par byang ba zhes brjod par bya'am/_gsol pa/_bcom ldan 'das de ni ma lags so/_/bka' stsal pa/_
[\[281b.7\]]'jam dpal ma rig pa ma rig pa zhes de bzhin gshegs pas bstan pa de'i thog ma med do/_/rtag tu gcig pa nyid kyang med do/_/thog ma'i mtha' yang med/_tha ma'i mtha' yang med/_da ltar byung ba yang med de/_des na ma rig pa zhes bya'o/_/'jam dpal chos gang med 
[\[282a\]]
[\[282a.1\]]cing mi rnyed/_rnam par mi rig_/mi snang /_mi chags/_rnam par mi chags/_zhe mi sdang /_gti mi mug pa ste/_chos gang la yang kun nas nyon mongs pa'am/_rnam par byang ba'am/_sgrib pa'i bya ba byed dam/_gsol pa bcom ldan 'das de ni ma lags so/_/
[\[282a.2\]]bde bar gshegs pa de ni ma lags so/_/bcom ldan 'das gal te de ni ma rig pa'i chos gang la yang kun nas nyon mongs pa'am/_rnam par byang ba'am/_sgrib pa'i bgyi ba mi bgyid na/_ji ltar na bcom ldan 'das kyis ma rig pa kun nas nyon mongs pa zhes bka' stsal/_bcom 
[\[282a.3\]]ldan 'das kyis bka' stsal pa/_'jam dpal 'di lta ste dper na/_gtsub shing dang gtsub stan la yang brten/_mi'i lag pas gtsubs pa la yang brten nas du ba 'byung zhing me mngon par 'grub ste/_me de yang gtsub shing la yang mi gnas/_gtsub stan la yang mi gnas/_
[\[282a.4\]]mi'i lag pas gtsubs pa la yang mi gnas so/_/'jam dpal de bzhin du skyes bu gang zag rmongs pa la 'dod chags dang /_zhe sdang dang /_gti mug gis yongs su gdung ba'i me 'byung ste/_yongs su gdung ba de yang nang na yang mi gnas/_phyi rol na yang mi gnas/_
[\[282a.5\]]gnyi ga med par yang mi gnas mod kyi/_'jam dpal 'on kyang gti mug ces bya'o/_/de ci'i phyir zhe na/_'jam dpal chos thams cad ni shin tu grol ba yin pa'i phyir te/_chos gang shin tu grol ba de ni gzungs kyi gzhi zhes bya'o/_/de nas bcom ldan 'das la 'jam 
[\[282a.6\]]dpal gzhon nur gyur pas 'di skad ces gsol to/_/bcom ldan 'das byang chub sems dpa' chos kyi sgo gang dang ldan na/_thams cad kyi rjes su song ba'i gzungs thob par 'gyur ba'i chos kyi sgo 'ga' mchis lags sam/_bcom ldan 'das kyis bka' stsal pa/_
[\[282a.7\]]'jam dpal byang chub sems dpa' chos kyi sgo gang dang ldan na/_thams cad kyi rjes su song ba'i gzungs thob pa'i chos kyi sgo yod de/_yi ge gcig las yi ge 'bum du bshad kyang yi ge de'i mtha' mi rtogs te/_chos kyi sgo gang dang gang gis bshad pa'i chos kyi sgo de dang 
[\[282b\]]
[\[282b.1\]]de las chos kyi sgo mtha' yas pa dag snang bar 'gyur zhing spobs pa yang thogs pa med do/_/de spobs pa yang thogs pa med pa'i phyir chos kyi sgo thams cad brjod do/_/chos kyi sgo'i tshig gcig la chos kyi sgo'i tshig thams cad rjes su 'jug par byed do/_/chos kyi sgo'i tshig 
[\[282b.2\]]thams cad la chos kyi sgo'i tshig gcig rjes su 'jug par byed do/_/'jam dpal gyis gsol pa/_bcom ldan 'das chos kyi sgo de ji lta bu zhig lags/_bcom ldan 'das kyis bka' stsal pa/_'jam dpal chos thams cad ni lha'i sgo ste/_'di ni gzungs kyi gzhi'o/_/
[\[282b.3\]]gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni 'dul ba'i sa la gnas pa ste/_de ni lha lta bur 'jug pa'i gzungs kyi gzhi'o/_/'jam dpal chos thams cad ni klu'i sgo ste/_'di ni gzungs 
[\[282b.4\]]kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni ming med pa/_yi ge yongs su chad pa/_yi ge med pa/_yi ges yongs su brjod pa ste/_de ni klu lta bur 'jug pa'i gzungs kyi 
[\[282b.5\]]gzhi'o/_/'jam dpal chos thams cad ni gnod sbyin gyi sgo ste/_'di ni gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni ma skyes pa'i phyir mi zad pa'i rnam par zhugs 
[\[282b.6\]]pa'i sgo ste/_de ni gnod sbyin lta bur 'jug pa'i gzungs kyi gzhi'o/_/'jam dpal chos thams cad ni dri za'i sgo ste/_de ni gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad 
[\[282b.7\]]ni tshad med/_grangs med/_dpag tu med/_nam mkha' dang mnyam pa'i phyir bgrang ba las 'das pa ste/_de ni dri za lta bur 'jug pa'i gzungs kyi gzhi'o/_/'jam dpal chos thams cad ni lha ma yin gyi sgo ste/_'di ni gzungs kyi gzhi'o/_/gsol pa/_bcom ldan 'das 
[\[283a\]]
[\[283a.1\]]ji ltar na de gzungs kyi gzhi lags/_bka' stsal pa/_'jam dpal chos thams cad ni med pa'i sgo ste/_ming du rig par bya ba ma yin/_gzugs su rig par bya ba ma yin/_sgrar rig par bya ba ma yin/_drir rig par bya ba ma yin/_ror rig par bya ba ma yin/_
[\[283a.2\]]reg par rig par bya ba ma yin/_yid du rig par bya ba ma yin/_sangs rgyas su rig par bya ba ma yin/_chos su rig par bya ba ma yin/_dge 'dun du rig par bya ba ma yin/_nyan thos su rig par bya ba ma yin/_rang sangs rgyas su rig par bya ba ma yin/_so so skye 
[\[283a.3\]]bor rig par bya ba ma yin zhing /_'jam dpal chos thams cad ni shin tu kun nas ma skyes pa'i tshul gyis rig par bya ba ma yin pa ste/_de ni lha ma yin lta bur 'jug pa'i gzungs kyi gzhi'o/_/'jam dpal chos thams cad ni nam mkha' lding gi sgo ste/_'di ni gzungs 
[\[283a.4\]]kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni 'ong ba med cing 'gro ba med pa ste/_mi rgyug pa/_rnam par mi rgyug pa/_mi 'bros pa/_mi 'gro ba/_mi 'ong ba/_mi 'pho ba/_mi 
[\[283a.5\]]skye ba/_mi rten pa/_mi gnas pa/_mi chags pa/_mi 'ching ba/_zhe mi sdang ba/_gti mi mug pa/_mi 'grol ba/_mi gnas pa/_rab tu mi gnas pa ste/_'jam dpal nam mkha' la chags pa med pa'i phyir/_chos thams cad ni gnas pa med pa'i sgo ste/_de ni 
[\[283a.6\]]nam mkha' lding lta bur 'jug pa'i gzungs kyi gzhi'o/_/'jam dpal chos thams cad ni mi'am ci'i sgo sgo ste/_'di ni gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni byed 
[\[283a.7\]]pa po las log pa ste/_ma byas pa/_mi 'gyur ba/_byed pa po kun tu bsal na mi rnyed pa ste/_'jam dpal de ni mi 'am ci lta bu'i sgor 'jug pa'i gzungs kyi gzhi'o/_/'jam dpal chos thams cad ni lto 'phye chen po'i sgo ste/_'di ni gzungs kyi gzhi'o/_/gsol pa/_
[\[283b\]]
[\[283b.1\]]bcom ldan 'das ji ltar na de gzungs kyi gzhi lags/_bka' stsal pa/_'jam dpal chos thams cad ni dri ma dang bral zhing shin tu 'od gsal ba ste/_sems can thams cad kyis kun nas nyon mongs pa can du bya ba'am/_rnam par byang bar byar mi nus pa de ni rnam par dag pa'i 
[\[283b.2\]]gzungs kyi gzhi'o/_/de ci'i phyir zhe na/_'jam dpal chos thams cad rang bzhin gyis ma skyes pa'i phyir gtan du yongs su mya ngan las 'das pa ste/_de ni lto 'phye chen po lta bur 'jug pa'i gzungs kyi gzhi'o/_/'jam dpal chos thams cad ni bud med kyi sgo ste/_'di ni 
[\[283b.3\]]gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal 'di lta ste/_chos thams cad ni dngos po med pa'i phyir mi bden pa/_skyes pa'i dbang po dang /_bud med kyi dbang po dang bral ba ste/_de ni bud 
[\[283b.4\]]med lta bur 'jug pa'i gzungs kyi gzhi'o/_/'jam dpal chos thams cad ni skyes pa'i sgo ste/_'di ni gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bka' stsal pa/_'jam dpal rnam pa thams cad du skyes pa nyid ni mi 
[\[283b.5\]]dmigs te/_thog ma'i mthar yang mi dmigs/_tha ma'i mthar yang mi dmigs/_da ltar byung bar yang mi dmigs so/_/'jam dpal gang dus gsum du mi dmigs pa de la skyes pa yang med/_bud med kyang med de/_gzhan du na ming gi brdas brjod par zad do/_/ming de 
[\[283b.6\]]yang dben pa ste/_gzungs kyi brdas de dag btags so/_/gzungs de yang 'byung ba chen po bzhi las gyur pa ste/_'byung ba chen po bzhi rnams kyi skye ba yang mi dmigs so/_/chos thams cad ma skyes pa'i phyir chos thams cad gtan du yongs su mya ngan las 'das pa ste/_
[\[283b.7\]]de ni skyes pa lta bur 'jug pa'i gzungs kyi gzhi'o/_/'jam dpal chos thams cad ni sems can dmyal ba'i sgo ste/_'di ni gzungs kyi gzhi'o/_/gsol pa/_bcom ldan 'das ji ltar na de gzungs kyi gzhi lags/_bcom ldan 'das kyis bka' stsal pa/_'jam 
[\[284a\]]
[\[284a.1\]]dpal sems can dmyal ba gang du yang dag par 'du bar 'gyur/_'jam dpal gyis gsol pa/_bcom ldan 'das sems can dmyal ba ni nam mkha' yang dag par 'du ba lags so/_/bcom ldan 'das kyis bka' stsal pa/_'jam dpal 
[\[284a.2\]]'di ji snyam du sems/_sems can dmyal ba rang gi rtog pa las byung ngam/_'on te ngo bo nyid las byung /_'jam dpal gyis gsol pa/_bcom ldan 'das byis pa so so skye bo rang gi rtog pas/_sems can dmyal ba dang /_dud 'gro dang /_gshin rje'i 'jig 
[\[284a.3\]]rten du rig ste/_de dag ma mchis pa la sgro btags pa'i slad du/_ngan song gsum du gnod pa tshor zhing sdug bsngal myong lags so/_/bcom ldan 'das bdag gis sems can dmyal ba ji ltar mi mthong ba de bzhin du sems can dmyal ba pa rnams mi mthong ste/_sems 
[\[284a.4\]]can dmyal ba'i sdug bsngal yang ma mchis so/_/bcom ldan 'das 'di lta ste/_dper bgyi na mi la la zhig gnyid kyis log pa'i rmi lam na bdag sems can dmyal bar ltung ba snyam du rig nas/_de de na lcags kyi bum pa rab tu khol ba/_shin tu 'bar ba 'dom du ma 
[\[284a.5\]]mchis pa'i nang na bdag bcug nas de de na sdug bsngal gyi tshor ba myong bar rab tu 'tshal te/_de yid dngangs shing yongs su gdung bar rig nas 'jigs skrag ste dngangs nas/_de slar sad pa dang /_kye ma'o sdug bsngal lo/_/kye ma sdug bsngal lo zhes cho nges 'debs 
[\[284a.6\]]na de'i mdza' bshes dang /_nye du dang /_phu nu rnams kyis khyod cis sdug bsngal zhes dris pa dang /_mi des de dag la 'di skad ces bdag ni sems can dmyal ba'i sdug bsngal ba myong ngo /_/zhes smras nas/_yang de mdza' bshes dang /_nye du dang /_phu nu rnams la gshe 
[\[284a.7\]]zhing 'tshig ste/_bdag ni sems can dmyal ba'i sdug bsngal ba myong na/_khyod kyis slar phyi phyir zhing nga la cis sdug bsngal zhes drir ci yod ces mchi la/_de nas mdza' bshes dang /_nye du dang /_phu nu de dag gis mi de la 'di skad ces/_kye ma 'jigs shig_/ma 
[\[284b\]]
[\[284b.1\]]'jigs shig_/mi khyod ni gnyid kyis log ste khyim 'di nas gar yang ma song ngo /_/zhes bgyis pa dang /_mi des slar dran pa rnyed nas bdag ni gnyid kyis log ste/_yang dag pa ma yin pa dngos po med pa de la bdag gis brtags par lta zhig ste/_dngos po ci yang med do 
[\[284b.2\]]snyam bgyid nas/_de slar yang yid bde ba rnyed na/_bcom ldan 'das ji ltar mi de gnyid kyis log pa'i rmi lam na/_ma mchis pa la sgro btags nas bdag sems can dmyal bar mchis so snyam du rig pa de bzhin du/_bcom ldan 'das byis pa so so skye bo thams cad 
[\[284b.3\]]mchis pa ma lags pa'i 'dod chags kyis kun tu dkris pas bud med kyi mtshan mar rtog go/_/de dag gis bud med kyi mtshan mar brtags nas/_bud med dang bdag lhan cig tu rtse dga' zhing dga' dgur spyod par rig ste/_de dag 'di snyam du bdag ni skyes pa/_'di ni bud med do/_/
[\[284b.4\]]'di ni bdag gi bud med do snyam nas/_de sred pa'i 'dod chags kyis kun tu dkris pa'i sems kyis de longs spyod tshol bar sems gtad do/_/de gzhi de las 'thab pa dang 'gyed pa dang /_rtsod pa skyed de/_de'i dbang po rab tu khros pas 'khon byung ngo /_/de 'du shes phyin ci 
[\[284b.5\]]log pa des gum ma thag tu bskal pa stong phrag mang por bdag sems can dmyal ba'i sdug bsngal gyi tshor ba nyams su myong ba snyam du 'tshal to/_/bcom ldan 'das 'di lta ste/_mi de la mdza' bshes dang /_nye du dang /_phu nu rnams kyis 'di skad ces ma 'jigs shig_/ma 
[\[284b.6\]]'jigs shig_/mi khyod ni gnyid kyis log ste/_khyim 'di nas gar yang ma song ngo /_/zhes mchi ba ltar/_bcom ldan 'das sangs rgyas bcom ldan 'das kyis phyin ci log bzhis rnam par myos pa'i sems can rnams la chos bstan te/_'di la bud med kyang med/_
[\[284b.7\]]skyes pa yang med/_sems can yang med/_srog kyang med/_gso ba yang med/_gang zag kyang med/_chos 'di dag thams cad ni yang dag pa ma yin pa'o/_/chos 'di dag thams cad ni med pa'o/_/chos 'di dag thams cad ni rnam par bsgrubs pa'o/_/chos 'di dag 
[\[285a\]]
[\[285a.1\]]thams cad ni brtags pa'o/_/chos 'di dag thams cad ni stong pa'o/_/chos 'di dag thams cad ni skye ba med pa'o/_/chos 'di dag thams cad ni 'gag pa med pa'o/_/chos 'di dag thams cad ni dngos po med pa'o/_/chos 'di dag thams cad ni ma 
[\[285a.2\]]'brel pa'o/_/chos 'di dag thams cad ni rmi lam lta bu'o/_/chos 'di dag thams cad ni sgyu ma lta bu'o/_/chos 'di dag thams cad ni chu zla lta bu ste/_'di la su yang mi chags mi sdang mi rmongs te/_yang dag pa ma yin pa la ma rtogs shig ces bstan pa dang /_
[\[285a.3\]]de dag gis de bzhin gshegs pa'i chos de thos nas/_chos thams cad la 'dod chags ma mchis par mthong ngo /_/chos thams cad la zhe sdang ma mchis pa dang /_gti mug ma mchis pa dang /_sgrib pa ma mchis pa dang /_chags pa ma mchis par mthong ngo /_/chos 
[\[285a.4\]]thams cad shin tu grol ba dang /_gtan tu yongs su mya ngan las 'das par mthong nas/_de dag sems nam mkha' la gnas te/_'gum pa'i dus bgyis so/_/'gum pa'i dus bgyis ma thag tu phung po'i lhag ma ma mchis pa'i mya ngan las 'das pa'i dbyings su yongs su mya 
[\[285a.5\]]ngan las 'da' ba de yang de dang 'dra ste/_bcom ldan 'das bdag gis sems can dmyal ba de ltar mthong lags so/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_legs so/_/legs so/_/'jam dpal ji ltar khyod 
[\[285a.6\]]kyis sems can dmyal ba mthong ba de bzhin du blta'o/_/ji ltar khyod rnam par mi rtog pa de bzhin du mi brtag par bya'o/_/'jam dpal sems can dmyal ba de ltar mthong na mi skye ba'i chos la bzod pa thob par 'gyur ro/_/sems can dmyal ba nges par bstan pa 
[\[285a.7\]]'di bshad pa na/_byang chub sems dpa' dgu khri nyis stong mi skye ba'i chos la bzod pa thob nas/_de dag tshig 'thun par 'di skad ces/_'di ltar sems can dmyal ba'i chos rnams las/_sangs rgyas kyi chos rnyed par rung ba ni/_sangs rgyas kyi yul 'di ngo mtshar te/_
[\[285b\]]
[\[285b.1\]]legs so/_/zhes 'dzer to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das gnyis su ma mchis pa'i sgo gang gis/_byang chub sems dpa' rnams chos thams cad sangs rgyas kyi chos su rtogs shing gnyis lta bur 
[\[285b.2\]]mi bgyid pa gnyis su ma mchis pa'i chos kyi sgo byang chub sems dpa' rnams las bstan du gsol/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de'i phyir kun nas nges par bstan pa zhes bya 
[\[285b.3\]]ba'i chos kyi sgo 'di ni chos kyi sgo gang gis/_byang chub sems dpa' rnams nyon mongs pa thams cad la/_sangs rgyas kyi chos rnams yang dag par bgro bar byed pa'o/_/'jam dpal gyis gsol pa/_bcom ldan 'das gnyis su ma mchis pa'i sgo de ji lta bu zhig lags/_
[\[285b.4\]]bcom ldan 'das kyis bka' stsal pa/_'jam dpal de'i phyir legs par rab tu nyon la yid la zung shig dang /_nyon mongs pa thams cad rab tu rnam par phye ba zhes bya ba'i gzungs kyi sgo 'di ngas khyod la bshad do/_/bcom ldan 'das de ltar 'tshal lo zhes gsol te/_
[\[285b.5\]]'jam dpal gzhon nur gyur pa bcom ldan 'das kyi ltar mnyan pa dang /_bcom ldan 'das kyis de la 'di skad ces bka' stsal to/_/'jam dpal ma rig pa ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na/_ma rig pa byang chub lags/_bka' 
[\[285b.6\]]stsal pa/_'jam dpal med pa'i phyir/_ma rig pa zhes bya'o/_/gang med pa de la skye ba med do/_/gang ma skyes pa de la kun nas nyon mongs pa med do/_/'jam dpal kun nas nyon mongs pa can ma yin pa ni byang chub ste/_rang bzhin gyis 'od gsal ba rtag tu ma skyes pa'o/_/
[\[285b.7\]]'jam dpal de bzhin gshegs pas don gyi dbang 'di gzigs nas/_ma rig pa dang byang chub gnyis su med par ston to/_/'jam dpal ngas ma rig pa 'di ma rnyed de/_de'i phyir ma rig pa zhes bstan to/_/'jam dpal de ni ma rig pa lta bur 'jug pa zhes bya ba'i gzungs 
[\[286a\]]
[\[286a.1\]]kyi sgo ste/_'jug pa gang gis spobs pa myur bar 'gyur ba/_/spobs pa rno bar 'gyur ba/_spobs pa zab mor 'gyur ba/_spobs pa ma chags par 'gyur ba/_spobs pa thogs pa med par 'gyur ba'o/_/'jam dpal 'du byed rnams ni byang chub ste/_'di ni 
[\[286a.2\]]gzungs kyi sgo'o/_/gsol pa/_bcom ldan 'das ji ltar na 'du byed rnams byang chub lags/_bka' stsal pa/_'jam dpal 'du byed rnams ni grangs med pa/_bgrang du med pa ste/_de'i phyir de dag gi tshad mi dmigs so/_/mi dge ba dang mtshungs par ldan na/_
[\[286a.3\]]sems can dmyal bar skye ba ston mod kyi 'di nas kyang mi 'gro'o/_/der 'pho ba yang med do/_/'jam dpal mi 'pho ba ni byang chub ste/_'ong ba dang /_'gro ba med pa'o/_/'jam dpal de ni 'du byed lta bur 'jug pa'i gzungs kyi sgo'o/_/'jam dpal rnam par shes pa ni byang 
[\[286a.4\]]chub ste/_'di ni gzungs kyi sgo'o/_/gsol pa/_bcom ldan 'das ji ltar na rnam par shes pa byang chub lags/_bka' stsal pa/_'jam dpal rnam par shes pa ni sgyu ma lta bu ste/_yang dag pa ma yin pa las byung bar de bzhin gshegs pas gsungs so/_/'jam dpal 
[\[286a.5\]]ji ltar byis pa so so'i skye bo yang dag pa ma yin pa la gnas pa rnams kyis sgyu ma lta bu'i rnam par shes pa brtags shing rnam par bsgrubs nas bsdus pa de bzhin du/_'jam dpal sangs rgyas kyi byang chub kyang sgyu ma lta bu ste/_byis pa so so'i skye bo rnams kyis brtags shing /_
[\[286a.6\]]rnam par bsgrubs nas bsdus te/_de dag sangs rgyas kyi chos la lhag par dmigs shing /_bdag cag sangs rgyas su gyur cig_/bdag cag sems can grol bar byed par gyur cig_/bdag cag 'jig rten gyi mchog tu gyur cig snyam du de dag sangs rgyas kyi byang chub 
[\[286a.7\]]nam mkha' dang 'dra ba la brtags nas rab tu spyod do/_/'jam dpal ngas ni byang chub kyi snying po la 'dug nas/_sangs rgyas sam/_nyan thos sam/_rang sangs rgyas sam/_so so skye bo'i chos gang yang ma dmigs te/_'jam dpal de ni rnam par shes pa lta bur 'jug pa'i 
[\[286b\]]
[\[286b.1\]]gzungs kyi sgo'o/_/'jam dpal ming dang gzugs kyi byang chub ste/_'di ni gzungs kyi sgo'o/_/gsol pa/_bcom ldan 'das ji ltar na ming dang gzugs byang chub lags/_bka' stsal pa/_'jam dpal ming ni dngos po med par sgras brjod pa'o/_/'jam dpal 
[\[286b.2\]]gzugs kyang byed pa po med pa ste/_'jam dpal gang na byed pa po med pa de la bdag med do/_/'jam dpal bdag med pa ni sangs rgyas kyi byang chub ste/_ming gis bstan pa'o/_/ming de ni phyogs bcu kun tu btsal kyang mi rnyed de/_'jam dpal de ni ming dang gzugs 
[\[286b.3\]]lta bur 'jug pa'i gzungs kyi sgo'o/_/'jam dpal skye mched drug ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na skye mched drug byang chub lags/_bka' stsal pa/_'jam dpal skye mched thams cad ni rang gi yul dben 
[\[286b.4\]]pa ste/_mig gi dbang po yang bdag gis gzugs blta'o snyam du de ltar mi sems so/_/rna ba'i dbang po yang bdag gis sgra mnyan to snyam du de ltar mi sems so/_/sna'i dbang po yang bdag gis dri la mnam mo snyam du de ltar mi sems so/_/lce'i dbang po yang bdag 
[\[286b.5\]]gis ro myang ngo snyam du de ltar mi sems so/_/lus kyi dbang po yang bdag gis reg pa tshor ro snyam du de ltar mi sems so/_/yid kyi dbang po yang bdag gis chos rnam par shes so snyam du de ltar mi sems so/_/mig kyang gzugs yul du mi shes/_gzugs kyang mig 
[\[286b.6\]]gi yul du mi shes/_rna ba yang sgra yul du mi shes/_sgra yang rna ba'i yul du mi shes/_sna yang dri yul du mi shes/_dri yang sna'i yul du mi shes/_lce yang ro yul du mi shes/_ro yang lce'i yul du mi shes/_lus kyang reg bya yul du mi shes/_reg bya yang lus kyi yul du mi 
[\[286b.7\]]shes/_yid kyang chos yul du mi shes/_chos kyang yid kyi yul du mi shes te/_'jam dpal skye mched rnams ni phan tshun mi 'thun pa g.yo ba med pa/_byed pa med pa/_phan tshun sems pa med pa/_phan tshun ngo bo nyid kyis stong pa'o/_/'jam dpal chos gang ngo bo 
[\[287a\]]
[\[287a.1\]]nyid kyis stong pa de ni byang chub ste/_de ni skye mched drug lta bur 'jug pa'i gzungs kyi sgo'o/_/'jam dpal reg pa ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na reg pa byang chub lags/_bka' stsal pa/_
[\[287a.2\]]'jam dpal reg pa zhes bya ba ni gzugs su 'dus te reg pa dang /_sgrar 'dus te reg pa dang /_drir 'dus te reg pa dang /_ror 'dus te reg pa dang /_reg byar 'dus te reg pa dang /_chos su 'dus te reg pa'o/_/'jam dpal gzugs su 'dus te reg pa nas/_chos su 
[\[287a.3\]]'dus te reg pa'i bar gang yin pa de ni rten pa'o/_/gang brten pa de ni rkyen mang po las skye'o/_/'jam dpal gang rkyen mang po las skye ba de ni tshogs kyi tshul du gnas pa'o/_/'jam dpal tshogs kyi tshul gang yin pa de ni sgyu ma'i tshul lo/_/sgyu ma'i tshul gang yin pa 
[\[287a.4\]]de ni yang dag pa ma yin pa'i tshul lo/_/yang dag pa ma yin pa'i tshul gang yin pa de ni med pa'o/_/med pa gang yin pa de ni mi skye ba'o/_/mi skye ba gang yin pa de ni mi 'gag pa'o/_/'jam dpal gang skye ba med cing 'gag pa med pa de ni sangs rgyas kyi byang chub ste/_
[\[287a.5\]]de ni reg pa lta bur 'jug pa'i gzungs kyi sgo'o/_/'jam dpal tshor ba ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na tshor ba byang chub lags/_bka' stsal pa/_'jam dpal tshor ba zhes bya ba ni rnam pa gsum ste/_bde ba'i tshor 
[\[287a.6\]]ba dang /_sdug bsngal gyi tshor ba dang /_bde ba yang ma yin/_sdug bsngal ba yang ma yin pa'i tshor ba'o/_/'jam dpal bde ba'i tshor ba ni nang na yang mi 'dug_/phyi rol na yang mi 'dug_/gnyi ga med par mi dmigs so/_/'jam dpal sdug bsngal gyi tshor ba yang 
[\[287a.7\]]nang na yang mi 'dug_/phyi rol na yang mi 'dug_/gnyi ga med par yang mi dmigs so/_/'jam dpal bde ba yang ma yin/_sdug bsngal ba yang ma yin pa'i tshor ba yang nang na yang mi 'dug_/phyi rol na yang mi 'dug_/gnyis ka med par yang mi dmigs so/_/
[\[287b\]]
[\[287b.1\]]'jam dpal gyis gsol pa/_bcom ldan 'das 'o na ji ltar sems can rnams kyi bde ba'i tshor ba dang /_sdug bsngal gyi tshor ba dang /_bde ba yang ma lags/_sdug bsngal ba yang ma lags pa'i tshor ba dag gang lags/_bcom ldan 'das kyis bka' stsal pa/_'jam 
[\[287b.2\]]dpal 'du shes phyin ci log gi phyin ci log tu gyur pa'i byis pa so so skye bo rnams ni yang dag pa ma yin pa'i rkyen sna tshogs kyis bde'o snyam du 'du shes/_sdug bsngal lo snyam pa'am/_bde ba yang ma yin/_sdug bsngal ba yang ma yin snyam du shes mod kyi/_'jam dpal 
[\[287b.3\]]tshor ba thams cad sgyu ma'i rang bzhin te/_ma byas pa/_ma skyes pa/_rtag tu ma byung ba ste/_'jam dpal rnam grangs des na/_tshor ba ni byang chub ste/_de ni tshor ba lta bur 'jug pa'i gzungs kyi sgo'o/_/'jam dpal sred pa ni byang chub ste/_'di ni gzungs kyi sgo'o/_/
[\[287b.4\]]gsol pa bcom ldan 'das ji ltar na sred pa byang chub lags/_bcom ldan 'das kyis sred pa kun nas nyon mongs pa lags par bka' ma stsal lags sam/_bcom ldan 'das kyis bka' stsal pa/_'jam dpal 'di ji snyam du sems/_mi bu med pa'i bu'i sred pa'i nang na 'dug 
[\[287b.5\]]gam/_'on te phyi rol na 'dug gam/_'on te phyogs dang mtshams rnams na 'dug_/'jam dpal gyis gsol pa/_bcom ldan 'das de'i bu nyid kyang ma byung na/_bu'i sred pa nyid lta ga la mchis/_bcom ldan 'das kyis bka' stsal pa/_'jam dpal gang gi tshe 
[\[287b.6\]]mi de 'du ba dang ldan te bu skyed cing sred pa skyed pa'i dus de yod/_tshigs de yod na/_'jam dpal 'di ji snyam du sems/_mi de'i bu la sred pa shar phyogs nas 'ongs sam/_'on te lho phyogs nas sam/_'on te nub phyogs nas sam/_'on te byang phyogs nas sam/_'on te 'og 
[\[287b.7\]]gi phyogs nas sam/_'on te steng gi phyogs nas sam/_'on te nang na 'dug gam/_'on te phyi rol na'am/_gnyis ka med par gnas sam/_'jam dpal gyis gsol pa/_bcom ldan 'das sred pa shar phyogs na mi dmigs/_lho phyogs na yang ma lags/_nub phyogs 
[\[288a\]]
[\[288a.1\]]na yang ma lags/_byang phyogs na yang ma lags/_steng na yang ma lags/_'og na yang ma lags/_nang na yang ma lags/_slad rol na yang ma lags/_gnyis ka ma mchis par yang mi dmigs lags so/_/bcom ldan 'das kyis bka' 
[\[288a.2\]]stsal pa/_'jam dpal 'di ji snyam du sems/_sred pa de sus kyang /_byas sam/_byed du bcug pa yin nam/_'jam dpal gyis gsol pa/_bcom ldan 'das sred pa ni ma bgyis pa ste/_sred pa la byed pa po gang yang ma mchis na/_bcom ldan 'das byis pa 
[\[288a.3\]]so so'i skye bo log pa dang ldan pa rnams kyis yang dag pa ma lags pa la btags so/_/bka' stsal pa/_'jam dpal 'di ji snyam du sems/_yang dag pa ma yin pa de yod dam/_gsol pa/_bcom ldan 'das de ni ma lags so/_/bde bar gshegs pa de ni ma 
[\[288a.4\]]lags so/_/bka' stsal pa/_'jam dpal med pa de la ci kun nas nyon mongs pa'am/_rnam par byang ba yod dam/_gsol pa/_bcom ldan 'das de ni ma lags so/_/bka' stsal pa/_'jam dpal chos gang shar phyogs nas mi rnyed/_lho phyogs nas kyang 
[\[288a.5\]]ma yin/_nub phyogs nas kyang ma yin/_byang phyogs nas kyang ma yin/_nang nas kyang ma yin/_phyi rol nas kyang ma yin/_gnyis ka med par yang mi dmigs pa de ni kun nas nyon mongs pa can du mi 'gyur zhing /_rnam par byang bar mi 'gyur ba ste/_'jam dpal de ni 
[\[288a.6\]]sred pa lta bur 'jug pa'i gzungs kyi sgo'o/_/'jam dpal len pa ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na len pa byang chub lags/_bcom ldan 'das kyis len pa 'ching ba lags par bka' ma stsal lags sam/_bcom ldan 'das 
[\[288a.7\]]kyis bka' stsal pa/_'jam dpal 'di ji snyam du sems/_byis pa so so'i skye bo rnams ci yang skyed dam/_gsol pa/_bcom ldan 'das skyed lags te/_gzugs dang /_sgra dang /_dri dang /_ro dang /_reg pa dang /_'dod pa'i yon tan 'di lnga skyed lags so/_/bka' 
[\[288b\]]
[\[288b.1\]]stsal pa/_'jam dpal 'di ji snyam du sems/_gzugs kyis gzugs skyed dam/_gsol pa de ni ma lags so/_/bcom ldan 'das kyis bka' stsal pa/_ci tshor bas tshor ba skyed dam/_'du shes kyis 'du shes skyed dam/_'du byed rnams kyis 'du byed rnams skyed 
[\[288b.2\]]dam/_ci rnam par shes pas rnam par shes pa skyed dam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_'jam dpal 'di ji snyam du sems/_/chos gang zhig chos gang skyed par byed pa de yod dam/_gsol pa/_
[\[288b.3\]]bcom ldan 'das de ni ma mchis so/_/bcom ldan 'das kyis bka' stsal pa/_'jam dpal chos gang zhig chos gang zhig la 'ching ba'i bya ba byed dam/_gsol pa/_bcom ldan 'das de ni ma lags so/_/bka' stsal pa/_'jam dpal de ltar chos thams 
[\[288b.4\]]cad skye ba med pa/_'gag pa med pa/_sgrib pa med pa ste/_'di dag ni gcig la gcig mi skyed do/_/gcig la gcig mi dmigs so/_/mi smra'o/_/bems po yin pa'i phyir ngag gis las 'byin par mi byed do/_/'jam dpal rnam grangs des na/_len pa ni byang chub ste/_
[\[288b.5\]]de ni len pa lta bur 'jug pa'i gzungs kyi sgo'o/_/'jam dpal srid pa ni byang chub ste/_'di ni gzungs kyi sgo'o/_/gsol pa/_bcom ldan 'das ji ltar na srid pa byang chub lags/_bcom ldan 'das srid pa dgag pa'i slad du/_nyan thos rnams la bcom ldan 'das 
[\[288b.6\]]kyis chos ma bstan lags sam/_bka' stsal pa/_'jam dpal ngas srid pa bshad pa de ni dngos po med pa ste/_des na srid pa zhes bya'o/_/'jam dpal gang gis chos thams cad dngos po med par mthong ba de ci yang skyed par mi byed do/_/'gog par mi byed do/_/chos thams 
[\[288b.7\]]cad nam mkha'i rang bzhin du mthong nas/_sangs rgyas kyi chos rnams la yang mi dmigs mi 'dor ro/_/'jam dpal rnam grangs des na srid pa byang chub ste/_de ni srid pa lta bur 'jug pa'i gzungs kyi sgo'o/_/'jam dpal skye ba ni byang chub ste/_'di ni gzungs kyi sgo'o/_/gsol pa/_
[\[289a\]]
[\[289a.1\]]bcom ldan 'das ji ltar na skye ba byang chub lags/_bcom ldan 'das kyis skye ba las yang dag par bzla ba'i slad du/_chos ma bstan lags sam/_bka' stsal pa/_'jam dpal byang chub sems dpas skye ba yongs su btsal na skye ba med pa/_'pho ba 
[\[289a.2\]]med pa/_'byung ba med par mthong ngo /_/'jam dpal rnam grangs des na skye ba byang chub ste/_de ni skye ba lta bur 'jug pa'i gzungs kyi sgo'o/_/'jam dpal rdo rje'i snying po'i gzungs la 'jug pa'i sgo 'di ni 'jug pa'i sgo gang gis/_byang chub sems dpa' spobs pa myur 
[\[289a.3\]]du 'thob cing /_spobs pa rno bar 'gyur ba dang /_spobs pa zab mor 'gyur ba dang /_spobs pa chags pa med pa dang /_spobs pa thogs pa med par 'gyur ba'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/'di byang chub 
[\[289a.4\]]sems dpa' gang rnams kyi sa lags/_bcom ldan 'das kyis bka' stsal pa/_'jam dpal 'di ni gang dag byang chub la ma zhugs pa rnams dang /_gang dag byang chub tu sems ma bskyed pa rnams dang /_gang dag sangs rgyas kyi chos rnams la mi dmigs pa dang /_gang 
[\[289a.5\]]dag 'dod chags dang /_zhe sdang dang /_gti mug las bskyod par mi 'dod pa rnams dang /_gang dag 'khor ba las 'da' bar mi 'dod pa rnams dang /_gang dag sems can dgrol bar mi 'dod pa rnams dang /_gang dag sangs rgyas kyi chos rnams khong du chud par mi 'dod pa'i byang 
[\[289a.6\]]chub sems dpa' de dag gis yin no/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das rigs kyi bu dang rigs kyi bu mo gang la la zhig gzungs 'di 'dzin pa dang /_'chang ba dang /_
[\[289a.7\]]klog pa dang /_kun chub par bgyid pa dang /_gzhan dag la yang rgya cher rab tu ston pa de la tshe 'di la yon tan ji snyed cig mchis par 'tshal bar bgyi/_bcom ldan 'das kyis bka' stsal pa/_de la lha dang /_klu dang /_gnod sbyin dang /_dri za rnams srung bar shes par bya'o/_/de 
[\[289b\]]
[\[289b.1\]]chos thams cad la the tsom med par shes par bya'o/_/de chos rab tu dbye ba'i shes pa dang ldan par shes par bya'o/_/'jam dpal gzungs 'di'i yon tan ni mtha' yas te/_bskal pa brgyar yang zad par byar mi nus so/_/bcom ldan 'das kyis chos kyi rnam grangs 'di 
[\[289b.2\]]bshad pa na/_byang chub sems dpa' khris rdo rje'i snying po'i gzungs 'di 'thob bo/_/las dang po pa'i byang chub sems dpa' sum khri nyis stong gis rjes su 'thun pa'i chos la bzod pa thob bo/_/bcom ldan 'das kyis de skad ces bka' stsal nas/_'jam dpal 
[\[289b.3\]]gzhon nur gyur pa dang /_lha dang /_klu dang /_gnod sbyin dang /_dri za de dag dang /_lha dang mi dang lha ma yin du bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa rdo rje'i snying po zhes bya ba'i gzungs theg pa chen 
[\[289b.4\]]po'i mdo rdzogs so//_//rgya gar gyi mkhan po shI len+d+ra bo d+hi dang /_zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa//[ {D140}]@##/_/rgya gar skad du/_Ar+ya 
[\[289b.5\]]a nan ta mu kha sa d+ha ka nA ma d+hA ra NI/_bod skad du/_'phags pa sgo mtha' yas pa sgrub pa zhes bya ba'i gzungs/_/sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul 
[\[289b.6\]]yangs pa can/_tshal chen po'i khang pa brtsegs pa'i khang [{]bzangs [,]bzang [}]na/_dge slong brgyad stong gi dge slong gi dge 'dun chen po dang /_byang chub sems dpa' sems dpa' chen po rab tu mang po dang /_thabs cig tu bzhugs te/_de'i tshe zla ba gsum po 'di dag 'das nas/_de 
[\[289b.7\]]bzhin gshegs pa yongs su mya ngan las 'da'o/_/zhes bcom ldan 'das kyis dran pa dang ldan zhing mkhyen bzhin du tshe'i 'du byed dag btang bar gyur to/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu chen po khyod song la 
[\[290a\]]
[\[290a.1\]]stong gi 'jig rten gyi khams na/_dge slong ji snyed gnas pa de dag thams cad tshal chen po khang pa brtsegs pa'i khang [{]bzangs [,]bzang [}]'dir bsdus shig_/tshe dang ldan pa maud gal gyi bu chen pos/_bcom ldan 'das de bzhin no/_/zhes gsol nas/_bcom ldan 
[\[290a.2\]]'das kyi ltar mnyan nas/_skad cig de nyid la rang gi rdzu 'phrul gyi stobs kyis ri rab kyi rtse mo la 'dug ste/_stong gi 'jig rten gyi khams skad kyis go bar byas pa/_bde gshegs slob ma sems can gang su dag_/'jig rten khams 'dir gnas pa kun nyon cig_/deng 'dir ston pa 
[\[290a.3\]]chos kyi char 'bebs kyis/_/gang dag nyan par 'dod pa 'dir shog cig_/de'i tshe tshal chen po'i khang pa brtsegs pa'i khang [{]bzangs su [,]bzang du [}]dge slong bzhi khri 'dus par gyur te/_de dag lhags nas bcom ldan 'das mthong ba dang /_bcom ldan 'das kyi zhabs la mgo bos phyag 
[\[290a.4\]]'tshal te/_bcom ldan 'das la lan gsum bskor ba byas nas/_phyogs gcig tu 'khod do/_/de nas tshe dang ldan pa shA ri'i bu sangs rgyas kyi mthus/_skad cig de nyid la 'di snyam du sems te/_bdag gis rdzu 'phrul mngon par 'du bya ba gang mngon par 'du bya bas/_
[\[290a.5\]]stong gsum gyi stong chen po'i 'jig rten gyi khams na nyan thos kyi theg pa can nam/_rang sangs rgyas kyi theg pa can nam/_theg pa chen po can yang rung ste/_dge slong ji snyed gnas pa de dag thams cad tshal chen po'i khang pa brtsegs pa'i khang [{]bzangs su [,]bzang du [}]'du bar 'gyur ba/_de 
[\[290a.6\]]'dra ba'i rdzu 'phrul mngon par 'du bya ba mngon par 'du bya gor ma chag snyam mo/_/de nas tshe dang ldan pa shA ri'i bus rdzu 'phrul mngon par 'du bya ba de lta bu mngon par 'dus byas te/_rdzu 'phrul mngon par 'du bya ba de mngon par 'dus byas pas/_stong gsum gyi stong chen po'i 'jig rten gyi 
[\[290a.7\]]khams na/_nyan thos kyi theg pa can nam/_rang sangs rgyas kyi theg pa can nam/_theg pa chen po can yang rung ste/_dge slong ji snyed gnas pa de dag thams cad tshal chen po'i khang pa brtsegs pa'i khang [{]bzangs su [,]bzang du [}]'dus par gyur te/_de dag lhags nas/_bcom ldan 'das 
[\[290b\]]
[\[290b.1\]]mthong ba dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_phyogs gcig tu 'khod do/_/de nas bcom ldan 'das kyis skad cig de nyid la/_byang chub sems dpa' sems dpa' chen po rnams la bka' 
[\[290b.2\]]stsal pa la 'di lta ste/_byang chub sems dpa' sems dpa' chen po mthong ba don yod ces bya ba dang /_'jam dpal gzhon nur gyur pa dang /_byang chub sems dpa' sems dpa' chen po ngan song thams cad spong ba dang /_byang chub sems dpa' sems dpa' chen po mya ngan 
[\[290b.3\]]thams cad kyi mun pa nges par 'joms pa dang /_byang chub sems dpa' sems dpa' chen po sgrib pa thams cad rnam par sel ba dang /_byang chub sems dpa' sems dpa' chen po dra ba can gyi 'od dang /_byang chub sems dpa' sems dpa' chen po yul thams cad kyi mun pa nges 
[\[290b.4\]]par 'joms pa'i blo gros dang /_byang chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob dang /_byang chub sems dpa' sems dpa' chen po yid yongs su mi skyo ba dang /_byang chub sems 
[\[290b.5\]]dpa' sems dpa' chen po spos kyi glang po che dang /_byang chub sems dpa' sems dpa' chen po dpa' bo dang /_byang chub sems dpa' sems dpa' chen po nam mkha'i mdzod dang /_byang chub sems dpa' sems dpa' chen po 'od dpag med dang /_byang chub sems 
[\[290b.6\]]dpa' sems dpa' chen po blo gros dang /_byang chub sems dpa' sems dpa' chen po ye shes tog dang /_byang chub sems dpa' sems dpa' chen po bzang skyong dang /_byang chub sems dpa' sems dpa' chen po blo gros rgya mtsho dang /_byang chub sems dpa' sems dpa' 
[\[290b.7\]]chen po blo gros mi zad pa dang /_byang chub sems dpa' sems dpa' chen po rdo rje'i snying po dang /_byang chub sems dpa' sems dpa' chen po nam mkha'i snying po dang /_byang chub sems dpa' sems dpa' chen po lag na rdo rje dang /_byang chub sems dpa' sems dpa' chen po 
[\[291a\]]
[\[291a.1\]]kun tu bzang po dang /_byang chub sems dpa' sems dpa' chen po spobs pa brtsegs pa dang /_byang chub sems dpa' sems dpa' chen po byams pa la bka' stsal pa/_rigs kyi bu dag khyed deng la phyogs bcu thams cad kyi sangs rgyas kyi zhing gang gA'i klung gi bye 
[\[291a.2\]]ma snyed dag na byang chub sems dpa' srid pa tha ma pa'am/_skye ba gcig gis thogs pa'am/_phyir mi ldog pa'am/_mi skye ba'i chos la bzod pa thob pa'am/_dad pas mos pa ji snyed gnas pa de dag thams cad tshal chen po'i khang pa brtsegs pa'i khang [{]bzangs [,]bzang [}]'dir bsdus 
[\[291a.3\]]shig_/de nas byang chub sems dpa' sems dpa' chen po de dag gis bcom ldan 'das kyi ltar mnyan te/_bcom ldan 'das legs so legs so/_/zhes gsol nas/_skad cig de nyid la ltas de lta bu byas te/_ltas de byas pas tshal chen po'i khang pa brtsegs pa'i khang 
[\[291a.4\]{]bzangs su[,]bzang du[}]/_byang chub sems dpa' srid pa tha ma pa bye ba khrag khrig brgya stong brjod du med pa dag lhags par gyur to/_/byang chub sems dpa' skye ba gcig gis thogs pa bye ba khrag khrig brgya stong phrag dgu bcu dang /_byang chub sems dpa' phyir mi ldog pa bye ba khrag 
[\[291a.5\]]khrig brgya stong phrag brgyad cu dang /_byang chub sems dpa' sems dpa' chen po mi skye ba'i chos la bzod pa thob pa bye ba khrag khrig brgya stong phrag sum cu dang /_byang chub sems dpa' sems dpa' chen po dad pas mos pa bye ba khrag khrig brgya stong phrag brgyad lhags par gyur to/_/
[\[291a.6\]]de dag thams cad lhags te/_bcom ldan 'das mthong nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_phyogs gcig tu 'khod do/_/de nas tshe dang ldan pa shA ri'i bus/_byang chub sems dpa' 'dus 
[\[291a.7\]]pa chen po de mthong nas/_skad cig de nyid la 'di snyam du sems te/_zhus pa lung bstan pa ji lta bus byang chub sems dpa' sems dpa' chen po 'di dag gis som nyi thams cad spong bar 'gyur ba dang /_sgrib pa med pa'i ye shes dang spobs pa myur du thob par 'gyur ba dang /_sangs rgyas 
[\[291b\]]
[\[291b.1\]]kyi zhing gang gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas thams cad las chos bstan pa thos par 'gyur ba dang /_thos nas kyang 'dzin par 'gyur zhing /_bla na med pa yang dag par rdzogs pa'i byang chub mngon par rdzogs par sangs 
[\[291b.2\]]rgyas kyi bar du brjed par mi 'gyur ba dang /_byang chub sems dpa' sems dpa' chen po rnams kyi spyod pa yongs su dag pa gang yin pa bzhi po de dag rjes su 'thob par 'gyur ba ste/_bzhi gang zhe na/_'di lta ste/_sems can yongs su dag pa dang /_chos yongs su dag pa dang /_smon 
[\[291b.3\]]lam yongs su dag pa dang /_sangs rgyas kyi zhing yongs su dag pa ste/_de dag rjes su 'thob par 'gyur ba dang /_gya nom pa yid du 'ong bar byed pa'i chos bzhi rjes su 'thob par 'gyur ba ste/_bzhi gang zhe na/_'di lta ste/_lus yid du 'ong ba dang /_ngag yid du 'ong ba dang /_
[\[291b.4\]]sems yid du 'ong ba dang /_skye ba yid du 'ong ba rjes su 'thob par 'gyur ba dang /_gzungs kyi sgor 'jug pa bzhi rjes su 'thob par 'gyur te/_bzhi gang zhe na/_'di lta ste/_sgo mi zad pas bsgrub pa'i gzungs kyi sgor 'jug pa dang /_sems can rnams kyi dbang po la mkhas 
[\[291b.5\]]pa'i gzungs kyi sgor 'jug pa dang /_las dang rnam par smin pa la mkhas pa 'dus ma byas kyi gzungs kyi sgor 'jug pa dang /_chos zab mo la bzod pa'i gzungs kyi sgor 'jug pa rjes su thob par 'gyur ba/_de lta bu'i zhu ba de bzhin gshegs pa dgra bcom pa yang dag par rdzogs pa'i 
[\[291b.6\]]sangs rgyas la bdag gis zhu gor ma chag snyam mo/_/de nas tshe dang ldan pa shA ri'i bus zhu ba ji skad smos pa ji ltar yid la bzung ba/_ji ltar yid la byas pa/_ji ltar kun chub par byas pa de dag bcom ldan 'das la rgya cher gsol to/_/'di skad ces kyang gsol te/_bcom ldan 
[\[291b.7\]]'das la zhu ba ji skad smos pa ji ltar bzung ba/_ji ltar yid la bgyis pa/_ji ltar kun chub par bgyis pa 'di dag gis byang chub sems dpa' sems dpa' chen po 'di dag gi spyod pa ji ltar yongs su dag par 'gyur ba de ltar bcom ldan 'das kyis bshad du gsol/_de skad ces 
[\[292a\]]
[\[292a.1\]]gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu legs so legs so/_/shA ri'i bu khyod de bzhin gshegs pa la don 'di zhu bar sems pa khyod yang legs so/_/shA ri'i bu de'i phyir khyod legs par 
[\[292a.2\]]rab tu nyon la yid la zung shig dang ngas khyod la bshad do/_/tshe dang ldan pa shA ri'i bus bcom ldan 'das de bzhin no zhes gsol te/_bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/shA ri'i bu 'di la byang chub sems dpa' 
[\[292a.3\]]sems dpa' chen po gang chos thams cad khas mi len cing len par mi byed pa des/_gzungs kyi gsang sngags kyi tshig 'di dag gzung bar bya'o/_/tad+ya tha/_oM a Ne ma hA ra Ne/_a khe/_mu khe/_mu khe/_sa man ta mu khe/_sau me sa/_sau r+yar me/_sauM ti yu ga me/_ni ru ga ti 
[\[292a.4\]]pra b+he hi le hi le/_ka la pe kel pa/_si sa le/_sa ra pa ti/_hi le hi le/_hi le hi le/_hi li hi li li/_ma hA hi le le/_tsaN De tsa pa ne/_tsa ra tsa ra Ni/_a tsa le/_ma tsA le/_a naM te/_a naM ta mu khe/_a naM ta ga te a ra Ne ni ra ma la de/_nir ba la ne/_nir ba d+han te/_d+ha rma 
[\[292a.5\]]d+hare/_nir ha re/_gi me le shrI ma bi sho ng+ha ni/_pra kr-i ti ng+hi pa ne/_b+ha ba be b+ha ba ne/_a saM ge a saM ge/_bi ha re/_da me sa me/_bi ma le/_bi ma la pra b+he/_saM kar Sha Ni/_ng+hi re ng+hi ng+hi ri la hA ng+hi ng+hi re/_ye She ya Sho pa ti/_tsa le a tsa le/_ma tsa le/_sa ma tsa le/_Ta ng+hi Tu ng+ha 
[\[292a.6\]]san ng+hi s+thi ra/_a saM ge a saM ge/_bi ha re/_a saM ga ni ra ha re/_ni ra ha ra/_bi ma le/_ni ra ha Ta sho ta ni Da ng+hi so me/_s+thi re s+thi me/_s+tha ma ba ti/_ma hA pra b+he/_sa man ta pra b+he/_pi pu la pra b+he/_bi pu la rasmi saM b+ha be/_sa man ta mu khe/_sarba tra ya bu ga te/_tshe d+ya ya na ta tshe d+ya pra ti b+ha 
[\[292a.7\]]ne/_d+ha ra Ne/_Ni De na/_ng+harma ni ng+ha na go tra/_sa man ta b+ha drai/_sarba ta thA ga ta hri da ya a ng+hiSh+ThA na a ng+hiSh+Thate swA hA/_shA ri'i bu byang chub sems dpa' sems dpa' chen po gzungs 'di dag 'dzin pa ni 'dus byas dang /_'dus ma byas kyi chos rnams la rlom sems su mi byed/_dmigs 
[\[292b\]]
[\[292b.1\]]par mi byed/_smon par mi byed/_btang snyoms su mi byed/_len par mi byed/_brtson par mi byed de/_de dag thob par bya ba dang /_spang bar bya ba dang /_bsgom par bya ba dang /_rnam par 'phel bar bya ba'i phyir mi byed/_'gyur bar mi byed/_mngon par 'du mi byed/_mtshungs par ldan 
[\[292b.2\]]pa'i chos rnams kyang mi mthong /_ldan pa ma yin pa rnams kyang mi mthong ngo /_/chos rnams kyi skye ba yang mi mthong /_'gag pa yang mi mthong /_'das pa'i chos rnams kyang mi mthong /_ma 'ongs pa'i chos rnams kyang mi mthong /_da ltar byung ba'i chos rnams kyang mi mthong /_
[\[292b.3\]]chos rnams kyi 'phel ba dang 'bri ba yang mi mthong /_chos gang yang sogs par yang mi byed/_'grib par mi byed/_'dogs par yang mi byed/_rnam par rig par yang mi byed par sangs rgyas rjes su dran pa 'ba' zhig sgom ste/_de bsgom pa na/_gzugs su ma yin/_gzugs 
[\[292b.4\]]med par ma yin/_mtshan du ma yin/_mtshan ma med par ma yin/_dpe byad bzang por ma yin/_dpe byad bzang po med par ma yin/_rnam par shes par ma yin/_rnam par shes pa med par ma yin/_nyon mongs par ma yin/_nyon mongs pa med par ma yin/_tshul khrims su ma 
[\[292b.5\]]yin/_tshul khrims med par ma yin/_ting nge 'dzin du ma yin/_ting nge 'dzin med par ma yin/_shes rab tu ma yin/_shes rab med par ma yin/_rnam par grol bar ma yin/_rnam par grol ba med par ma yin/_rnam par grol ba'i ye shes mthong bar ma yin/_rnam par grol 
[\[292b.6\]]ba'i ye shes mthong ba med par ma yin/_skye bar ma yin/_skye ba med par ma yin/_rigs su ma yin/_rigs med par ma yin/_rus su ma yin/_rus med par ma yin/_'khor du ma yin/_'khor med par ma yin/_gnas par ma yin/_gnas med par ma yin/_thob 
[\[292b.7\]]par ma yin/_thob pa med par ma yin/_mngon par rtogs par ma yin/_mngon par rtogs pa med par ma yin/_nyon mongs pa zad par ma yin/_nyon mongs pa ma zad par ma yin/_phung po dang /_khams dang /_skye skye mched du ma yin/_phung po dang /_khams dang /_skye 
[\[293a\]]
[\[293a.1\]]mched du par yin/_shes par ma yin/_shes pa med par ma yin/_chos ston par ma yin/_chos mi ston par ma yin/_bdag rnam par dag par bya bar ma yin/_gzhan rnam par dag par bya bar ma yin/_sems can rnam par dag par bya bar ma 
[\[293a.2\]]yin/_sems can med pa rnam par dag par bya bar ma yin/_bdag gi don du ma yin/_gzhan gyi don du ma yin/_chos su ma yin/_'dul bar ma yin/_lus rnam par dag par ma yin/_ngag rnam par dag par ma yin/_yid rnam par dag par ma yin/_spyod pa rnam 
[\[293a.3\]]par dag par ma yin/_sngon gyi mtha'i spyod pa rnam par dag par ma yin/_phyi ma'i mtha'i spyod pa rnam par dag par ma yin/_da ltar byung ba'i spyod pa rnam par dag par ma yin/_bdag gi rnam par dag par ma yin/_gzhan gyi rnam par dag par ma yin pa 'di ni/_shA ri'i 
[\[293a.4\]]bu byang chub sems dpa' sems dpa' chen po'i chos thams cad mi 'dzin pa la 'jug pa zhes bya ba'i sangs rgyas rjes su dran pa zhes bya'o/_/don dam pa bsgrub par chos thams cad yang dag par 'du ba la mi 'jigs pa thob pa zhes bya ba'i gzungs so/_/gcig tu 
[\[293a.5\]]nges pa thob pas bsam pa thams cad yongs su rdzogs par byed pa zhes bya ba'i ting nge 'dzin to/_/dge ba'i rtsa ba thams cad gzhan la rag ma lus pa'i ye shes bsgrubs pas/_chos kyi gter mtshan dang dpe byad bzang po'i rigs zil gyis mi non par gnas pa zhes bya ba'i 
[\[293a.6\]]gzungs so/_/dam pa yongs su tshol ba la mkhas pas bdud kyi las thams cad las yang dag par 'da' ba zhes bya ba'i gzungs so/_/shA ri'i bu byang chub sems dpa' gang dag sgo mtha' yas pas sgrub pa'i gzungs 'di'i don thob par 'gyur ba de dag ni phyir mi ldog cing 
[\[293a.7\]]myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de ci'i phyir zhe na/_shA ri'i bu 'dir sangs rgyas thams cad ni chos dang yon tan gyi gter nges pa'i phyir ro/_/dmigs pa med pa'i spyod pa dang ldan pa'i gzungs 'di nyid 
[\[293b\]]
[\[293b.1\]]las byang chub sems dpa'i spyod pa thams cad rab tu dbye bar 'gyur ba'i phyir ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/chos rnams stong par dogs med cing /_/byang chub ched du spros mi byed/_/chos dbyings 'khrug par 
[\[293b.2\]]mi byed na/_/de'i phyir gzungs 'di thob par 'gyur/_/mdo sde 'di ni nyan par bya/_/'di la gzungs ni zad pa med/_/ye shes 'byor 'di 'di la ste/_/de nas byang chub thob par 'gyur/_/byang chub sems dpa' 'jigs med pa/_/gzungs 'dir rab tu 
[\[293b.3\]]bzung byas na/_/phyogs bcu dag gi sangs rgyas kyi/_/chos bstan pa ni thos par 'gyur/_/don dang tshig 'bru bskyod kun gyi/_/mchog gi chos ni rnam par shes/_/nyi ma'i 'od zer ji snyed pa/_/de snyed tshig rnams shes par 'gyur/_/gang dag chos kyi 
[\[293b.4\]]mchog 'gyur ba/_/rlabs chen gzungs kyi sgo rnams te/_/gang zhig mdo 'di 'dzin de la/_/thams cad rtag tu mngon du 'gyur/_/gal te sems can thams cad kyis/_/de la bskal par dogs dris te/_/the tshom thams cad chad gyur kyang /_/de yi ye 
[\[293b.5\]]shes mi zad do/_/mdo sde 'di la gang dga' ba/_/de ni chos kyi rgyal po'i sras/_/byang chub mchog la nye ba ste/_/yid brtan gyur dang chos 'dzin pa'o/_/gzungs 'di 'dzin par su byed pa/_/de la sems can thams cad da dga'/_/sangs rgyas rnams 
[\[293b.6\]]kyang de la dgyes/_/grags pa 'jig rten 'byung bar 'gyur/_/su zhig mdo sde 'di 'dzin pa/_/de ni 'chi ba'i dus byed tshe/_/sangs rgyas bye ba brgyad cu mthong /_/lag pa de la nye bar 'jog_/gzungs 'di 'dzin par byed pa ni/_/bskal pa bye ba stong rnams 
[\[293b.7\]]su/_/sngon chad sdig pa gang byas pa/_/zla ba gcig gis byang bar 'gyur/_/byang chub sems dpa'i bsod nams gang /_/bskal pa bye bar bsgrubs pa kun/_/gzungs 'di 'dzin par byed pa yis/_/zla ba gcig gis zil gnon 'gyur/_/khams 
[\[294a\]]
[\[294a.1\]]gsum sems can ji snyed pa/_/gal te thams cad bdud gyur kyang /_/mdo sde 'di ni gang 'dzin pa/_/de la bar chad byed mi nus/_/byang chub 'tshang rgya bar du ste/_/dran dang blo gros rtogs ldan 'gyur/_/gzungs kyi dam 
[\[294a.2\]]pa gang yin pa/_/de yi lce yi rtse mor gnas/_/ji ltar mdo sde 'dzin de la/_/gzungs 'di so sor nges pa bzhin/_/'di las thams cad mkhyen pa bstan/_/'di las byang chub thob par 'gyur/_/gzungs 'di bshad ma thag tu yang /_/mar me zhes byas nga lung 
[\[294a.3\]]bstan/_/skad cig de la sangs rgyas ni/_/gang gA'i klung gi bye snyed mthong /_/gang zhig sangs rgyas thams cad kyis/_/bstan pa 'dir ni rtogs 'dod cing /_/mdo sde 'di la bsten pa des/_/thams cad myur du thob par 'gyur/_/sangs rgyas zhing ni rnam dag dang /_/
[\[294a.4\]]nyan thos phun sum tshogs pa dang /_/'od dang mtshan kyang rnam dag pa/_/mdo sde 'dis ni byed par 'gyur/_/de bas bag ni yod gyur na/_/zhag bdun bar du 'di sems pa/_/sangs rgyas bye ba brgyad cu yis/_/de yi 'og tu gzungs sbyin 'gyur/_/bsam bya sems 
[\[294a.5\]]par mi bsam ste/_/bsam bya min pa'ang mi bsam mo/_/soms shig 'gal bar ma sems shig_/de yi 'og tu gzungs thob 'gyur/_/dper na rgya mtshor phyin pa'i mi/_/nor la som nyi med pa ltar/_/de bzhin gzungs 'di thob gyur nas/_/bde ba la yang som 
[\[294a.6\]]nyi med/_/'di las rdzogs pa'i byang chub nye/_/de bas 'di la sbyor bar gyis/_/zhi ba'i gnas ni thob gyur nas/_/rdzogs pa'i byang chub thob par 'gyur/_/de nas bcom ldan 'das kyis yang tshe dang ldan pa shA ri'i bu la bka' stsal pa/_shA ri'i bu byang chub sems 
[\[294a.7\]]dpa' sems dpa' chen po chos bzhi dang ldan na/_gzungs 'di thob par 'gyur ro/_/bzhi gang zhe na/_'di lta ste/_'dod pa rnams la lhag par chags pa med pa yin/_sems can thams cad la phrag dog med pa yin/_bdog pa thams cad yongs su gtong 
[\[294b\]]
[\[294b.1\]]zhing 'gyod pa med par sbyin pa'i tshul can yin/_nyin mtshan du chos la dga' zhing chos 'dod pa yin te/_shA ri'i bu byang chub sems dpa' sems dpa' chen po chos bzhi po de dag dang ldan na gzungs 'di thob par 'gyur ro/_/de nas bcom ldan 'das 
[\[294b.2\]]kyis de'i tshe tshigs su bcad pa 'di dag bka' stsal to/_/ngan cing bdud kyi spyod yul ba/_/'dod pa dri nga spang bar byos/_/de dag sems can dmyal ba'i rkyen/_/ngan song rnams kyi rgyu yang yin/_/shes kyi khe dang rnyed dang grags pa'i phyir/_/pha rol dag la 
[\[294b.3\]]phrag dog mi bya ste/_/dga' ba'i mig gis sems can blta byas na/_/mthu che ba dang gzugs kyang mdzes par gyur/_/sems can gang dag kha cig rtsod 'gyur ba/_/de yi gzhi rtsa yongs su 'dzin pa ste/_/de ltar gang la sred par 'gyur ba spongs/_/sred pa 
[\[294b.4\]]spang ba byas na gzungs su 'gyur/_/gal te byang chub 'dod na gzhan ma sems/_/nyin dang mtshan du chos ni btsal bar byos/_/chos tshig 'di 'dra 'di dag rten byed na/_/de la gzungs ni mngon du 'gyur bar 'ong /_/shA ri'i bu gzhan yang byang chub sems 
[\[294b.5\]]dpa' sems dpa' chen po chos bzhi dang ldan na/_gzungs 'di thob par 'gyur ro/_/bzhi gang zhe na/_'di lta ste/_dgon pa dang dben pa la gnas pa dang /_chos zab mo la bzod pa'i stobs bskyed pa dang /_rnyed pa dang /_bkur sti dang /_tshigs su bcad pa dag la 
[\[294b.6\]]lhag par chags pa med pa dang /_sdug pa'i dngos po thams cad la mi lta zhing tha na lus dang srog kyang yongs su gtong ba ste/_shA ri'i bu byang chub sems dpa' sems dpa' chen po chos bzhi po de dag dang ldan na gzungs 'di thob par 'gyur ro/_/de nas bcom ldan 
[\[294b.7\]]'das kyis de'i tshe tshigs su bcad pa 'di dag bka' stsal to/_/rgyal bas bsngags pa'i dgon par gnas par gyis/_/de la gnas pa gzhan la brnyas pa med/_/zab mo'i bzod pa 'dun pa bskyed nas su/_/bag yod mgo la 'bar bzhin gnas par gyis/_/'di ltar 
[\[295a\]]
[\[295a.1\]]tshul 'chos byed kyi gzhir gyur pa/_/shes khe rnyed pa rnams la gnas ma byed/_/bya dang 'dra bar ngan ngon dag gis chog byas te/_/mir gyur pa yi 'bras bu yod par byos/_/kye ma sangs rgyas bstan pa legs par rnyed/_/sdug bsngal mang po'i rtsa ba 
[\[295a.2\]]khyim yang spongs/_/lus dang ngag dang yid kyang yongs dag pas/_/sangs rgyas dang ni chos la gus par gyis/_/rnyed 'dod dran pa ma yin shes rab min/_/dad dang tshul khrims ma yin chos sems min/_/de ni byang chub ring ste gnam sa bzhin/_/de ltas rnyed pa yongs su 
[\[295a.3\]]spang bar bya/_/shA ri'i bu gzhan yang byang chub sems dpa' sems dpa' chen po chos bzhi dang ldan na gzungs 'di thob par 'gyur ro/_/bzhi gang zhe na/_'di lta ste/_yi ge 'bru brgyad kyi don khong du chud par bya'o/_/brgyad po de dag gang zhe na/_'di lta ste/_pa zhes bya ba don 
[\[295a.4\]]dam par chos thams cad la bdag med pa la 'jug pa khong du chud pa dang /_la zhes bya ba mtshan dang dpe byad bzang po dang /_mtshan dang dpe byad bzang po med par de bzhin gshegs pa'i chos kyi sku la 'jug pa khong du chud pa dang /_ba zhes bya ba byis pa'i chos rnams 
[\[295a.5\]]dang /_mkhas pa'i chos rnams ji lta ba bzhin du gnyis su med pa la 'jug pa khong du chud pa dang /_dza zhes bya ba skye ba dang /_rga ba dang /_'chi ba dang /_skye ba dang /_rga ba dang /_'chi ba med pa'i 'gro ba'i mi skye mi 'gag pa la 'jug pa khong du chud pa dang /_ka zhes bya ba las 
[\[295a.6\]]kyi rnam par smin pa dang /_las kyi rnam par smin pa med pa la 'jug pa khong du chud pa dang /_ng+ha zhes bya ba gzungs kyi chos kyi rnam grangs stong pa nyid dang /_mtshan ma med pa dang /_smon pa med pa dang /_chos kyi dbyings la 'jug pa khong du chud pa dang /_sha zhes bya ba zhi 
[\[295a.7\]]gnas dang lhag mthong dang /_zhi gnas dang lhag mthong med par chos thams cad kyi de bzhin nyid la 'jug pa khong du chud pa dang /_k+Sha zhes bya ba chos thams cad skad cig pa ste/_gzod ma nas zhi ba'i phyir zad pa med pa dang /_'jigs pa med pa dang /_rgyu ba med pa dang /_
[\[295b\]]
[\[295b.1\]]chos thams cad mya ngan las 'das par 'jug pa khong du chud pa ste/_de ltar yi ge 'bru brgyad po de dag gi don khong du chud par rtogs par bya ba 'di ni don khong du chud pa dang po'o/_/gzungs kyi chos kyi rnam grangs 'di legs par bris te/_gzung bar bya ba 'di ni don khong du 
[\[295b.2\]]chud pa gnyis pa'o/_/zla ba phyed phyed cing gzungs kyi chos kyi rnam grangs 'di rtag tu klog pa dang /_rjes su dran par bya ba'i phyir brtson par bya ba 'di ni don khong du chud pa gsum pa'o/_/gzungs kyi chos kyi rnam grangs 'di la mngon par brtson pa'i byang chub sems 
[\[295b.3\]]dpa' sems dpa' chen pos/_sems can thams cad yang dag par dga' bar bya ba dang /_yang dag par 'dzin du gzhug pa dang /_yang dag par gzengs bstod pa la gzud pa'i phyir brtson par bya ba 'di ni don khong du chud pa bzhi pa ste/_shA ri'i bu byang chub sems 
[\[295b.4\]]dpa' sems dpa' chen po chos bzhi po de dag dang ldan na/_gzungs 'di thob par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/yi ge 'bru brgyad 'di dag bsam par bya/_/mdo sde 'di ni bris nas bcang bar bya/_/
[\[295b.5\]]zla ba phyed cing rtag tu bklag par bya/_/sems can rnams kyang 'di 'dzin gzhug par bya/_/shes rab rgya chen byang chub nye ba ste/_/phyogs bcu rnams na sangs rgyas gang su dag_/bzhugs pa thams cad des ni mdun du mthong /_/de'i phyir 'dun pa bskyed de 'di 
[\[295b.6\]]la bslab/_/shA ri'i bu bzhi po 'di dag ni gzungs 'di la mngon par brtson pa'i byang chub sems dpa' sems dpa' chen po'i phan yon yin te/_bzhi gang zhe na/_'di lta ste/_phyogs bcu'i sangs rgyas bcom ldan 'das thams cad de la dgongs pa dang /_
[\[295b.7\]]de la bdud kyi las mi 'byung ba dang /_de'i las kyi sgrib pa myur du 'byang ba dang /_spobs pa rgyun mi 'chad pa myur du 'thob pa ste/_shA ri'i bu bzhi po de dag ni gzungs 'di la mngon par brtson pa'i byang chub sems dpa' sems dpa' chen po'i phan yon yin no/_/de nas 
[\[296a\]]
[\[296a.1\]]bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas kun gyis de ni yid la mdzad/_/de la bdud kyis glags ni rnyed mi 'gyur/_/de yi las kyi sgrib pa myur du 'byang /_/spobs pa mtha' yas rnams kyang thob 
[\[296a.2\]]par 'gyur/_/shA ri'i bu sngon byung ba 'das pa'i dus na bskal pa grangs med pa'i yang ches grangs med pa/_yangs pa rgya cher gyur pa/_tshad med dpag tu med pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rin chen 
[\[296a.3\]]dpal gyi gzi brjid rgyal po lta bu zhes bya ba/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_shA ri'i bu 
[\[296a.4\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de yongs su mya ngan las 'da' ba'i dus kyi tshe/_'khor los sgyur ba'i rgyal po snang ba 'dzin zhes bya ba mi'i dbang po rin po che sna bdun 
[\[296a.5\]]dang ldan pa zhig byung ngo /_/de'i bu yon tan rin po che bsam gyis mi khyab pa'i dpal zhes bya ba zhig yod de/_de skyes nas lo bcu drug lon pa dang /_des sgo mtha' yas pas bsgrub pa'i gzungs kyi chos kyi rnam grangs 'di bcom ldan 'das de bzhin gshegs pa dgra 
[\[296a.6\]]bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de las thos te/_des gzungs 'di thos ma thag tu thob par bya ba'i phyir brtson par gyur to/_/des lo bdun khrir rmugs pa dang /_gnyis kyis non par ma gyur to/_/de lan 'ga' 
[\[296a.7\]]yang rgyal srid la dga' ba'am/_nor la dga' ba'am/_bdag la dga' bar ma gyur to/_/de lo bdun khrir lan 'ga' yang sa la glos ma phab ste/_gcig tu nges par nang du yang dag 'jog la gnas so/_/sangs rgyas bye ba phrag dgu bcu las chos bstan pa thos te/_
[\[296b\]]
[\[296b.1\]]thos nas kyang thams cad bzung ngo /_/bzung nas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de nyid las rab tu byung ngo /_/de rab tu byung nas de lo dgu khri 'das pa dang /_
[\[296b.2\]]des sgo mtha' yas pas bsgrub pa'i gzungs 'di bsgrubs te/_bsgrubs nas kyang sems can rnams la rgya cher yang dag par bshad do/_/des tshe gcig po de nyid la sems can bye ba khrag khrig brgya stong phrag brgyad cu bla na med pa yang dag 
[\[296b.3\]]par rdzogs pa'i byang chub yang dag par 'dzin du btsud cing /_phyir mi ldog pa'i sa la bkod par gyur to/_/shA ri'i bu 'khor de na tshong dpon gyi bu zla ba'i tog ces bya ba zhig yod de/_des sgo mtha' yas pas bsgrub pa'i gzungs 
[\[296b.4\]]kyi chos kyi rnam grangs 'di chos smra ba'i dge slong de las thos so/_/thos nas kyang rjes su yi rang bar gyur te/_de rjes su yi rang ba'i mod las skyes pa'i dge ba'i rtsa ba des/_sangs rgyas bye ba phrag dgu bcu las chos bstan pa thos so/_/thos 
[\[296b.5\]]nas kyang thams cad bzung ngo /_/thams cad du yang gzungs thob pa rnams kyi mchog dang /_tshig btsun pa rnams kyi mchog dang /_byang chub sems dpa' sems dpa' chen po spobs pa rgyun mi chod pa rnams kyi mchog tu gyur to/_/des bskal 
[\[296b.6\]]pa gsum du de bzhin gshegs pa dgra bcom pa yang dag par rdzogs pa'i sangs rgyas de dag mnyes par byas so/_/mnyes par byas nas kyang /_bskal pa gsum 'das pa dang /_bla na med pa yang dag par rdzogs pa'i byang chub tu mngon 
[\[296b.7\]]par rdzogs par sangs rgyas so/_/shA ri'i bu de'i tshe de'i dus na/_tshong dpon gyi bu zla ba'i tog ces bya bar gyur pa de gzhan zhig yin snyam du khyod som nyi'am/_yid gnyis sam/_the tshom za bar gyur na/_shA ri'i bu khyod kyis de ltar mi 
[\[297a\]]
[\[297a.1\]]blta'o/_/de ci'i phyir zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad de'i tshe de'i dus na/_tshong dpon gyi bu zla ba'i tog ces bya bar gyur to/_/shA 
[\[297a.2\]]ri'i bu de'i tshe de'i dus na/_yon tan rin po che bsam gyis mi khyab pa'i dpal zhes bya ba'i chos smra bar gyur pa de gzhan zhig yin pa snyam du som nyi dang /_yid gnyis sam/_the tshom za bar gyur na shA ri'i bu khyod kyis de ltar mi blta'o/_/de ci'i 
[\[297a.3\]]phyir zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de/_de'i tshe de'i dus na/_dge slong chos smra ba yon tan rin po che bsam gyis mi khyab pa'i dpal zhes bya bar gyur to/_/shA 
[\[297a.4\]]ri'i bu nga dang bskal pa bzang po'i byang chub sems dpa' sems dpa' chen po rnams kyis kyang de'i tshe/_gzungs kyi chos kyi rnam grangs 'di thos so/_/thos nas kyang rjes su yi rang ste/_rjes su yi rang ba'i mod las skyes pa'i dge ba'i rtsa ba des/_
[\[297a.5\]]ngas bskal pa bye ba 'bum phrag bzhi khrir 'khor ba phyir bsnyil to/_/sangs rgyas bye ba phrag dgu bcu rtsa dgu las chos bstan pa yang thos te/_thams cad du yang gzungs thob pa rnams kyi mchog dang /_tshig btsun pa rnams kyi mchog dang /_
[\[297a.6\]]byang chub sems dpa' sems dpa' chen po spobs pa rgyun mi 'chad pa rnams kyi mchog tu gyur to/_/shA ri'i bu de lta bas na byang chub sems dpa' sems dpa' chen po/_/myur du bla na med pa yang dag par rdzogs pa'i byang chub mngon par rdzogs 
[\[297a.7\]]par 'tshang rgya bar 'dod pas/_tha na gzungs kyi chos kyi rnam grangs 'di la rjes su yi rang bar yang brtson par bya'o/_/de ci'i phyir zhe na/_de nyid byang chub sems dpa' sems dpa' chen po de'i bla na med pa yang dag par rdzogs pa'i byang chub kyi ched du 
[\[297b\]]
[\[297b.1\]]phyir mi ldog pa'i sa dang /_chos smra ba dag mgu bar byed pa'i rgyur 'gyur na/_gang yi ger 'dri ba dang /_lung 'bogs pa dang /_'dzin pa dang /_klog pa dang /_kun chub par byed pa dang /_tshul bzhin du yid la byed pa dang /_gzhan 
[\[297b.2\]]dag la rgya cher yang dag par ston pa lta ci smos te/_bsod nams kyi phung po de'i tshad ni/_de bzhin gshegs pa ma gtogs par sems can thams cad kyis kyang shes pa'am/_bsam par mi nus so/_/de nas bcom ldan 'das 
[\[297b.3\]]kyis de'i tshe tshigs su bcad pa 'di dag bka' stsal to/_/mdo sde thos nas rjes su yi rang dang /_/yi ger bris dang bzung dang bklags pa yis/_/bsod nams chu bo ji tsam bskyed pa ni/_/sems can kun gyis shes par yong mi nus/_/
[\[297b.4\]]de ni tshe rabs kun tu rgyal ba mthong /_/de dag las kyang dad pa bsam yas rnyed/_/mdo sde zab mo tshul yang shes par 'gyur/_/de ni myur du byang chub mngon 'tshang rgya/_/bla med byang chub ma reg bar du yang /_/de ni ting nge 'dzin dang 
[\[297b.5\]]mngon shes dang /_/gzungs rnams dang ni gzugs dang longs spyod dang /_/sangs rgyas mthong las nyams par yong mi 'gyur/_/rjes su dran pas sngon gyi tshe rabs na/_/tshong dpon bus ni gzungs 'di thob gyur nas/_/sangs 
[\[297b.6\]]rgyas gang gA'i bye snyed mthong gyur te/_/des ni 'dod bzhin byang chub rnam sangs rgyas/_/mar me mdzad pa de tshe tshong dpon bu/_/sngon tshe tshe rabs 'od zer mtha' yas gyur/_/de tshe chos smra sangs rgyas tshe dpag med/_/nga ni bskal pa 
[\[297b.7\]]bzang dang bcas yi rang /_/byang chub myur du reg par su 'dod dang /_/bdud rnams myur du gzhom par su 'dod dang /_/bsod nams brgya yi mtshan bzang su 'dod pa/_/'di la brtson na rnyed par dka' mi 'gyur/_/gang gA'i 
[\[298a\]]
[\[298a.1\]]klung gi bye snyed 'jig rten khams/_/gang gis rin chen bkang ste sbyin byin yang /_/bris dang gzung ba'i bsod nams gang yin pa/_/de la sbyin pas dper yang mi 'gyur ro/_/de ltas thos na rtse gcig 
[\[298a.2\]]bag yod par/_/byang chub sems dpa' mkhas pas 'di bzung ngam/_/gzungs 'di bris shing sems pa de dag ni/_/byang chub rnyed pa dka' ba med par bshad/_/de nas bcom ldan 'das kyis tshe dang ldan par shA ri'i bu la bka' stsal 
[\[298a.3\]]pa/_shA ri'i bu sgo mtha' yas pas bsgrub pa'i gzungs 'di la mngon par brtson pa'i byang chub sems dpa' sems dpa' chen po'i lus la/_gangs la gnas pa'i gnod sbyin brgyad po gzi mdangs 'jug cing nyin mtshan du srung ba dang /_
[\[298a.4\]]skyob pa dang /_sbed par byed do/_/brgyad gang zhe na/_'di lta ste/_gnod sbyin dpa' bo zhes bya ba dang /_brtan po dang /_bdag po dang /_sred med kyi bu'i stobs dang /_spyod pa'i blo gros dang /_thub dka' 
[\[298a.5\]]dang /_'jigs su rung ba dang /_gnod sbyin lag [{]bzangs [,]bzang [}]zhes bya ba dag ste/_gnod sbyin rgyal po brgyad po de dag 'ong bar bya ba'i phyir shin tu khrus bya ba dang /_gos shin tu gtsang ma bgos pa dang /_'chag sar 'gro 
[\[298a.6\]]ba dang /_sems can thams cad la zhe 'gras pa med pa'i sems su bya/_gzungs kyi chos kyi rnam grangs 'di yang yid la byas te/_de ltar yid la byas na de la gnod sbyin brgyad po de dag myur du bzhin ston par 'gyur 
[\[298a.7\]]ro/_/byang chub sems dpa' sems dpa' chen po 'dod pa na spyod pa'i lha rnams kyi nang du skyes pa brgyad po 'di dag kyang de la sems par 'gyur te/_brgyad gang zhe na/_'di lta ste/_byang chub sems dpa' sems 
[\[298b\]]
[\[298b.1\]]dpa' chen po rnam par snang byed ces bya ba dang /_snang byed dang /_shes rab 'od dang /_nyi ma'i 'od dang /_yang dag skul byed dang /_bsam pa thams cad yongs su rdzogs byed dang /_skar ma'i rgyal po 
[\[298b.2\]]zhes bya ba dang /_byang chub sems dpa' sems dpa' chen po spyod pa'i blo gros zhes bya ba ste/_byang chub sems dpa' sems dpa' chen po brgyad po de dag des gzungs thob par bya ba'i phyir/_mngon par brtson par 'gyur 
[\[298b.3\]]ro/_/gzungs 'di la brtson pa'i byang chub sems dpa' sems dpa' chen pos kyang /_bden pa'i dam bca' bar bya'o/_/byas pa gzo ba dang /_byas pa tshor ba can dang /_chos 'dod pa dang /_chos la dga' ba dang /_
[\[298b.4\]]zab mo'i chos la bzod pa la mngon par brtson par bya'o/_/byang chub sems dpa' sems dpa' chen po gzungs la brtson pas/_kun 'gyed pa'i ngang tshul can du byas te/_de la ji ltar chung ba dang /_ji ltar nyung ba las kyang sbyin pa sbyin par bya 
[\[298b.5\]]na mang po las lta smos kyang ci dgos/_bcom ldan 'das kyi gzungs kyi chos kyi rnam grangs 'di bshad pa na/_byang chub sems dpa' bye ba khrag khrig brgya stong phrag gang gA'i klung gi bye ma snyed sum cus ni/_sgo mtha' yas pas bsgrub 
[\[298b.6\]]pa'i gzungs 'di thob ste/_bla na med pa yang dag par rdzogs pa'i byang chub las kyang phyir mi ldog par gyur to/_/lha dang /_mi dang /_lha ma yin gyi skye dgu sngon sems ma bskyed pa dkrigs pa/_bye ba khrag khrig brgya stong 
[\[298b.7\]]phrag drug cus ni/_bla na med pa yang dag par rdzogs pa'i byang chub tu sems bskyed do/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das chos kyi rnam grangs 'di'i ming 
[\[299a\]]
[\[299a.1\]]ci lags/_'di ji ltar gzung bar bgyi/_bcom ldan 'das kyis bka' stsal pa/_shA ri'i bu de'i phyir/_khyod kyis chos kyi rnam grangs 'di sgo mtha' yas pas bsgrub pa'i gzungs zhes bya bar 
[\[299a.2\]]yang zung shig_/byang chub sems dpa' gcig tu nges par mngon par 'phags par byed pa zhes bya bar yang zung shig_/bdud thams cad rnam par 'jig par byed pa zhes bya bar yang zung shig_/gcig tu nges par rnam pa thams 
[\[299a.3\]]cad mkhyen pa nyid shin tu thob par byed pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa shA ri'i bu dang /_dge slong de dag dang /_byang chub sems dpa' de dag dang /_lha 
[\[299a.4\]]dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa sgo mtha' yas pas bsgrub pa zhes bya 
[\[299a.5\]]ba'i gzungs rdzogs [{]s+ho[,]so[}]//[ {D141}]@##/_/rgya gar skad du/_Ar+ya Sha Da mu kha nA ma d+hA ra NI/_bod skad du/_'phags pa sgo drug pa zhes bya ba'i gzungs/_
[\[299a.6\]]'jam dpal gzhon nur gyur pa la phyag 'tshal lo/_/'di skad bdag gis thos pa dus gcig na/_bcom ldan 'das 'khor gyi khyams gnas gtsang ma'i steng nam mkha'i dkyil na gnas pa rin po che sna bdun gyis rab tu rnam par phye bar spras 
[\[299a.7\]]pa na/_byang chub sems dpa'i tshogs grangs med pa dang /_thabs cig tu bzhugs te/_de'i tshe bcom ldan 'das kyis byang chub sems dpa' rnams la bka' stsal pa/_rigs kyi bu dag khyed kyis 'gro ba thams cad la phan pa dang bde 
[\[299b\]]
[\[299b.1\]]ba'i phyir/_sgo drug pa zhes bya ba'i gzungs zung shig_/de ni 'di lta ste/_'khor ba nas 'khor ba'i skye gnas gzhan dag tu bdag gis sdug bsngal gang ci myong ba de sems can thams cad dang mnyam nyid mi shes pa'i mtshan nyid du ma gyur cig_/
[\[299b.2\]]bdag gis 'jig rten pa'i phun sum tshogs pa'i bde ba gang ci myong ba de/_sems can thams cad dang thun mong du yongs su shes par byed par spyod par gyur cig_/bdag gis sdig pa mi dge ba'i las gang ci byas pa de/_so sor bshags 
[\[299b.3\]]pa bla na med pas so sor ma bshags par ma gyur cig_/bdag gis bdud kyi las gang ci byas pa de yongs su byed pa/_bla na med pas yongs su mi shes par ma gyur cig_/bdag gi pha rol tu phyin pa dang ldan pa'i dge ba'i rtsa ba 'jig 
[\[299b.4\]]rten pa dang /_'jig rten las 'das pa yang rung /_gang ci yod pa de thams cad bla na med pa'i ye shes kyi 'bras bur gyur cig_/bdag gi rnam par grol ba gang ci yod pa des/_sems can thams cad rnam par thar bar gyur cig_/
[\[299b.5\]]'khor ba dang mya ngan las 'das pa la gnas par ma gyur cig_/tad+ya tha/_oM k+Sha me k+Sha me/_k+ShAn te k+ShAn te/_da me da me/_dAn te dAn te/_b+ha dre b+ha dre/_su b+ha dre su b+ha dre/_tsan dre tsan dre/_su tsan dre su tsan dre/_
[\[299b.6\]]tsan dra ki ra Ne/_tsan dra ba ti/_te dzo ba ti/_ya sho ba ti/_ng+harma ba ti/_brah+ma ba ti/_sarba kle sha bi sho d+ha ni/_sarba ar+tha sA ng+ha ni/_sarba ar+tha pra sha ma ne/_pa ra mAr+tha d+ha ni/_kA ya bi sho ng+ha ni/_bA ka bi sho 
[\[299b.7\]]ng+ha ni/_ma naHsa~M sho ng+ha ni swA hA/_rigs kyi bu dag de ltar na rigs kyi bu dang /_rigs kyi bu mo gang la la zhig gis/_sgo drug pa zhes bya ba'i gzungs 'di/_nyin lan gsum mtshan lan gsum bklags na/_de'i las 
[\[300a\]]
[\[300a.1\]]kyi sgrib pa thams cad byang nas/_skye ba bdun gyi bar du de skye ba dran par 'gyur ro/_/bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/bcom ldan 'das 
[\[300a.2\]]dgyes shing de skad ces bka' stsal nas/_byang chub sems dpa'i tshogs de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la 
[\[300a.3\]]mngon par bstod do//_//'phags pa sgo drug pa zhes bya ba'i gzungs rdzogs [{]s+ho[,]so[}]//_//shu b+ham stu sarba dza ga tAM/_//
[\[300a.4\]]ye ng+ha rma he tu pra b+ha wA he tun+te Shan ta thA ga to h+ya ba data/_te ShA ny+tsa yo ni ro ng+ha e waM bA dI ma hA shra ma NaH//_maM ga laM b+ha b+ha ban+tu//_//
