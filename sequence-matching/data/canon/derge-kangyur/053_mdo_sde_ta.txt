[\[1a\]]
[\[1a.1\]]@#/_/mdo sde ta pa bzhugs so/_/
[\[1b\]]
[\[1b.1\]]@##/_/'phags pa yongs su mya ngan las 'das pa chen po'i mdo/_bam po nyi shu dgu pa/_de nas byang chub sems dpa' sems dpa' chen po kun tu snang ba mtho btsun dpal 
[\[1b.2\]]gyi rgyal pos bcom ldan 'das la 'di skad ces gsol to/_/bcom ldan 'das ji ltar sbyin pa byin na sbyin pa'i pha rol tu phyin pa zhes mi gdags/_ji ltar sbyin pa byin na sbyin pa'i 
[\[1b.3\]]pha rol tu phyin pa zhes mi gdags pa nas shes rab kyi bar du ji ltar na shes rab kyi pha rol tu phyin pa zhes mi gdags pa dang /_ji ltar shes rab kyi pha rol tu phyin pa zhes gdags pas 'dogs 
[\[1b.4\]]par 'gyur ba dang /_ji ltar na mya ngan las 'das pa zhes gdags/_ji ltar na mya ngan las 'das pa chen po zhes bgyi/_bcom ldan 'das kyis bka' stsal pa/_rigs kyi bu byang chub 
[\[1b.5\]]sems dpa' sems dpa' chen pos shin tu rgyas pa yongs su mya ngan las 'das pa chen po la rab tu nan tan byed pa na sbyin pa mi thos/_sbyin pa mi mthong /_sbyin pa'i pha rol tu phyin pa mi thos/_
[\[2a\]]
[\[2a.1\]]sbyin pa'i pha rol tu phyin pa mi mthong ba nas shes rab kyi bar du mi thos/_shes rab mi mthong /_shes rab kyi pha rol tu phyin pa mi thos/_shes rab kyi pha rol tu phyin pa mi mthong /_mya ngan las 'das pa mi thos/_mya ngan las 'das pa mi mthong /_
[\[2a.2\]]mya ngan las 'das pa chen po mi thos/_mya ngan las 'das pa chen po mi mthong ste/_byang chub sems dpa' sems dpa' chen po mya ngan las 'das pa chen po la nan tan byed pa ni chos kyi dbyings su rtogs shing mthong ste/_yang dag pa'i mtshan nyid stong pa ci yang med pa 
[\[2a.3\]]'dus pa med pa tshor ba dang rtogs pa med pa'i mtshan nyid ji lta ba rtogs shing zag pa med pa'i mtshan nyid dang /_bya ba med pa'i mtshan nyid dang /_sgyu mas sprul pa lta bu'i mtshan nyid dang /_smig rgyu lta bu'i mtshan nyid dang /_dri za'i grong khyer dang /_nam mkha' 
[\[2a.4\]]lta bu'i mtshan nyid rab tu thob bo/_/byang chub sems dpa' de'i tshe mtshan nyid de lta bu thob nas 'dod chags dang /_zhe sdang dang /_gti mug med pas mi thos/_mi mthong ste/_de ni byang chub sems dpa' sems dpa' chen po'i yang dag pa ji lta ba'i mtshan nyid do/_/
[\[2a.5\]]yang dag pa'i mtshan nyid la gnas pa'i byang chub sems dpa' sems dpa' chen po dag sbyin pa ni 'di/_sbyin pa'i pha rol tu phyin pa ni 'di'o zhes rtogs pa nas shes rab ni 'di/_shes rab kyi pha rol tu phyin pa'i bar du ni 'di/_mya ngan las 'das pa ni 'di/_mya ngan 
[\[2a.6\]]las 'das pa chen po ni 'di'o zhes rab tu rtogs so/_/rigs kyi bu ji ltar sbyin pa ni yin la pha rol tu phyin pa ma yin zhe na/_gang slong ba mthong nas gzod sbyin pa ni sbyin pa zhes bya ste/_pha rol tu phyin pa ma yin no/_/gang slong ba med bzhin du rang sbyin pa byin pa ni sbyin 
[\[2b\]]
[\[2b.1\]]pa'i pha rol tu phyin pa zhes bya'o/_/gang dus dus su byin pa ni sbyin pa zhes bya ste/_pha rol tu phyin pa zhes mi bya'o/_/gang rtag tu sbyin pa byin pa ni sbyin pa'i pha rol tu phyin pa zhes bya'o/_/gang pha rol la sbyin pa byin nas phyir yang 'gyod pa'i sems skye ba ni sbyin pa zhes bya ste/_pha rol tu phyin 
[\[2b.2\]]pa zhes mi bya'o/_/gang sbyin pa byin nas mi 'gyod pa ni sbyin pa'i pha rol tu phyin pa zhes bya'o/_/byang chub sems dpa' sems dpa' chen pos nor dang zang zing la rgyal po dang /_chom po dang /_chu dang /_me lta bu'i 'jigs pa bzhi bskyed de/_rab tu dga' bas sbyin pa byin pa ni sbyin 
[\[2b.3\]]pa'i pha rol tu phyin pa zhes bya'o/_/gang lan la re bas sbyin pa byin pa ni sbyin pa zhes bya ste/_pha rol tu phyin pa zhes mi bya'o/_/sbyin pa byin pa'i lan la mi re ba ni sbyin pa'i pha rol tu phyin pa zhes bya'o/_/gang 'jigs pa dang /_rnyed pa dang /_grags pa dang /_khyim gyi so chis dang /_
[\[2b.4\]]rigs 'tsho ba pa dang /_lhar skye ba dang /_'dod pa lnga dang /_nga rgyal dang /_che ba'i nga rgyal dang /_bshes gnyen tshol ba dang /_lan la re ba'i phyir sbyin pa byin pa de ji ltar tshong spogs byed pa lta bu'am/_rigs kyi bu ji ltar mis shing bskyed pa dag bsil grib dang /_me tog dang /_
[\[2b.5\]]'bras bu dang /_khang shing la sogs pa re ba dang 'dra bar gang gis de ltar sbyin pa byin na de ni sbyin pa zhes bya ste/_pha rol tu phyin pa ni ma yin no/_/byang chub sems dpa' sems dpa' chen po 'di ltar mya ngan las 'das pa chen po la nan tan byed pa ni sbyin pa dang /_len pa dang /_nor gyi 
[\[2b.6\]]dngos por mi mthong /_dus kyang mi mthong /_bsod nams dang bsod nams ma yin pa yang mi mthong /_rgyu mi mthong /_rkyen mi mthong /_'bras bu smin pa mi mthong /_byed pa mi mthong /_len pa mi mthong /_mang po mi mthong /_nyung ngu mi mthong /_gtsang ba mi mthong /_mi gtsang ba mi mthong /_len pa 
[\[2b.7\]]dang bdag dang zang zing la mi smod/_mthong ba yang mi mthong /_mi mthong ba yang mi mthong /_bdag dang gzhan du mi 'dzin te/_shin tu rgyas pa mya ngan las 'das pa chen po rtag tu gnas pa'i chos kyi phyir sbyin pa byin pa dang /_sems can thams cad la phan pa dang /_bde ba'i phyir sbyin 
[\[3a\]]
[\[3a.1\]]pa byin pa dang /_sems can thams cad kyi nyon mongs pa yongs su gcad pa'i phyir sbyin pa byin pa dang /_sems can thams cad kyis sbyin pa dang /_len pa dang /_nor gyi dngos por mi mthong bar bya ba'i phyir sbyin pa byin pa la nan tan byed do/_/rigs kyi bu dper na mi zhig rgya 
[\[3a.2\]]mtshor lhung ba las mi ro la 'jus na rgya mtsho las thar bar 'gyur ro/_/byang chub sems dpa' sems dpa' chen po mya ngan las 'das pa chen po la nan tan byed na sbyin pa spyod pa yang de dang 'dra'o/_/rigs kyi bu dper na khri mon zab mo dam zhag shin tu che ba zhig tu mi zhig bcug na gzhan nas 
[\[3a.3\]]thar ba'i sa med la/_bshang gci'i khung bu gcig cig yod de/_de nas phyir byung na thogs pa med pa'i gnas su phyin par 'gyur ro/_/byang chub sems dpa' sems dpa' chen po mya ngan las 'das pa chen po la nan tan byed pa na/_sbyin pa sbyin pa yang de dang 'dra'o/_/rigs kyi bu dper na cho 
[\[3a.4\]]rigs btsun pa zhig 'jigs skrag nas mgon skyabs med na rigs ngan gdol pa la rten cing skyabs su 'gro'o/_/byang chub sems dpa' sems dpa' chen po mya ngan las 'das pa chen po la nan tan byed pa na sbyin pa byin pa yang de dang 'dra'o/_/rigs kyi bu dper na nad pa zhig nad kyi sdug bsngal 
[\[3a.5\]]bsal zhing bde ba thob par bya ba'i phyir mi gtsang ba za ba bzhin du/_byang chub sems dpa' sems dpa' chen po mya ngan las 'das pa chen po la nan tan byed pa na sbyin pa byin pa yang de dang 'dra'o/_/rigs kyi bu dper na bram ze zhig srog gi phyir nas 'bras shin tu dkon pa na khyi sha za ba bzhin du/_
[\[3a.6\]]byang chub sems dpa' sems dpa' chen po mya ngan las 'das pa chen po la nan tan byed pa na sbyin pa byin pa yang de dang 'dra'o/_/rigs kyi bu mya ngan las 'das pa chen po'i nang na de lta bu'i dngos po bskal pa tshad med pa'i bar du ma thos pa thos pa dang /_tshul khrims dang /_tshul khrims kyi pha 
[\[3a.7\]]rol tu phyin pa nas shes rab dang /_shes rab kyi pha rol tu phyin pa'i bar du ston pa ni ji ltar sangs rgyas me tog sna tshogs kyi mdo las rgyas par 'chad pa bzhin no/_/rigs kyi bu ji ltar byang chub sems dpa' sems dpa' chen po mya ngan las 'das pa chen po la nan tan byed pa na ma thos pa thos par 
[\[3b\]]
[\[3b.1\]]'gyur zhe na/_mdo sde sde bcu gnyis kyi don shin tu zab mo sngon ma thos pa mdo sde 'di'i rkyen gyis yongs su thos par gyur to/_/sngon cung zad yod pa yang ming tsam thos te/_da mya ngan las 'das pa chen po'i mdo 'di las gdod don thos par gyur to/_/nyan thos dang rang sangs rgyas ni mdo sde sde bcu 
[\[3b.2\]]gnyis kyi ming 'ba' zhig thos kyi don mi thos so/_/da mdo sde 'di las yongs su rdzogs par thos par gyur pas ma thos pa thos pa zhes bya'o/_/rigs kyi bu nyan thos dang rang sangs rgyas thams cad kyis mdo sde las sangs rgyas rtag pa dang /_bde ba dang /_bdag dang /_yongs su dag pa dang 
[\[3b.3\]]mthar 'gog pa ma yin pa dang /_dkon mchog gsum dang /_sangs rgyas kyi rang bzhin khyad par gyi mtshan nyid med pa dang /_rtsa ba bzhi nyams pa dang /_shin tu rgyas pa'i mdo sde la skur pa dang /_mtshams med pa lnga'i kha na ma tho ba byas pa dang /_log sred can thams cad la yang sangs 
[\[3b.4\]]rgyas kyi rang bzhin yod do zhes [{]di ring [,]de ring [}]mdo sde 'di las thos par gyur pas ma thos pa thos pa zhes bya'o/_/de nas byang chub sems dpa' sems dpa' chen po kun tu snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das rtsa ba bzhi nyams pa 
[\[3b.5\]]dang /_shin tu rgyas pa'i mdo sde la skur pa dang /_mtshams med pa lnga'i kha na ma tho ba bgyis pa dang /_log sred can la sogs pa la sangs rgyas kyi rang bzhin mchis na de dag ci ste yang sems can dmyal bar ltung bar 'gyur/_bcom ldan 'das gal te de dag la sangs rgyas kyi rang 
[\[3b.6\]]bzhin mchis na yang ci'i slad du rtag pa dang bde ba dang bdag dang yongs su dag pa ma mchis zhes gsungs/_bcom ldan 'das gang dge ba'i rtsa ba yongs su bcad pa de la log sred can zhes bgyi na/_dge ba'i rtsa ba bcad pa'i tshe/_sangs rgyas kyi rang bzhin ci'i slad du ma bcad/_sangs 
[\[3b.7\]]rgyas kyi rang bzhin ci ste bcad na ci'i slad du rtag pa dang bde ba dang bdag dang yongs su dag pa'o zhes gsungs/_de ste ma bcad pa zhig lags na ci'i slad du log sred can zhes gdags/_bcom ldan 'das rtsa ba bzhi nyams pa ni ma nges pa zhes bgyi'o/_/shin tu rgyas pa'i mdo sde la skur pa 
[\[4a\]]
[\[4a.1\]]dang /_mtshams med pa lnga'i kha na ma tho ba bgyis pa dang /_log sred can yang ma nges pa'o/_/gal te de dag nges pa zhig lags na ji ltar bla na med pa yang dag par rdzogs pa'i byang chub tu mngon par 'tshang rgya bar 'gyur/_rgyun du zhugs pa nas rang sangs rgyas kyi 
[\[4a.2\]]bar du yang ma nges pa'o/_/gal te rgyun du zhugs pa nas rang sangs rgyas kyi bar du nges pa lags na bla na med pa yang dag par rdzogs pa'i byang chub tu mngon par sangs rgyas pa'i yang mi rigs so/_/bcom ldan 'das gal te rtsa ba bzhi nyams pa ma nges pa lags na/_rgyun du zhugs pa nas rang 
[\[4a.3\]]sangs rgyas kyi bar du yang ma nges so/_/de ltar de dag ma nges na sangs rgyas bcom ldan 'das kyang ma nges so/_/gal te sangs rgyas bcom ldan 'das ma nges na mya ngan las 'das pa'i ngo bo nyid kyang ma nges te/_chos thams cad kyi bar du yang ma nges so/_/ji ltar de ma nges zhe na/_gal te log sred can dag log 
[\[4a.4\]]sred can gyi las spangs pas mngon par 'tshang rgya na sangs rgyas bcom ldan 'das rnams kyang de ltar yongs su mya ngan las 'das nas slar yang byung ste/_yongs su mya ngan las 'da' bar mi 'jug pa'i rigs so/_/gal te de lta bu lags na mya ngan las 'das pa'i rang bzhin yang ma nges par 'gyur ro/_/
[\[4a.5\]]de ltar ma nges pas na rtag pa dang /_bde ba dang /_bdag dang /_yongs su dag pa ma mchis par rig na/_ci'i slad du log sred can dag la sogs pa mya ngan las 'da' ba 'thob par 'gyur zhes gsungs/_de nas bcom ldan 'das kyis byang chub sems dpa' sems dpa' chen po kun tu snang ba 
[\[4a.6\]]mtho btsun dpal gyi rgyal po la bka' stsal pa/_legs so legs so/_/rigs kyi bu khyod kyis sems can tshad med pa snyed la phan pa dang bde ba'i don gyi phyir 'jig rten la byams shing snying brtse ba dang /_byang chub tu sems bskyed pa'i phyir byang chub sems dpa' dag gong nas gong du 'phar bar bya ba'i 
[\[4a.7\]]phyir de lta bu dag dris pa legs so/_/rigs kyi bu khyod ni sngon 'das pa'i sangs rgyas bcom ldan 'das tshad med pa rnams la bsnyen bkur byas shing sangs rgyas de dag las dge ba'i rtsa ba rnams bskrun pa'o/_/yun ring po nas byang chub kyi yon tan sgrub cing bdud kyi 'khor bcom nas rnam 
[\[4b\]]
[\[4b.1\]]par bshig pa'o/_/sems can tshad med mtha' yas pa snyed kyi don byas nas thams cad bla na med pa yang dag par rdzogs pa'i byang chub la bkod pa'o/_/yun ring po nas de bzhin gshegs pa rnams kyis dgongs te gsungs pa'i snying po shin tu zab mo rtogs pa'o/_/'das pa'i 
[\[4b.2\]]sangs rgyas bcom ldan 'das gang gA'i klung gi bye ma tshad med pa/_mtha' yas pa snyed la shin tu zab mo'i don dam pa 'di dag zhus te/_ngas 'jig rten thams cad na lha'am/_mi'am/_dge sbyong ngam/_bram ze'am/_bdud dam/_tshangs pa la sogs pa gang gis kyang de bzhin 
[\[4b.3\]]gshegs pa la don 'di dag zhu ba gcig kyang ma mthong ngo /_/da khyod kyis rab tu yid la byas te shin tu brtags par nyon cig dang ngas rnam par phye ste bstan par bya'o/_/rigs kyi bu log sred can ni nges pa ma yin no/_/gal te nges pa zhig yin na log sred can des nams kyang bla na med pa 
[\[4b.4\]]yang dag par rdzogs pa'i byang chub 'thob par mi 'gyur ro/_/ma nges pa'i phyir thob pa yin te/_de bas na sangs rgyas kyi rang bzhin ma bcad na ci'i phyir log sred can zhes bya/_dge ba'i rtsa ba bcad pa ni rigs kyi bu dge ba'i rtsa ba la rnam pa gnyis te/_nang dang phyi rol lo/_/sangs rgyas 
[\[4b.5\]]kyi rang bzhin ni nang ma yin/_phyi rol ma yin te/_de bas na sangs rgyas kyi rang bzhin ni ma bcad pa'o/_/yang rnam pa gnyis te/_zag pa dang bcas pa dang /_zag pa med pa'o/_/sangs rgyas kyi rang bzhin ni zag pa dang bcas pa ma yin zag pa med pa ma yin te/_de bas na ma 
[\[4b.6\]]bcad pa'o/_/yang rnam pa gnyis te/_rtag pa dang mi rtag pa'o/_/sangs rgyas kyi rang bzhin ni rtag pa ma yin mi rtag pa ma yin te/_de bas na ma bcad pa'o/_/gal te bcad pa yin na phyir yang thob par rigs so/_/phyir mi thob na ma bcad pa zhes bya ste/_gang bcad nas thob pa ni 
[\[4b.7\]]log sred can zhes bya'o/_/rtsa ba bzhi nyams pa yang ma nges pa'o/_/gal te nges pa zhig yin na rtsa ba bzhi nyams pa dag nams kyang bla na med pa yang dag par rdzogs pa'i byang chub thob par mi 'gyur ro/_/shin tu rgyas pa'i mdo sde la skur pa yang ma nges pa'o/_/gal te nges pa zhig 
[\[5a\]]
[\[5a.1\]]na dam pa'i chos la skur pa dag nams kyang bla na med pa yang dag par rdzogs pa'i byang chub thob par mi 'gyur ro/_/mtshams med pa lnga'i kha na ma tho ba byas pa yang ma nges pa'o/_/gal te nges pa zhig yin na mtshams med pa lnga byas pa dag nams kyang bla na med 
[\[5a.2\]]pa yang dag par rdzogs pa'i byang chub thob par mi 'gyur ro/_/gzugs dang gzugs kyi mtshan nyid gnyi ga ma nges pa'o/_/dri dang /_ro dang /_reg bya'i mtshan nyid dang /_skye ba'i mtshan nyid nas ma rig pa'i mtshan nyid kyi bar dang /_phung po dang /_khams dang /_skye 
[\[5a.3\]]mched kyi mtshan nyid dang /_srid pa nyi shu rtsa lnga dang /_skye ba bzhi dang /_chos thams cad kyi bar du thams cad ma nges pa'o/_/rigs kyi bu dper na sgyu ma mkhan gyis 'khor mang po'i nang du tshogs rnam pa bzhi ste/_shing rta'i tshogs dang /_rkang thang dang bal glang dang /_rta'i tshogs dang 
[\[5a.4\]]se mo do dang /_lus brgyan pa'i yo byad rnams dang /_grong dang /_grong khyer dang /_grong rdal dang /_ri dang /_nags tshal dang /_shing dang /_chu mig dang /_mtshe'u dang /_'bab chu dang /_khron pa dag sprul pa las 'khor de dag gi nang na/_bus pa shes pa med pa dag de mthong nas 
[\[5a.5\]]kun bden par 'dzin to/_/mkhas pa shes rab can dag gis ni bden pa ma yin te/_sgyu ma'i mthus mi'i mig slu bar shes so/_/rigs kyi bu so so'i skye bo nas nyan thos dang /_rang sangs rgyas kyi bar du chos thams cad la nges pa'i mtshan nyid du mthong ba yang de dang 'dra'o/_/
[\[5a.6\]]sangs rgyas dang byang chub sems dpa' rnams ni chos thams cad la nges pa'i mtshan nyid du mi mthong ngo /_/rigs kyi bu dper na bus pa dag dbyar gyi smig rgyu ba mthong nas chu yin no snyam sems so/_/mkhas pa shes rab can dag gis ni smig rgyu ba de la yang dag par chu yin par mi 
[\[5a.7\]]'dzin te/_yang dag pa ma yin pa'i smig rgyu ba mi'i mig slu ba yin te/_yang dag par chu ma yin par shes pa'o/_/so so'i skye bo thams cad dang /_nyan thos dang /_rang sangs rgyas dag gis chos thams cad mthong ba yang de dang 'dra ste/_thams cad yang dag pa yin par 'dzin to/_/
[\[5b\]]
[\[5b.1\]]sangs rgyas dang byang chub sems dpa' ni chos thams cad la nges pa'i mtshan nyid du mi blta'o/_/rigs kyi bu 'di lta ste dper na brag gi drung du skad phyung bas brag ca byung na bus pa ma rabs dag gis thos nas sgra yang dag pa yin par 'dzin to/_/mkhas pa shes rab can gyis ni nges pa yang dag 
[\[5b.2\]]pa ma yin par shes te/_sgra'i mtshan nyid tsam gyis rna ba'i rnam par shes pa slu bar shes so/_/rigs kyi bu so so'i skye bo dang nyan thos dang /_rang sangs rgyas thams cad ni chos thams cad la de ltar nges pa'i mtshan nyid yod par blta'o/_/byang chub sems dpa' dag ni chos thams cad la 
[\[5b.3\]]nges pa'i mtshan nyid med par rab tu rtogs pas mi rtag pa'i mtshan nyid dang /_stong pa zhi ba la sogs pa'i mtshan nyid dang /_skye ba dang 'gag pa med pa'i mtshan nyid du mthong ste/_de bas na byang chub sems dpa' sems dpa' chen po dag ni chos thams cad mi rtag pa'i mtshan nyid du mthong 
[\[5b.4\]]ngo /_/rigs kyi bu nges pa'i mtshan nyid kyang yod do/_/nges pa gang zhe na/_rtag pa dang /_bde ba dang /_bdag dang /_yongs su dag pa'o/_/ci la gnas zhe na/_mya ngan las 'das pa'o/_/rigs kyi bu rgyun du zhugs pa'i 'bras bu yang ma nges pa'o/_/de ltar ma nges pa'i 
[\[5b.5\]]phyir bskal pa brgyad khris bla na med pa yang dag par rdzogs pa'i byang chub kyi sems 'thob bo/_/lan cig phyir ldog pa'i 'bras bu yang ma nges pa'o/_/de ltar ma nges pa'i phyir bskal pa drug khris bla na med pa yang dag par rdzogs pa'i byang chub kyi sems 'thob bo/_/phyir mi ldog 
[\[5b.6\]]pa'i 'bras bu yang ma nges pa'o/_/de ltar ma nges pas bskal pa bzhi khris bla na med pa yang dag par rdzogs pa'i byang chub kyi sems 'thob bo/_/dgra bcom pa'i 'bras bu yang ma nges pa'o/_/de ltar ma nges pa'i phyir bskal pa nyi khris bla na med pa yang dag par rdzogs pa'i byang chub 
[\[5b.7\]]kyi sems 'thob bo/_/rang sangs rgyas kyi byang chub kyang ma nges pa ste/_de ltar ma nges pa'i phyir bskal pa stong phrag bcus bla na med pa yang dag par rdzogs pa'i byang chub kyi sems 'thob bo/_/rigs kyi bu deng de bzhin gshegs pa grong khyer rtswa mchog 'dir sA la shing drung gi bar du seng ge'i 
[\[6a\]]
[\[6a.1\]]gdan la bsnyes shing gzims te/_mya ngan las 'das par 'jug tu nye ba na dgra bcom pa'i 'bras bu ma thob pa'i nye gnas mang po dang /_gyad stobs po che la sogs pas mya ngan chen po bskyed pa dang /_lha dang /_mi dang /_lha ma yin dang /_dri za dang /_nam 
[\[6a.2\]]mkha' lding dang /_mi'am ci dang /_lto 'phye chen po la sogs pas mchod pa chen pos rab tu mchod pa dang /_skye bo mang pos ras yug stong gis sku dkris nas rin po che sna bdun gyis sgrom byas te/_mar bcud can gyis yongs su bkang nas shing bsung can rnams brtsigs te/_
[\[6a.3\]]zhugs la bzhen pa na rnam pa gnyis tshig par mi 'gyur ro/_/gang zhe na/_sku nyid la reg pa dang /_nang gi phyi rim mo/_/sems can thams cad la ring bsrel cha brgyad du bgo bar bstan pa la nyan thos kyi nye gnas thams cad kyis de bzhin gshegs pa yongs su mya ngan las 'das so 
[\[6a.4\]]zhes smras te/_de bzhin gshegs pa ni nges par yongs su mya ngan las ma 'das par rig par bya'o/_/de ci'i phyir zhe na/_de bzhin gshegs pa ni rtag tu gnas pa mi 'gyur mi 'pho ba'o/_/de lta bas na de bzhin gshegs pa mya ngan las 'das pa yang ma nges pa'o/_/rigs kyi bu 
[\[6a.5\]]de bzhin gshegs pa ni ma nges par rig par bya ste/_'di ltar de bzhin gshegs pa ni lha ma yin no/_/de ci'i phyir zhe na/_lha la rnam pa bzhi ste/_'jig rten gyi lha dang /_skye ba'i lha dang /_rnam par dag pa'i lha dang /_don gyi lha'o/_/'jig rten gyi lha zhes bya ba ni rgyal po rnams 
[\[6a.6\]]lta bu'o/_/skye ba'i lha zhes bya ba ni rgyal chen bzhi'i ris kyi lha nas 'du shes med 'du shes med min gyi lha'i bar du skyes pa'o/_/rnam par dag pa'i lha zhes bya ba ni rgyun du zhugs pa nas rang sangs rgyas kyi bar de dag go_/don gyi lha zhes bya ba ni sa bcu pa'i byang chub sems dpa' sems dpa' 
[\[6a.7\]]chen po de dag go/_/ci'i phyir byang chub sems dpa' sa bcu pa de la don gyi lha zhes bya zhe na/_chos thams cad kyi don la shin tu mkhas pa'i phyir ro/_/don zhes bya ba ni ji lta bu zhe na/_chos thams cad stong pa nyid kyi don du mthong ba'o/_/rigs kyi bu de bzhin gshegs pa ni rgyal po ma yin/_
[\[6b\]]
[\[6b.1\]]rgyal chen bzhi nas 'du shes med 'du shes med min gyi bar du ma yin/_rgyun du zhugs pa nas rang sangs rgyas dang /_byang chub sems dpa' sa bcu pa'i bar du ma yin te/_de bas na de bzhin gshegs pa ni lha ma yin no/_/'on kyang sems can rnams kyis sangs rgyas la lha'i 
[\[6b.2\]]lha'o zhes brjod de/_de bas na de bzhin gshegs pa ni lha ma yin/_lha ma yin pa'ang ma yin/_mi ma yin/_mi ma yin pa'ang ma yin/_srin po ma yin/_srin po ma yin pa'ang ma yin/_sems can dmyal ba dang /_byol song dang /[ {]yi dgas [,]yi dwags [}]ma yin/_sems can dmyal ba dang /_
[\[6b.3\]]byol song dang /[ {]yi dgas [,]yi dwags [}]ma yin pa'ang ma yin/_sems can ma yin/_sems can ma yin pa'ang ma yin/_chos ma yin/_chos ma yin pa'ang ma yin/_gzugs ma yin/_gzugs ma yin pa'ang ma yin/_ring po ma yin/_ring po ma yin pa'ang ma yin/_thung ngu ma yin/_
[\[6b.4\]]thung ngu ma yin pa'ang ma yin/_mtshan nyid ma yin/_mtshan nyid ma yin pa'ang ma yin/_sems ma yin/_sems ma yin pa'ang ma yin/_zag pa dang bcas pa ma yin/_zag pa med pa ma yin/_'dus byas ma yin/_'dus ma byas ma yin/_rtag pa ma yin/_mi rtag pa ma 
[\[6b.5\]]yin/_sgyu ma ma yin/_sgyu ma ma yin pa ma yin/_ming ma yin/_ming ma yin pa ma yin/_nges pa ma yin/_nges pa ma yin pa ma yin/_yod pa ma yin/_yod pa ma yin pa ma yin/_med pa ma yin/_med pa ma yin pa ma yin/_brjod pa ma yin/_mi brjod pa ma yin/_de 
[\[6b.6\]]bzhin gshegs pa ma yin/_de bzhin gshegs pa ma yin pa ma yin te/_de lta bas na de bzhin gshegs pa ni ma nges pa'o/_/rigs kyi bu ci'i phyir de bzhin gshegs pa la 'jig rten gyi lha zhes mi gdags zhe na/_'jig rten gyi lha ni rgyal po rnams te/_de bzhin gshegs 
[\[6b.7\]]pa ni yun ring po nas bskal pa tshad med pa'i bar du rgyal po'i thabs btang bas de bas na rgyal po ma yin no/_/rgyal po ma yin pa ma yin zhes bya ba ni de bzhin gshegs pa grong khyer ser skyar rgyal po zas gtsang ma'i khab tu skyes pas de bas na rgyal po ma yin pa ma yin no/_/skye ba'i lha ma yin zhes bya ba 
[\[7a\]]
[\[7a.1\]]ni de bzhin gshegs pa yun ring po nas srid pa rnams dang bral bas de bas na skye ba'i lha ma yin no/_/skye ba'i lha ma yin pa ma yin zhes bya ba ni dga' ldan gnam nas 'dzam bu'i gling du babs pas de bas na de bzhin gshegs pa ni skye ba'i lha ma yin pa yang ma yin no/_/rnam 
[\[7a.2\]]par dag pa'i lha ma yin pa zhes bya ba ni de bzhin gshegs pa rgyun du zhugs pa nas rang sangs rgyas kyi bar du ma yin te/_de bas na de bzhin gshegs pa ni rnam par dag pa'i lha ma yin no/_/rnam par dag pa'i lha ma yin pa ma yin zhes bya ba ni 'jig rten gyi chos brgyad kyis mi gos te/_
[\[7a.3\]]ji ltar pad mo la chu dang rdul gyis mi gos pa dang 'dra bas de bas na de bzhin gshegs pa ni rnam par dag pa'i lha ma yin pa ma yin no/_/don gyi lha ma yin zhes bya ba ni de bzhin gshegs pa byang chub sems dpa' sa bcu pa ma yin te/_de bas na de bzhin gshegs pa ni don gyi lha ma yin no/_/
[\[7a.4\]]don gyi lha ma yin pa ma yin zhes bya ba ni de bzhin gshegs pa rtag tu stong pa rnam pa [{]bcwa [,]bco [}]brgyad la nan tan mdzad pas de bas na de bzhin gshegs pa ni don gyi lha ma yin pa ma yin no/_/de bzhin gshegs pa mi ma yin zhes bya ba ni de bzhin gshegs pa yun ring po bskal pa tshad med pa'i 
[\[7a.5\]]bar du mi'i srid pa yongs su spangs pas de bas na mi ma yin no/_/mi ma yin pa'ang ma yin zhes bya ba ni grong khyer ser skyar skyes pas de bas na mi ma yin pa'ang ma yin no/_/de bzhin gshegs pa srin po ma yin zhes bya ba ni sems can thams cad la mi 'tshe ba'i phyir de bas na srin po ma yin no/_/
[\[7a.6\]]srin po ma yin pa ma yin zhes bya ba ni srin po'i gzugs lta bur sprul zhing sems can dag 'dul te/_de bas na srin po ma yin pa'ang ma yin no/_/ji ltar na de bzhin gshegs pa sems can dmyal ba dang /_byol song dang /[ {]yi dgas [,]yi dwags [}]ma yin zhe na/_de bzhin gshegs pa yun ring po nas ngan 
[\[7a.7\]]par lta ba rnams spangs pas/_de bas na sems can dmyal ba dang /_byol song dang /[ {]yi dgas [,]yi dwags [}]ma yin no/_/sems can dmyal ba dang /_byol song dang /[ {]yi dgas [,]yi dwags [}]ma yin pa'ang ma yin zhes bya ba ni de bzhin gshegs pas sems can gdul ba'i phyir ngan song gsum du yang mngon du 
[\[7b\]]
[\[7b.1\]]gshegs te/_de bas na sems can dmyal ba dang /_byol song dang /[ {]yi dgas [,]yi dwags [}]ma yin pa'ang ma yin no/_/sems can ma yin pa zhes bya ba ni yun ring po nas sems can gyi rang bzhin spangs pas de bas na de bzhin gshegs pa ni sems can ma yin no/_/sems can ma yin pa'ang ma 
[\[7b.2\]]yin zhes bya ba ni ched 'ga' ched 'ga'i dus na sems can gyi mtshan nyid kyang gsung bas de bas na de bzhin gshegs pa ni sems can ma yin pa'ang ma yin no/_/de bzhin gshegs pa chos ma yin pa zhes bya ba ni chos thams cad ni so so nas tha dad pa'i mtshan nyid yod la/_de bzhin gshegs 
[\[7b.3\]]pa ni de lta bu ma yin te mtshan nyid gcig tu zad pas de bas na chos ma yin no/_/chos ma yin pa'ang ma yin zhes bya ba ni de bzhin gshegs pa chos kyi dbyings yin te/_de bas na chos ma yin pa yang ma yin no/_/de bzhin gshegs pa gzugs ma yin zhes bya ba ni gzugs kyi skye mched 
[\[7b.4\]]rnam pa bcu la ma gtogs te/_de bas na gzugs ma yin no/_/gzugs ma yin pa'ang ma yin zhes bya ba ni sku la mtshan sum cu rtsa gnyis dang /_dpe byad bzang po brgyad cu mnga' bas de bas na gzugs ma yin pa yang ma yin no/_/de bzhin gshegs pa ring po ma yin zhes bya ba ni gzugs 
[\[7b.5\]]thams cad yongs su bcad pas de bas na ring po ma yin no/_/ring po ma yin pa'ang ma yin zhes bya ba ni 'jig rten thams cad kyis spyi gtsug gi mtshan mi mthong bas de bas na ring po ma yin pa yang ma yin no/_/de bzhin gshegs pa thung ngu ma yin zhes bya ba ni yun ring po nas nga rgyal dang dregs pa'i kun 
[\[7b.6\]]nas nyon mongs pa spangs pas de bas na thung ngu ma yin no/_/thung ngu ma yin pa yang ma yin zhes bya ba ni khyim bdag ku shi la zhes pa la sku mtho gsum pa bstan pas de bas na thung ngu ma yin pa yang ma yin no/_/de bzhin gshegs pa mtshan nyid ma yin pa zhes bya ba ni yun ring po nas mtshan nyid rnams dang bral 
[\[7b.7\]]bas/_de bas na mtshan nyid ma yin no/_/mtshan nyid ma yin pa'ang ma yin zhes bya ba ni mtshan nyid thams cad la mkhas shing rtogs pa'i phyir/_de bas na mtshan nyid ma yin pa ma yin no/_/de bzhin gshegs pa sems ma yin pa zhes bya ba ni nam mkha'i mtshan nyid yin pas de bas na sems ma 
[\[8a\]]
[\[8a.1\]]yin no/_/sems ma yin pa yang ma yin zhes bya ba ni stobs bcu'i chos kyi sems mnga' ba dang /_gzhan gyi sems kyang mkhyen pas de bas na sems ma yin pa yang ma yin no/_/de bzhin gshegs pa 'dus byas ma yin pa zhes bya ba ni rtag pa dang /_bde ba dang /_bdag 
[\[8a.2\]]dang /_yongs su dag pas de bas na 'dus byas ma yin no/_/'dus ma byas ma yin zhes bya ba ni 'ong ba dang /_song ba dang /_'dug pa dang /_nyal ba yod do/_/yongs su mya ngan las 'da' ba yang bstan pas de bas na 'dus ma byas ma yin no/_/de bzhin gshegs pa rtag pa ma 
[\[8a.3\]]yin pa zhes bya ba ni sku yan lag dang bcas pa'i phyir de bas na rtag pa ma yin no/_/rtag pa ma yin pa zhes bya ba ni shes pa dang bcas pa'i phyir ro/_/rtag pa'i chos ni shes pa med pa ste/_ji ltar nam mkha' dang 'dra'o/_/de bzhin gshegs pa ni shes pa dang bcas pas de bas na rtag 
[\[8a.4\]]pa ma yin no/_/ji ltar rtag pa ma yin zhe na/_tshig tu smra ba yod pa'i phyir te/_rtag pa'i chos ni tshig tu smra ba med pas nam mkha' dang 'dra'o/_/de bzhin gshegs pa ni tshig tu smra ba dang bcas pas de bas na rtag pa ma yin no/_/rus dang rigs yod pa'i phyir mi rtag pa zhes bya'o/_/rus 
[\[8a.5\]]dang rigs med pa ni rtag pa zhes bya ste/_nam mkha' ni rtag pa yin pas rus med do/_/de bzhin gshegs pa ni rus dang rigs su bcas te/_gau ta ma'i rigs yin pas de bas na mi rtag go/_/pha ma dang bcas pa'i phyir mi rtag pa zhes bya'o/_/pha ma med pa ni rtag pa zhes gdags te/_
[\[8a.6\]]nam mkha' ni rtag pa'i phyir pha dang ma med do/_/de bzhin gshegs pa la ni pha dang ma yod pas de bas na mi rtag pa'o/_/spyod lam bzhi dang bcas pas mi rtag pa zhes bya'o/_/spyod lam bzhi med pa ni rtag pa zhes bya ste/_nam mkha' ni rtag pa yin pas spyod lam bzhi med do/_/de bzhin 
[\[8a.7\]]gshegs pa ni spyod lam bzhi dang bcas pas de bas na mi rtag go/_/rtag tu gnas pa'i chos ni gnas dang phyogs med do/_/nam mkha' ni rtag pa yin pas gnas dang phyogs med de/_de bzhin gshegs pa ni yul shar phyogs su byung ste/_yul mnyan du yod pa dang rgyal po'i khab na 
[\[8b\]]
[\[8b.1\]]gnas pas de bas na mi rtag go/_/don de lta bas na de bzhin gshegs pa ni rtag pa ma yin no/_/mi rtag pa ma yin zhes bya ba ni skye ba yongs su bcad pa'i phyir ro/_/gang skye ba dang bcas pa'i chos ni mi rtag pa zhes bya ste/_gang skye ba med pa'i chos ni rtag pa'o/_/de bzhin gshegs pa yang 
[\[8b.2\]]skye ba med pas na rtag pa'o/_/rtag pa'i chos ni rigs med pa ste/_gang rigs dang bcas pa'i chos ni mi rtag pa zhes bya'o/_/de bzhin gshegs pa ni skye ba med pa rigs med pa ste/_skye ba dang rigs med pas na rtag pa'o/_/rtag pa'i chos ni thams cad kun tu khyab ste/_ji ltar nam 
[\[8b.3\]]mkha' gnas kun tu khyab pa bzhin no/_/de bzhin gshegs pa yang de dang 'dra bar kun tu khyab pas rtag pa'o/_/mi rtag pa'i chos ni gnas 'di la yod la gzhan na med do zhes bya ba ste/_de bzhin gshegs pa ni de lta ma yin te/_gnas 'di na yod la gzhan na med ces brjod du med de/_
[\[8b.4\]]de bas na rtag pa'o/_/mi rtag pa'i chos ni res 'ga' ni yod par 'gyur/_res 'ga' ni med par 'gyur te/_de bzhin gshegs pa ni de lta ma yin no/_/res 'ga' yod la res 'ga' med pa ma yin te/_de bas na rtag pa'o/_/rtag tu gnas pa'i chos ni ming dang gzugs med de/_
[\[8b.5\]]nam mkha' ni rtag pa yin pas ming dang gzugs med do/_/de bzhin gshegs pa yang de dang 'dra bar ming dang gzugs med pas de bas na rtag pa'o/_/rtag tu gnas pa'i chos ni rgyu dang 'bras bu med de/_nam mkha' ni rtag pa yin pas rgyu dang 'bras bu med do/_/de bzhin 
[\[8b.6\]]gshegs pa yang de dang 'dra bar rgyu dang 'bras bu med de/_de bas na rtag pa'o/_/rtag tu gnas pa'i chos ni dus gsum la ma gtogs te/_de bzhin gshegs pa yang de dang 'dra bar dus gsum la ma gtogs pas de bas na rtag pa'o/_/de bzhin gshegs pa yang sgyu ma ma yin 
[\[8b.7\]]pa zhes bya ba ni mi bden pa'i sems can thams cad yongs su bcad pas de bas na sgyu ma ma yin no/_/sgyu ma ma yin pa yang ma yin pa zhes bya ba ni de bzhin gshegs pas res 'ga' ni sku gcig pu 'di las sku tshad med par sprul pa dang /_sku tshad med pa yang sku gcig tu mdzad pa dang /_ri 
[\[9a\]]
[\[9a.1\]]dang brag la thogs pa med par 'gro ba dang /_chu la sa bzhin du 'gro ba dang /_sa la chu lta bur nub pa dang /_nam mkha' la sa bzhin du 'gro ba dang /_sku la me'i phung po chen po bzhin du dud pa 'thul zhing me 'bar ba dang /_sprin dang 'brug sgra bsgrags te sgra 'jigs su rung ba 
[\[9a.2\]]mdzad pa dang /_res 'ga' ni grong dang /_grong khyer dang /_grong rdal dang /_khang pa dang /_ri dang /_ljongs dang shing la sogs par 'gyur ba dang /_res 'ga' ni sku chen por mdzad/_res 'ga' ni sku chung ngur mdzad pa dang res 'ga' ni pho'i gzugs dang mo'i gzugs dang khye'u dang bu 
[\[9a.3\]]mo'i gzugs ston te/_de bas na de bzhin gshegs pa ni sgyu ma ma yin pa yang ma yin no/_/de bzhin gshegs pa nges pa ma yin zhes bya ba ni de bzhin gshegs pas grong khyer rtswa mchog tu sA la'i shing drung na yongs su mya ngan las 'das par ston pas de bas na nges pa ma yin no/_/nges 
[\[9a.4\]]pa ma yin pa yang ma yin pa zhes bya ba ni rtag pa dang /_bde ba dang /_bdag dang /_yongs su dag pas na de bzhin gshegs pa ni nges pa ma yin pa yang ma yin no/_/de bzhin gshegs pa zag pa dang bcas pa ma yin pa zhes bya ba ni zag pa rnam pa gsum yongs su bcad pas zag pa 
[\[9a.5\]]dang bcas pa ma yin no/_/zag pa gsum zhes bya ba ni 'dod pa'i khams kyi nyon mongs pa thams cad las ma rig pa ma gtogs pa ni 'dod pa'i zag pa'o/_/gzugs dang gzugs med pa'i khams kyi nyon mongs pa thams cad las ma rig pa ma gtogs pa ni srid pa'i zag pa'o/_/khams 
[\[9a.6\]]gsum gyi ma rig pa ni ma rig pa'i zag pa ste/_de bzhin gshegs pas de dag yongs su bcad pas na zag pa ma yin no/_/gzhan yang bus pa ma rabs so so'i skye bo thams cad ni srid pa'i zag pa mi mthong ngo /_/ji ltar bus pa ma rabs so so'i skye bos srid pa'i zag pa mi mthong zhe 
[\[9a.7\]]na/_bus pa ma rabs so so'i skye bo thams cad ni ma 'ongs pa'i dus kyi the tshom gyi sems 'di lta bu dang bcas so/_/'di ltar ma 'ongs pa'i dus na lus 'thob par 'gyur ram/_'thob par mi 'gyur ram/_'das pa'i dus na lus 'di thog ma nas yod pa zhig gam/_thog ma 
[\[9b\]]
[\[9b.1\]]nas med pa zhig gam/_da ltar gyi dus na lus 'di yod pa ma yin nam/_med pa ma yin nam/_bdag ces bya ba yod na gzugs yin nam/_gzugs ma yin nam/_gzugs kyang yin la gzugs kyang ma yin nam/_gzugs kyang ma yin la gzugs ma yin pa yang ma 
[\[9b.2\]]yin nam/_'du shes sam/_'du shes ma yin nam/_'du shes kyang yin la 'du shes kyang ma yin nam/_'du shes kyang ma yin la 'du shes ma yin pa yang ma yin nam/_lus 'di gzhan dbang ngam/_gzhan mi dbang ngam/_gzhan yang dbang la/_gzhan dbang ba yang ma yin 
[\[9b.3\]]nam/_gzhan yang mi dbang la gzhan mi dbang ba yang ma yin nam/_srog ni yod la lus med pa zhig gam/_lus ni yod la srog med pa zhig gam/_lus kyang yod la srog kyang yod pa zhig gam/_lus kyang med la srog kyang med pa zhig gam/_lus dang srog rtag pa yin nam/_
[\[9b.4\]]mi rtag pa yin nam/_rtag pa yang yin la mi rtag pa yang yin nam/_rtag pa'ang ma yin la rtag pa ma yin pa yang ma yin nam/_lus dang srog 'di dbang sgyur gyis byas sam/_dus kyis byas sam/_rgyu med pas byas sam/_'jig rten gyi rang bzhin gyis byas sam/_rdul phran 
[\[9b.5\]]gyis byas sam/_chos dang chos ma yin pas byas sam/_skyes bus byas sam/_nyon mongs pas byas sam/_pha mas byas sam/_bdag sems la gnas sam/_mig la gnas sam/_lus la khyab par 'jug gam/_gzhan zhig nas 'ongs sam/_gang du 'gro 
[\[9b.6\]]'am/_skye ba ni su/_'chi ba ni su/_bdag ces bya ba 'das pa'i dus na bram ze'i rigs sam/_rgyal rigs sam/_rje'u rigs sam/_rigs ngan gyi rigs sam/_ma 'ongs pa'i dus na rigs ji lta bu zhig 'thob par 'gyur/_bdag gi lus 'di sngon 'das pa'i dus na skyes pa 
[\[9b.7\]]yin nam/_bud med yin nam/_byol song yin nam/_gal te bdag gis srog bcad na kha na ma tho ba'i sdig pa yod par 'gyur ram/_kha na ma tho ba'i sdig pa med pa nas smyo ba'i khu ba 'thung ba'i bar du sdig par 'gyur ram/_sdig pa med par 'gyur ram/_bdag nyid kyis byas sam/_
[\[10a\]]
[\[10a.1\]]gzhan gyis byas sam/_bdag gis 'bras bu rnam par smin pa myong ngam/_las kyi 'bras bu rnam par smin pa myong bar 'gyur snyam pa'i the tshom du lta ba'i nyon mongs pa tshad med pa'i sems can gyi sems bsgribs so/_/the tshom du lta ba'i rkyen gyis sems rnam pa 
[\[10a.2\]]'di drug skye'o/_/gang zhe na/_nges par bdag yod dam/_nges par bdag med pa dang /_bdag tu lta ba dang /_bdag dang bdag gir lta ba dang /_bdag med pa dang bdag med par lta ba dang /_bdag gam bdag gis byas pa dang /_bdag gis myong ba dang /_bdag gis 
[\[10a.3\]]shes pa ste/_de dag ni ngan par lta ba zhes bya'o/_/de bzhin gshegs pas de ltar lta ba dang bcas pa'i zag pa tshad med pa snyed rtsa ba nas bton pas de bas na zag pa ma yin no/_/rigs kyi bu byang chub sems dpa' sems dpa' chen po mya ngan las 'das pa chen po las 'phags 
[\[10a.4\]]pa'i spyad pa spyod pa yang de lta bu'i zag pa rnams yongs su chod par 'gyur ro/_/sangs rgyas bcom ldan 'das rnams ni rtag tu 'phags pa'i spyad pa spyod pas de bas na zag pa med pa'o/_/rigs kyi bu bus pa ma rabs ni dbang po lnga legs par mi sdud pas zag pa gsum yod par 'gyur 
[\[10a.5\]]te/_mi dge bas khrid nas mi dge ba'i gnas su 'gro'o/_/rigs kyi bu dper na rta rgod kha lo mi bde ba la zhon na nyam nga ba dang g.yang sar 'gro'o/_/dbang po lnga legs par sdud mi nus pa yang de dang 'dra ste/_mya ngan las 'das pa'i dge ba'i lam dang yongs su bral zhing mi dge ba'i 
[\[10a.6\]]gnas su phyin par 'gro'o/_/dper na bal glang ma rungs pa ma dul ba la la la zhig gis zhon na bsams pa bzhin du 'gror mi btub ste/_grong khyer dang bral nas gnas dgon par 'gro'o/_/dbang po lnga sdud mi nus pa yang de dang 'dra ste/_mya ngan las 'das pa'i grong khyer dang bral nas 
[\[10a.7\]]'khor ba'i dbye chen por khrid do/_/rigs kyi bu dper na blon po sgyu can ni rgyal po la ngan dgu ston to/_/dbang po lnga sgyu can yang de dang 'dra ste/_rtag tu sems can la ngan pa mi dge ba tshad med pa snyed ston to/_/rigs kyi bu dper na bus pa ma rungs pa ni slob dpon dang bla ma dang pha mas ston 
[\[10b\]]
[\[10b.1\]]pa'i ngag mi nyan te/_mi dge ba thams cad byed do/_/dbang po lnga ma dul ba yang de dang 'dra ste/_slob dpon dang bla mas legs par ston pa'i tshig mi nyan te/_sdig pa rdzogs par byed do/_/rigs kyi bu bus pa ma rabs ni dbang po lnga sdud mi nus pas rtag tu sems can dmyal ba dang 
[\[10b.2\]]byol song dang /[ {]yi dgas [,]yi dwags [}]kyis 'tshe'o/_/gzhan mi rgod dag dge ba'i mi la 'tshe ba bzhin te/_rigs kyi bu bus pa ma rabs dbang po lnga sdud mi nus pa yang yul lnga la 'phyar zhing g.yeng ngo /_/dper na rdzi'u dag phyugs legs par mi skyong ste/_zhing la 'jug pa dang 'dra bar bus pa 
[\[10b.3\]]ma rabs dbang po lnga mi sdud pa yang rtag tu srid pa rnams la gnas te/_sdug bsngal shin tu mang ngo /_/rigs kyi bu byang chub sems dpa' sems dpa' chen po mya ngan las 'das pa chen po la nan tan byed cing 'phags pa'i spyad pa spyod pa na dge ba'i chos thams cad thob par bya ba'i 
[\[10b.4\]]phyir/_rtag tu dbang po lnga 'dul zhing 'dod chags dang /_zhe sdang dang /_gti mug dang /_nga rgyal dang /_dregs pa dang /_phrag dog la shin tu 'jigs par byed do/_/rigs kyi bu gang dbang po lnga shin tu srung ba na sems rab tu sdud par 'gyur ro/_/gang sems sdud pa de ni dbang po lnga 
[\[10b.5\]]sdud par 'gyur te/_dper na la la zhig gis rgyal po la srung ba ni yul srung ba zhes bya'o/_/gang yul srung ba ni rgyal po la srung ba zhes bya ste/_byang chub sems dpa' sems dpa' chen po yang de dang 'dra bar gal te mya ngan las 'das pa chen po'i mdo 'di thos na shes rab thob par 'gyur ro/_/shes 
[\[10b.6\]]rab thob pa'i phyir dbang po lnga la rtse gcig par 'gyur te/_gal te dran pa mi 'phro na yang dag pa'i dran par 'gyur ro/_/de ci'i phyir zhe na/_dran pa'i shes rab kyi phyir ro/_/rigs kyi bu rdzi'u skyong mkhas pa ni phyugs zhing la shor na phyir glon te zhing za bar mi byed do/_/byang chub sems 
[\[10b.7\]]dpa' sems dpa' chen po yang de dang 'dra ste/_dran pa'i shes rab kyi dbang po lnga srung zhing sdud pa'i rkyen gyis kun tu 'phro bar mi byed do/_/byang chub sems dpa' sems dpa' chen po gang dran pa'i shes rab yod pa ni bdag gi mtshan nyid mi mthong /_bdag dang bdag gi mtshan 
[\[11a\]]
[\[11a.1\]]nyid mi mthong /_sems can du mi mthong /_spyod pa'i dngos por mi mthong ste/_chos thams cad chos nyid kyi mtshan nyid dang 'thun par mthong bas sa dang gseg ma dang gyo mo lta bu'i mtshan nyid skye'o/_/ji ltar khang pa ni rkyen mang po las skyes te/_gcig du chad pa'i 
[\[11a.2\]]rang bzhin med pa dang 'dra bar sems can rnams kyang chen po bzhi dang /_phung po lnga las byung bas brtags na nges pa'i mtshan nyid med do/_/nges pa'i mtshan nyid med pas byang chub sems dpa' de dag tu chags shing zhen pa mi skye'o/_/bus pa ma rabs so so'i skye bo thams cad ni 
[\[11a.3\]]sems can yod par mthong bas nyon mongs par skye bar gyur to/_/byang chub sems dpa' sems dpa' chen po mya ngan las 'das pa chen po la nan tan byed pa ni dran pa'i shes rab yod pas sems can rnams la chags shing zhen pa mi skyed do/_/gzhan yang byang chub sems dpa' 
[\[11a.4\]]sems dpa' chen po mya ngan las 'das pa chen po'i mdo sde la nan tan byed pa ni sems can gyi mtshan nyid la mi chags te/_chos rnam pa sna tshogs kyi mtshan nyid byed do/_/rigs kyi bu dper na ri mo mkhan gyi tshon sna tshogs las khye'u 'am bu mo'am/_ba lang ngam/_rta'i 
[\[11a.5\]]gzugs rnam pa mang po bris na bus pa ma rabs blo med pa dag gis mthong nas/_khye'u dang bu mo la sogs pa'i mtshan nyid skyed do/_/ri mo mkhan gyis ni khye'u dang bu mo la sogs pa med par rab tu rtogs so/_/byang chub sems dpa' sems dpa' chen po yang de dang 'dra ste/_chos 
[\[11a.6\]]tha dad pa'i mtshan nyid la mtshan nyid gcig tu rtogs pas sems can gyi mtshan nyid mi skyed do/_/de ci'i phyir zhe na/_dran pa'i shes rab yod pa'i phyir ro/_/byang chub sems dpa' sems dpa' chen po dag mya ngan las 'das pa chen po la nan tan byed pa ni gal te bud med sdug gu 
[\[11a.7\]]mthong na nam du yang 'dod cing chags pa'i sems mi skyed do/_/de ci'i phyir zhe na/_mtshan nyid shin tu rtogs pa'i phyir ro/_/rigs kyi bu byang chub sems dpa' sems dpa' chen pos 'dod pa lnga la dga' ba dang /_bde ba med pa dang /_skad cig mi gnas pa dang /_ji ltar 
[\[11b\]]
[\[11b.1\]]khyis keng rus 'cha' ba dang /_me sgron thogs te rlung phyogs su 'gro ba dang /_sbrul gdug pa'i snod lta bu dang /_rmi lam na rnyed pa lta bu dang /_lam ka'i bza' shing ltar kun gyis btog pa dang /_god la bya thams cad rtod pa lta bu dang /_chu'i chu bur dang /_chu la ri mo bris pa dang /_
[\[11b.2\]]thags 'thags pa'i rgyu zad pa dang /_btson gsod du khrid pa dang /_ji ltar brnyan po dag ring po mi thogs pa dang 'dra bar 'dod pa la de lta bu'i skyon shin tu mang bar rtogs so/_/gzhan yang byang chub sems dpa' sems dpa' chen pos sems can rnams la brtags na gzugs dang 
[\[11b.3\]]sgra dang dri dang ro dang /_reg bya'i rgyu dang rkyen gyis bskal pa tshad med grangs med pa nas rtag tu sdug bsngal myong ste/_sems can re re yang bskal pa gcig la lus kyi rus pa brtsigs na rgyal po'i khab kyi ri bo bas che'o/_/nu zho 'thungs pa yang rgya mtsho'i chu bas mang ngo /_/lus kyi 
[\[11b.4\]]khrag 'dzag pa yang rgya mtsho bzhi bas mang ngo /_/tshe'i dus byas pa na pha ma dang /_phu nu dang /_chung ma dang /_bu dang /_gnyen bshes kyis ngus pa'i mchi ma yang rgya mtsho bzhi bas mang ngo /_/sa chen po 'di'i rtswa dang /_shing thams cad sor bzhi pa'i shod byas te/_pha ma brtsis na yang 
[\[11b.5\]]grangs shes par mi nus so/_/bskal pa tshad med pa'i bar du sems can dmyal ba dang /_byol song gi skye gnas dang /[ {]yi dgas [,]yi dwags [}]su gyur te/_sdug bsngal mang po myong ba ni brjod cing bgrang du med do/_/sa chen po 'di thams cad rgya shug gi 'bras bu tsam du dril te zad pa dang mthar 
[\[11b.6\]]thug pa ni byar bla'i/_'khor ba ni mthar thug par mi nus so/_/byang chub sems dpa' sems dpa' chen pos de ltar sems can thams cad la rab tu brtags na 'dod pa'i rgyu dang rkyen gyis sdug bsngal tshad med pa myong bar rtogs so/_/byang chub sems dpas 'khor ba'i 'du byed 
[\[11b.7\]]kyi sdug bsngal de dag gis phyir dran pa'i shes rab nyams par mi byed do/_/rigs kyi bu dper na 'jig rten na sa'i khyon 'dom nyi shu rtsa lnga'i nang mi mang pos yongs su gang ba la/_rgyal pos blon po gcig la til mar phor bu gang bskur te/_mi mang po de dag gi nang bskor zhing mar thigs 
[\[12a\]]
[\[12a.1\]]pa gcig kyang ma 'bo shig_/gal te thigs pa gcig bo na khyod gsad do zhes bka' stsal te/_mi gcig ral gri bskur nas phyi bzhin ded du bcug go/_/blon pos rgyal po'i lung mnos nas sems thag pa nas shin tu bsgrims shing khyer te/_'khor mang po de dag 
[\[12a.2\]]gi nang kun tu rgyu zhing song ba de yid du 'ong ba'i 'dod pa lnga mthong yang sems la rtag tu 'di snyam du sems so/_/gal te bdag gis le lo byas te 'dod pa de dag la chags par gyur na/_thigs pa 'di 'bo bar 'gyur te/_bdag gi srog kyang mi gson par 'gyur ro/_/snyam nas 
[\[12a.3\]]de de lta bu'i 'jigs pa'i rgyu dang rkyen gyis mar thigs pa gcig kyang ma bo'o/_/byang chub sems dpa' sems dpa' chen po yang de dang 'dra ste/_'khor ba'i nang na dran pa'i shes rab ma stor te/_ma stor ba'i phyir 'dod pa lnga mthong yang chags pa'i sems mi skyed do/_/gal te 
[\[12a.4\]]gzugs bzang po mthong yang gzugs kyi mtshan nyid mi skyed de/_sdug bsngal gyi mtshan nyid dang /_rnam par shes pa'i mtshan nyid kyi bar du rtogs pa yang de dang 'dra ste/_skye ba'i mtshan nyid du mi byed/_'gog pa'i mtshan nyid du mi byed/_rgyu'i mtshan nyid du mi byed de/_'dus te 
[\[12a.5\]]byung ba'i mtshan nyid du rtog go/_/byang chub sems dpa' de'i tshe na dbang po lnga yongs su dag go/_/dbang po lnga yongs su dag pa'i phyir tshul khrims kyi rtsa ba srung ba dang ldan no/_/bus pa ma rabs thams cad ni dbang po lnga ma dag pas shin tu srung mi nus te/_dbang po zag pa zhes bya'o/_/
[\[12a.6\]]byang chub sems dpa' ni yongs su bcad pas zag pa med do/_/de bzhin gshegs pa ni rtsa ba nas bton pa yin pas na zag pa ma yin no/_/rigs kyi bu gzhan yang zag pa yongs su spong ba yod do/_/byang chub sems dpa' sems dpa' chen pos bla na med pa'i bdud rtsi sangs rgyas kyi 
[\[12a.7\]]zhing 'dod pa'i phyir zag pa ngan pa yongs su spong ngo /_/spong ba gang zhe na/_gang mya ngan las 'das pa chen po'i mdo sde la nan tan byed cing yi ger bris sam/_'dzin tam/_klog gam/_'don tam/_'grol zhing 'chad dam/_don yid la byed na de ni spong ba zhes bya'o/_/de ci'i phyir 
[\[12b\]]
[\[12b.1\]]zhe na/_rigs kyi bu ngas mdo sde bcu gnyis las zag pa ngan pa spong ba shin tu rgyas pa mya ngan las 'das pa chen po'i mdo sde 'di dang 'dra ba yod par ma mthong ngo /_/rigs kyi bu dper na slob dpon mkhas pa zhig gis slob ma rnams slob pa las slob ma gang ngag nyan pa ni nyes pa mi byed do/_/byang chub 
[\[12b.2\]]sems dpa' sems dpa' chen po mya ngan las 'das pa chen po mchog dam pa'i mdo sde 'di sgom pa yang de dang 'dra ste nyes pa mi byed do/_/rigs kyi bu dper na 'jig rten na rig sngags dam pa zhig yod de/_gal te gang gis de thos na lo bdun gyi bar du dug thams cad kyis mi tshugs/_
[\[12b.3\]]sbrul gyis mi zin par 'gyur ro/_/gal te gang zhig ngag gis brjod na nam 'tsho'i bar du ngan pa rnam pa mang po med par 'gyur ro/_/rigs kyi bu mya ngan las 'das pa chen po'i mdo yang de dang 'dra ste/_gal te sems can gang rna lam du lan cig thos pa tsam gyis phyi ma'i bskal pa 
[\[12b.4\]]bdun gyi bar du ngan song du mi ltung ngo /_/gal te gang gis yi ger bris sam/_klog gam/_'don tam/_dgrol zhing 'chad dam/_don yid la byed na/_gdon mi za bar bla na med pa yang dag par rdzogs pa'i byang chub thob cing sangs rgyas kyi rang bzhin rnam par dag pa mthong ste/_
[\[12b.5\]]ji ltar 'phrul gyi rgyal pos zil dngar gyi ro thob pa bzhin no/_/rigs kyi bu mya ngan las 'das pa chen po'i mdo 'di la de lta bu'i yon tan tshad med pa yod do/_/rigs kyi bu gal te gang la la zhig gis mdo sde 'di yi ger bris shing klog gam/_'don tam/_dgrol zhing 'chad dam/_
[\[12b.6\]]gzhan la yang spel zhing 'chad dam/_don yid la byed na/_de ni nga'i nye gnas yang dag pa yin te nga'i lung rab tu nyan pa'o/_/ngas gzigs shing ngas dgongs pa yin par rig par bya ste/_des brtags par mya ngan las mi 'da' bar shes so/_/de gang dang gang du gnas par 
[\[12b.7\]]grong ngam/_grong khyer ram/_grong rdal lam/_ri'am/_shing drung ngam/_dgon pa'am/_gnas khang ngam/_khang pa'am/_yang thog gam/_gzhal med khang du 'dug na nga yang de las gang du yang mi 'gro bar gnas so/_/ngas de rtag tu de'i sbyin pa len te/_dge slong ngam/_
[\[13a\]]
[\[13a.1\]]dge slong ma'am/_dge bsnyen nam/_dge bsnyen ma'am/_bram ze'am/_kun tu rgyu'am/_dbul ba'am/_phongs pa'am/_sprang por sprul te de'i sbyin pa len to//_//'phags pa yongs su mya ngan las 'das pa chen po'i mdo/_bam po 
[\[13a.2\]]sum cu pa/_ji ltar na de'i sbyin pa de bzhin gshegs pas len par 'gyur zhe na/_rigs kyi bu des gal te nub mo nyal ba'i rmi lam na sangs rgyas kyi gzugs sam/_lha'i gzugs sam/_dge sbyong gi gzugs sam/_rgyal po'am/_'khor los sgyur ba'i rgyal po'am/_
[\[13a.3\]]seng ge'i rgyal po'i gzugs sam/_pad mo'am/_me tog u dum bA ra'am/_ri chen po'am/_rgya mtsho'am/_nyi ma'am/_zla ba'am/_bal glang ngam/_rta dkar po'am/_pha ma'i gzugs la sogs pa mthong ngam/_me tog gam/_'bras bu'am/_gser ram/_dngul lam/_
[\[13a.4\]]shel lam/_baidUr+ya la sogs pa'i rin po che rnyed dam/_ba'i 'o ma'i ro rnam pa lnga rnyed par rmis na de'i tshe de'i dus na de bzhin gshegs pas de'i sbyin pa bzhes par rig par bya'o/_/sad nas rab tu dga' zhing bde bar gyur te/_'dod pa'i rdzas rnam pa sna tshogs thob cing ngan sems med de/_
[\[13a.5\]]dge ba'i chos spyod pa la mos par 'gyur ro/_/rigs kyi bu mya ngan las 'das pa chen po'i mdo sde 'di de lta bu'i bsod nams tshad med grangs med/_bsam gyis mi khyab pa kun sgrub par nus so/_/rigs kyi bu khyod kyis nga'i gsung 'di la yid ches par gyis shig_/gal te rigs 
[\[13a.6\]]kyi bu'am rigs kyi bu mo gang nga mthong bar 'dod dam/_nga la bkur sti byed par 'dod dam/_nga la chos nyid dang 'thun pas mthong bar 'dod dam/_stong pa'i ting nge 'dzin thob par 'dod dam/_yang dag pa'i mtshan nyid mthong bar 'dod dam/_dpa' bar 'gro ba'i ting nge 'dzin dang /_
[\[13a.7\]]seng ge'i rgyal po'i ting nge 'dzin sgom par 'dod dam/_bdud rnam pa brgyad 'joms par 'dod dam/_bdud rnam pa brgyad ces bya ba ni 'di lta ste/_bdud rnam pa bzhi dang /_mi rtag pa dang /_bde ba med pa dang /_bdag med pa dang /_yongs su dag pa med pa'o/_/mir skye bar 
[\[13b\]]
[\[13b.1\]]'dod dam/_lha'i bde ba 'dod na mya ngan las 'das pa chen po'i mdo gzungs su 'dzin cing yi ger bris sam/_klog gam/_'don tam/_dgrol zhing 'chad dam/_don yid la byed pa mthong na de'i gan du bsnyen zhing nye bar 'gro ste/_gnas 'cha' zhing gsol ba dang zhu ba byas te/_
[\[13b.2\]]mchod pa dang rim gro dang bsti stang byas la/_rkang pa bkru ba dang /_khri stan gding zhing yo byad rnam pa bzhis mchod de brel bar mi bya'o/_/gal te lam ring po nas 'ongs na dpag tshad bcu'i bar du bsu bar bya'o/_/mdo sde 'di'i phyir rin che bar bya ba'i nor kun gyis mchod par bya'o/_/
[\[13b.3\]]gal te med na bdag gi lus kyang btsong bar bya'o/_/de ci'i phyir zhe na/_mdo sde 'di ni me tog u dum bA ra bas phrad dka' ba'i phyir ro/_/rigs kyi bu ngas sngon bskal pa tshad med grangs med mtha' yas pa khrag khrig 'das pa de'i tshe de'i dus na 'jig rten gyi khams mi mjed ces 
[\[13b.4\]]bya ba 'dir sangs rgyas bcom ldan 'das shAkya thub pa zhes bya ba de bzhin gshegs pa dgra bcom pa mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa/_sangs rgyas 
[\[13b.5\]]bcom ldan 'das byung ste/_'khor mang po rnams la mya ngan las 'das pa chen po'i mdo 'di ston to/_/ngas de'i tshe na dge ba'i bshes gnyen las sangs rgyas de 'khor mang po rnams la mya ngan las 'das pa chen po ston no zhes thos so/_/ngas de thos nas rab tu dga' bar gyur te 
[\[13b.6\]]mchod pa zhig dbul bar bsams pa las dbul te ci yang mi bdog god_/lus [(]bcong [,]btsong [)]bar byas pa las kyang bsod nams chung bas mdum mo/_/phyir khyim du song ba las lam du mi cig dang phrad nas/_'di skad du bdag lus 'di btsong na khyod mi nyo'am zhes smras so/_/des 
[\[13b.7\]]smras pa bdag la las shig yod de sus kyang byed mi nus so/_/khyod gal te de ltar nus na bdag gis nyo bar bya'o/_/ngas dris pa las ji lta bu zhig yod na sus kyang byed mi nus des smras pa/_bdag la nad ma rungs pa zhig yod de sman pa mkhas pa dag gis dpyad byas na nyin re 
[\[14a\]]
[\[14a.1\]]zhing mi'i sha srang gsum zos na phan zhes zer ro/_/gal te lus kyi sha nyin re zhing srang gsum gcod cing kho bo la sbyin phod na khyod la gser gyi dong tse lnga sbyin no/_/ngas de'i tshe de skad du smras pa thos nas sems rab tu dga' ste/_ngas kyang 'di skad du khyod kyis nga la dong tse 
[\[14a.2\]]byin te/_zhag bdun shol cig dang nga'i bya ba byas nas khyod ci 'dod pa bzhin du bya'o zhes smras so/_/des smras pa/_zhag bdun ni mi rung gi yang dag par de ltar rung na zhag gcig cig gnang bar bya'o/_/rigs kyi bu ngas de'i tshe dong tse blangs nas phyir sangs rgyas gang na ba der song ste mgo 
[\[14a.3\]]bos zhabs la phyag byas nas ci bdog pa ma lus par mchod cing phul te/_gzod sems thag pa nas mdo sde 'di mnyan to/_/nga de'i tshe dbang po rtul bas mdo sde 'di thos par gyur kyang tshig bzhi pa'i le'u gcig 'ba' zhig zin par gyur to/_/gang zhe na/_de bzhin gshegs pa mya ngan 'da' ba 
[\[14a.4\]]ni/_/'khor ba thams cad yongs su bcad pa ste/_/gang gis rtse gcig sems kyis rab mnyan na/_/tshad med bde ba rtag tu thob par 'gyur/_/tshigs su bcad pa 'di bzung nas phyir nad pa de'i khyim du 'ongs so/_/rigs kyi bu ngas de'i tshe nyin re zhing sha srang gsum gsum bcad 
[\[14a.5\]]kyang tshigs su bcad pa 'di yid la byas pa'i rgyu dang rkyen gyis na bar ma gyur to/_/nyin gcig kyang bar chad ma byung bar zla ba gcig gi bar du de ltar byin no/_/rigs kyi bu de'i rgyu de'i rkyen gyis nad pa ni sos/_nga'i lus kyang sngon bzhin du rma med par gyur te/_ngas de'i tshe bdag gi lus ma 
[\[14a.6\]]god par mthong nas bla na med pa yang dag par rdzogs pa'i byang chub tu sems bskyed do/_/tshigs su bcad pa gcig gi mthus kyang de ltar nus na yongs su rdzogs par 'dzin tam/_klog gam/_'don pa lta ci smos/_ngas mdo sde 'di la de lta bu'i khe phan pa yod par mthong nas sngon bas kyang 
[\[14a.7\]]sems lhag par bskyed de bdag ma 'ongs pa'i dus na sangs rgyas kyi byang chub thob cing mtshan yang shAkya thub pa zhes bya bar gyur cig ces smon lam btab bo/_/rigs kyi bu tshigs su bcad pa de gcig gi mthu'i rgyu dang rkyen gyis deng ngas 'khor mang po'i nang na lha dang mi rnams la yongs su rdzogs 
[\[14b\]]
[\[14b.1\]]par bstan par 'gyur ro/_/rigs kyi bu de bas na mya ngan las 'das pa chen po 'di ni bsam gyis mi khyab ste/_yon tan tshad med pa mtha' yas pa dang ldan no/_/'di ni sangs rgyas bcom ldan 'das rnams kyis dgongs te gsungs pa'i snying po yin no/_/de lta bas na gang 'dzin pa 
[\[14b.2\]]des zag pa ngan pa spong zhing chod par 'gyur ro/_/ngan pa zhes bya ba ni bal glang ngan pa dang /_rta ngan pa dang /_ba lang ngan pa dang /_khyi dang /_sbrul gdug pa ngan pa gnas pa'i gnas dang /_tsher ma ngan pa'i sa dang /_gad pa dang /_g.yang sa dang /_nyam nga ba dang /_shwa dang dba' glong 
[\[14b.3\]]dang /_mi ngan pa dang /_yul ngan pa dang /_grong khyer ngan pa dang /_khyim ngan pa dang /_bshes gnyen ngan pa la sogs pa ste/_de lta bu de dag gis gal te zag pa'i rgyu byed na/_byang chub sems dpas de spong ngo /_/gal te mi byed na mi spong ngo /_/gal te zag pa skyed na spong bar 
[\[14b.4\]]byed do/_/gal te mi skyed na mi spong ngo /_/gal te chos sdig pa byed na yongs su spong ngo /_/gal te dge ba byed na mi spong ngo /_/ci ltar spong bar byed ce na/_mtshon cha mi thogs par rtag tu dben pa'i blo'i thabs kyis spong bar byed de/_de bas na dben pa'i blos spong ba zhes bya'o/_/dge 
[\[14b.5\]]ba skye bar bya ba'i phyir sdig pa'i chos spong ngo /_/byang chub sems dpa' sems dpa' chen po bdag gi lus la nad lta bu dang /_rma lta bu dang /_skrangs pa lta bu dang /_dgra lta bu dang /_lus la mdas gzer ba lta bur rtogs te sdug bsngal gyi phung po chen po 'di ni dge ba dang sdig pa thams 
[\[14b.6\]]cad kyi rtsa ba yin par rtogs so/_/lus 'di ni 'di ltar mi gtsang ba yin mod kyi 'on kyang byang chub sems dpas gso zhing rim gro byed do/_/de ci'i phyir zhe na/_lus la chags pa ma yin te/_dge ba'i chos kyi phyir ro/_/mya ngan las 'das pa'i phyir gyi 'khor ba'i phyir ma yin no/_/rtag pa 
[\[14b.7\]]dang /_bde ba dang /_bdag dang /_yongs su dag pa'i phyir gyi/_mi rtag pa dang /_mi bde ba dang /_bdag med pa dang /_yongs su dag pa med pa'i phyir ma yin no/_/byang chub kyi lam gyi phyir gyi/_srid pa'i lam gyi phyir ni ma yin no/_/theg pa gcig gi phyir gyi/_theg pa gsum 
[\[15a\]]
[\[15a.1\]]gyi phyir ma yin no/_/mtshan sum cu rtsa gnyis dang /_dpe byad bzang po brgyad cu'i sku dam pa'i phyir gyi 'du shes med 'du shes med min gyi lus kyi bar gyi phyir ni ma yin no/_/chos kyi 'khor lo bskor ba'i rgyal po'i phyir gyi 'khor los sgyur ba'i rgyal po'i phyir ma yin no/_/
[\[15a.2\]]rigs kyi bu byang chub sems dpa' sems dpa' chen pos lus rtag tu bsrung bar bya'o/_/de ci'i phyir zhe na/_gal te lus ma bsrungs na srog 'tsho bar mi 'gyur ro/_/gal te srog mi 'tsho na mdo sde 'di yi ger 'dri zhing 'dzin pa'am/_klog pa'am/_'don pa'am/_gzhan la rgyas 
[\[15a.3\]]par ston pa'am/_don yid la byed par mi nus te de bas na byang chub sems dpa' lus shin tu bsrung bar bya'o/_/don de lta bu'i phyir byang chub sems dpas zag pa ngan pa thams cad spong bar gyur to/_/rigs kyi bu dper na chu rgal bas ni gru dang gzings shin tu bsrung ngo /_/'dron po lam 
[\[15a.4\]]du zhugs pa ni rta bzang po la sogs pa shin tu skyong ngo /_/zhing pas ni lud la sogs pa shin tu bsrung ngo /_/dug la phan par 'dod pas ni sbrul gdug pa shin tu bsrung ngo /_/rdzas mang po bdog pas rigs ngan gdol pa bsrung ngo /_/dgra la rgol bas ni mi rtsal yod pa bsrung ngo /_/ji ltar 
[\[15a.5\]]grang bas me bsrung ngo /_/ji ltar mdze can dag sman gdug pa tshol ba bzhin te/_byang chub sems dpa' sems dpa' chen po yang de dang 'dra bar lus 'di la mi gtsang ba tshad med pa dang ldan zhing yongs su gang bar mthong yang yongs su mya ngan las 'das pa chen po'i mdo gzungs su 'dzin par bya ba'i 
[\[15a.6\]]phyir 'on kyang srung zhing rim gro byed de brel zhing phongs par mi byed do/_/byang chub sems dpa' sems dpa' chen po bal glang ma rungs pa dang bshes gnyen ma rungs pa la sogs pa brtags na gnyis su med do/_/de ci'i phyir zhe na/_kun kyang lus 'jig pa'i phyir ro/_/byang chub sems dpa' sems 
[\[15a.7\]]dpa' chen pos bal glang ma rungs pa la sogs pa la ni 'jigs skrag pa'i sems med do/_/sdig pa'i grogs po la ni shin tu 'jigs skrag pa'i sems bskyed do/_/de ci'i phyir zhe na/_bal glang ma rungs pa la sogs pa ni lus 'ba' zhig 'jig nus te sems 'jig mi nus so/_/grogs 
[\[15b\]]
[\[15b.1\]]po ngan pas ni gnyis ka 'jig nus pa'i phyir ro/_/bal glang ngan pa la sogs pas ni lus gcig pu 'jig nus kyi grogs po ngan pas ni dge ba'i lus tshad med pa dang /_dge ba'i sems tshad med pa yang 'jig go/_/bal glang ngan pa la sogs pas ni mi gtsang ba'i lus 
[\[15b.2\]]'ba' zhig 'jig nus kyi grogs po ngan pas ni rnam par dag pa'i lus dang rnam par dag pa'i sems 'jig nus so/_/bal glang ngan pa la sogs pas ni sha'i lus 'ba' zhig 'jig nus kyi grogs po ngan pas ni chos kyi lus 'jig nus so/_/bal glang ma rungs pas 
[\[15b.3\]]bsad na ngan song gsum du mi 'gro ste grogs po ngan pas bsad na gdon mi za bar ngan song gsum du 'gro'o/_/bal glang ngan pa la sogs pa ni lus kyi khon du 'gyur te/_grogs po ngan pas ni dge ba'i chos kyi khon du 'gyur ro/_/de bas na byang chub sems dpas grogs po 
[\[15b.4\]]ngan pa dag ring du spang bar bya'o/_/de lta bu la sogs pa'i zag pa ni bus pa ma rabs dag mi spong bas zag pa skye'o/_/byang chub sems dpa' ni spong bas zag pa mi skye'o/_/byang chub sems dpa' la yang de ltar zag pa med na/_de bzhin gshegs pa la lta ci smos te de bas na 
[\[15b.5\]]zag pa ma yin no/_/zag pa dang nye ba gang zhe na/_bus pa ma rabs thams cad ni lus dang sems bde ba 'dod pa'i phyir gos dang zas dang mal cha dang /_nad kyi rkyen sman la sogs pa len to/_/de lta bu'i rdzas tshol zhing sdig pa rnam pa sna tshogs byas kyang nyes par mi shes pas ngan song 
[\[15b.6\]]gsum du 'khor te de bas na zag pa zhes bya'o/_/byang chub sems dpa' sems dpa' chen pos de lta bu'i nyes pa mthong bas rnam par spong bar byed do/_/gal te gos 'dod na yang len mod kyi lus kyi phyir ni ma yin te/_chos 'ba' zhig gi phyir ro/_/nga rgyal dang dregs pa mi skyed par 
[\[15b.7\]]rtag tu dma' ba'i sems dang /_rgyan dang /_bzang po 'dod pa'i phyir ni ma yin gyi ngo tsha ba dang /_tsha ba dang /_grang ba dang /_rlung dang /_char pa drag po dang /_mchu smyung dang /_sbrang bu dang /_gdug pa dag gis zos su dogs pas skyabs bya ba'i phyir ro/_/'cha' ba dang /_za ba len kyang 
[\[16a\]]
[\[16a.1\]]chags pa'i sems med la lus kyi phyir ma yin gyi/_rtag tu dam pa'i chos kyi phyir ro/_/nyam tshag gi phyir ma yin gyi sems can gyi phyir ro/_/nga rgyal dang dregs pa'i phyir ma yin gyi/_lus dang stobs kyi phyir ro/_/khon pa dang dgra'i phyir ni ma yin gyi/_bkres pa'i rma gso 
[\[16a.2\]]ba'i phyir ro/_/ro dam pa rnyed kyang de la chags pa'i sems med do/_/gnas khang dag len pa yang de dang 'dra ste/_chags pa dang dregs pas kun nas nyon mongs par gnas par mi byed kyi/_byang chub kyi gnas su bya ste/_kun nas nyon mongs pa'i dgra bcom pa dang /_rlung dang char drag po'i 
[\[16a.3\]]gnas kyi phyir gnas khang len to/_/nad kyi rkyen sman tshol ba la yang chags pa'i sems med de dam pa'i chos kyi phyir gyi srog 'tsho ba'i phyir ni ma yin te/_'tsho ba rtag par bya ba'i phyir ro/_/rigs kyi bu dper na shu ba'i nad kyis btab pa phye dang mar gyis bskus te/_gos kyis dkris shing 
[\[16a.4\]]rnag dang khrag byung ba la shu ba sos par 'dod pa'i phyir sman gyis byugs te/_rlung btsa' ba'i phyir khang pa zab mor 'dug pa dang 'dra bar byang chub sems dpa' sems dpa' chen po yang de dang 'dra ste lus la rma lta bur rtog cing gos kyis g.yogs pa dang /_bu ga dgu nas rnag zag pa'i phyir zas tshol ba dang /_
[\[16a.5\]]rlung dang char drag po'i skyabs kyi phyir gnas khang len pa dang /_dug rnam pa bzhi'i phyir sman tshol ba ste/_byang chub sems dpa' yo byad rnam pa bzhi len pa yang byang chub kyi lam gyi phyir te/_'tsho ba'i phyir ni ma yin no/_/de ci'i phyir zhe na/_byang chub sems dpa' sems dpa' chen 
[\[16a.6\]]pos 'di snyam du gal te bdag gis yo byad rnam pa bzhi 'di ma blangs na/_lus med cing mi brtan par 'gyur ro/_/gal te mi brtan par gyur na sdug bsngal mi bzod par 'gyur ro/_/gal te sdug bsngal mi bzod par gyur na dge ba'i chos thams cad yongs su spyod par mi 'gyur ro/_/
[\[16a.7\]]gal te sdug bsngal bzod na dge ba'i chos tshad med pa bsgom par 'gyur ro/_/gal te bdag sdug bsngal la bzod mi nus na sdug bsngal myong ba la zhe sdang gi sems skye bar 'gyur ro/_/bde ba myong ba la chags pa'i sems skye bar 'gyur te/_gal te bde ba tshol ba las ma rnyed na ma rig pa skye 
[\[16b\]]
[\[16b.1\]]bar 'gyur te/_de bas na bus pa ma rabs so so'i skye bo ni yo byad rnam pa bzhi las zag pa skye bar gyur to/_/byang chub sems dpa' sems dpa' chen po ni rab tu rtog cing rtogs pas zag pa mi skyed do/_/de bas na byang chub sems dpa' la'ang zag pa med pa zhes bya na/_ci ste de bzhin 
[\[16b.2\]]gshegs pa la zag pa mnga' ba'o zhes bya/_de bas na de bzhin gshegs pa la ni zag pa mi mnga' ba zhes bya'o/_/gzhan yang rigs kyi bu bus pa ma rabs thams cad ni lus dang sems shin tu srung yang mi dge ba'i rtog pa rnam pa gsum skye'o/_/de'i rgyu de'i rkyen gyis nyon mongs pa 
[\[16b.3\]]yongs su bcad de/_'du shes med 'du shes med min gyi gnas su skyes kyang phyir ngan song gsum du ltung ngo /_/rigs kyi bu dper na mi zhig rgya mtsho rgal ba pha rol gyi 'gram du phyin du nye ba las chur nub ste shi'o/_/bus pa ma rabs so so'i skye bo yang de dang 'dra ste/_srid pa gsum 
[\[16b.4\]]zad du nye ba las phyir yang ngan song gsum du ltung ngo /_/de ci'i phyir zhe na/_dge ba'i rtog pa med pa'i phyir ro/_/dge ba'i rtog pa zhes bya ba gang zhe na 'di lta ste/_dran pa nye bar gzhag pa drug go/_/bus pa ma rabs dge ba'i sems ni zhan gyi mi dge ba ni rab tu 'bar ro/_/dge ba'i 
[\[16b.5\]]sems zhan pa'i phyir shes rab kyi sems srab par gyur to/_/shes rab kyi sems srab pas zag pa thams cad skye zhing 'phel bar gyur to/_/byang chub sems dpa' sems dpa' chen po ni shes rab kyi mig yongs su dag pas rtog pa gsum gyi skyon mthong ngo /_/rtog pa gsum po 
[\[16b.6\]]'di ni skyon rnam pa sna tshogs dang bcas pas rtag tu sems can gyi theg pa gsum gyi dgra yin par rtogs so/_/rtog pa gsum po 'di'i rgyu 'di'i rkyen gyis sems can ma rabs tshad med pa snyed sangs rgyas kyi rang bzhin mi mthong bar byed cing bskal pa tshad med pa'i bar du log 
[\[16b.7\]]pa'i sems bskyed pa ni 'di lta ste/_sangs rgyas bcom ldan 'das ni rtag pa dang /_bde ba dang /_bdag ces bya ba ni med kyi/_yongs su dag pa 'ba' zhig yod do/_/de bzhin gshegs pa gtan yongs su mya ngan las 'das te/_sems can thams cad lta la rtag pa'ang med 
[\[17a\]]
[\[17a.1\]]bde ba yang med/_bdag kyang med/_yongs su dag pa yang med de/_phyin ci log gi sems kyis rtag pa dang /_bde ba dang /_bdag dang /_yongs su dag pa yod do zhes smra'o/_/yang dag par na theg pa gsum yang med de/_phyin ci log pa'i sems kyis theg pa gsum yod 
[\[17a.2\]]do zhes smra'o/_/bden pa'i lam gcig pu ni yang dag par bden pa ste/_phyin ci log pa'i sems kyis bden pa gcig kyang med pa smra'i/_mi dge ba'i rtog pa rnam pa gsum la ni rtag tu sangs rgyas dang byang chub sems dpa' rnams kyis yongs su smad pa yin no/_/mi dge ba'i yongs su rtog pa 
[\[17a.3\]]gsum po 'di ni rtag tu bdag dang /_gzhan la yang rab tu 'tshe'o/_/rtog pa gsum po 'di yod pas mi dge ba thams cad rtag tu phyi bzhin du 'brang bar gyur to/_/rtog pa gsum po 'di nyid ni kun nas nyon mongs pa gsum du 'gyur te/_sems can gyi 'khor ba mtha' yas pa snyed kyi 
[\[17a.4\]]mtshams sbyor ro/_/byang chub sems dpa' sems dpa' chen po ni 'di ltar rtog pa gsum la rtag tu yongs su rtog go/_/byang chub sems dpas gal te rgyu dang rkyen zhig gis 'dod pa'i rtog pa skyes na cang mi smra bar mi len to/_/dper na mi rab tu bzang zhing gtsang sbra che ba ni lud 
[\[17a.5\]]dang /_mi gtsang ba thams cad mi len to/_/me mur rab tu 'bar ba la ni su yang lag gis mi len to/_/bram ze ni rang bzhin gyis ba lang gi sha dang mi 'bags so/_/ji ltar 'grangs pa dag ni zas ngan pa mi chud do/_/ji ltar 'khor los sgyur ba'i rgyal po ni gdol pa'i 
[\[17a.6\]]rigs ngan thams cad dang stan gcig la mi 'dug pa dang 'dra bar byang chub sems dpa' sems dpa' chen po rtog pa gsum mi len cing myong bar mi byed pa yang de dang 'dra'o/_/de ci'i phyir zhe na/_byang chub sems dpa' 'di snyam du sems te/_sems can thams cad kyis bdag la 
[\[17a.7\]]bsod nams kyi zhing yin par shes na bdag gis ji ltar mi dge ba'i chos 'di dag spyod par bya gal te mi dge ba'i rtog pa de dag spyod na sems can gyi bsod nams kyi zhing du mi rung ngo /_/bdag la bdag gis bsod nams kyi zhing yin no zhes ma byas kyang sems can gyis tshul 'di 
[\[17b\]]
[\[17b.1\]]bltas nas bdag la bsod nams kyi zhing yin no zhes zer ro/_/bdag gis da gal te mi dge ba'i rtog pa de lta bu bskyed na sems can thams cad bslu bar 'gyur ro/_/bdag sngon yang bslus pas bskal pa tshad med pa'i bar du 'khor bar 'khor te/_ngan song gsum du ltung bar 
[\[17b.2\]]gyur to/_/bdag gis gal te mi dge ba'i sems kyis sbyin bdag dad pas byin pa blangs na lha dang /_mi dang /_drang srong mngon par shes pa lnga dang ldan pa thams cad kyis dbang byas shing smad par 'gyur ro/_/bdag gis gal te mi dge ba'i rtog pas sbyin bdag dad pas byin pa 
[\[17b.3\]]blangs sam gal te sbyin bdag gi 'bras bu chung bar gyur tam/_'bras bu'i don med par gyur tam/_bdag gis gal te mi dge ba'i sems kyis sbyin bdag gis byin pa blangs na sbyin bdag dad pa'i dgrar 'gyur ro/_/sbyin bdag thams cad kyis bdag la bu gcig pa bzhin du 'du 
[\[17b.4\]]shes bskyed na bdag gis ci'i phyir de dag la slu zhing dgrar 'du shes bskyed/_de ci'i phyir zhe na/_sbyin bdag gis 'bras bu ma thob pa'am/_'bras bu chung bar gyur na rtag tu bdag ni rab tu byung ba zhes brjod pa'ang mi rung ngo /_/rab tu byung ba ni mi dge ba skyed pa'i mi rigs so/_/
[\[17b.5\]]gal te mi dge ba skyed na rab tu byung ba zhes mi bya'o/_/rab tu byung ba ni lus dang ngag tu ldan pa'o/_/gal te mi ldan na rab tu byung ba zhes mi bya'o/_/bdag pha ma dang /_phu nu dang /_chung ma dang /_bu dang /_gnyen bshes thams cad btang ste rab tu byung nas lam bsgom pa 
[\[17b.6\]]'di dge ba'i rtog pa rnams yongs su bsgom pa'i dus la bab kyi mi dge ba'i rtog pa bsgom pa'i dus ni ma yin no/_/dper na mi la la zhig rgya mtshor zhugs te rin po che tshol ba las rin po che yang dag pa ni mi len par chu shel len pa dang mtshungs so/_/gzhan yang la la 
[\[17b.7\]]zhig rol mo dam pa spong zhing lud dang mi gtsang ba'i gnas su rtse ba dang /_ji ltar rin po che'i bu mo bor te bran mo dang nyal ba dang ji ltar gser gyi snod spangs te kham phor spyod pa dang /_ji ltar bdud rtsi spong zhing dug 'thung ba dang /_ji ltar mdza' zhing nye ba'i sman pa mkhas pa spangs te 
[\[18a\]]
[\[18a.1\]]dgra dang khon du gyur pa'i sman pa ma rungs pa las sman len cing 'thungs pa dang mtshungs te/_bdag kyang de dang 'dra bar ston pa chen po sangs rgyas bcom ldan 'das kyi chos kyi ro bdud rtsi dang 'dra ba spangs shing bdud kyi mi dge ba'i rtog pa rnam pa sna tshogs 'thung ba dang 'dra'o/_/
[\[18a.2\]]mi'i lus shin tu rnyed dka' ba me tog u dum ba ra dang 'dra ba ni bdag gis da thob par 'gyur/_de bzhin gshegs pa dang phrad dka' ba me tog u dum ba ra dang 'dra ba ni da bdag gis phrad par gyur/_rnam par dag pa'i chos dkon mchog mthong ba dang thos par dka' ba ni ji ltar ru sbal long ba 
[\[18a.3\]]gnya' shing gi bu ga dang phrad pa dang 'dra ba ni bdag gis da thos par gyur te/_mi'i tshe mi sdod pa ni ri gzar bo'i shwa bas mgyogs te/_deng yod kyang sang yod par mi mngon na ci'i phyir sems phyal par mi dge ba'i chos la gnas/_lang tsho ba yang mi sdod pa ni rta rgyug pa bas kyang mgyogs 
[\[18a.4\]]na ci ste de la bsnyems shing nga rgyal dang dregs pa bskyed ji ltar [{]yi dgas [,]yi dwags [}]ma rungs pa mi la skabs tshol ba ltar chen po bzhi'i [{]yi dgas [,]yi dwags [}]kyang de dang 'dra ste/_rtag tu bdag la nyes pa'i skabs tshol na ci ste mi dge ba'i rtog pa bskyed par bya/_dper na khang pa rul pa rdib tu nye ba dang 'dra 
[\[18a.5\]]bar bdag gi tshe yang de dang 'dra na ci'i phyir mi dge ba bskyed/_bdag ni dge sbyong zhes bya ste/_dge sbyong zhes bya ba ni dge ba'i rtog pa la rtog pa zhes bya ste/_bdag gis da mi dge ba'i rtog pa bskyed na dge sbyong zhes ji skad gdags/_bdag ni rab tu byung ba zhes bya ste/_rab tu byung 
[\[18a.6\]]ba ni dge ba'i lam bsgom pa zhes bya ste/_bdag gis da mi dge ba spyod na ji ltar rab tu byung ba zhes bya/_bdag ni bram ze zhes bya ste/_bram ze zhes bya ba ni tshangs par spyod pa'o/_/bdag gis mi tshangs pa mi dge ba'i rtog pa spyod na/_ji ltar bram ze zhes bya/_bdag 
[\[18a.7\]]ni rgyal rigs chen po zhes kyang bya ste/_rgyal rigs zhes bya ba ni dgra thul pa yin na/_bdag da mi dge ba'i dgra mi thul na/_ji ltar rgyal rigs zhes bya/_bdag ni dge slong zhes kyang bya ste/_dge slong zhes bya ba ni nyon mongs pa 'joms pa zhes bya na bdag deng mi dge ba'i rtog 
[\[18b\]]
[\[18b.1\]]pa nyon mongs pa ma bcom na ji ltar dge slong zhes gdags/_'jig rten na rnam pa 'di drug ni shin tu phrad par dka' ste bdag gis da phrad par gyur na ci'i phyir mi dge ba'i rtog pa sems la gnas par bya/_rnam pa drug gang zhe na/_'di lta ste/_sangs rgyas 'jig rten du byung ba phrad 
[\[18b.2\]]par dka' ba dang /_dam pa'i chos thos par dka' ba dang /_'jigs pa'i sems skye bar dka' ba dang yul gyi dbus su skye bar dka' ba dang /_mi'i lus thob par dka' ba dang /_dbang po rnams dang ldan par dka' ba'o/_/de lta bu'i dngos po rnam pa drug thob par dka' ba ni 
[\[18b.3\]]thob par gyur te/_de bas na mi dge ba'i rtog pa bskyed pa'i mi rigs so snyam sems so/_/byang chub sems dpa' de'i tshe 'di ltar mya ngan las 'das pa chen po'i mdo la nan tan byed pa ni rtag tu mi dge ba'i sems la brtson 'grus su rab tu rtog go bus pa ma rabs thams cad ni de 
[\[18b.4\]]lta bu'i mi dge ba'i sems kyi skyon mi mthong bas rtog pa gsum len te/_de bas na zag pa dang bcas pa zhes bya'o/_/byang chub sems dpas mthong nas mi len/_mi chags yongs su gtong zhing mi srung la/_'phags pa'i lam brgyad la brten te/_skrod pa dang yongs 
[\[18b.5\]]su gcod par byed de/_de bas na byang chub sems dpa' yang zag pa mi len na ci'i phyir de bzhin gshegs pa la zag pa yod ces smra/_don de lta bas na de bzhin gshegs pa ni zag pa dang bcas pa ma yin no/_/rigs kyi bu bus pa ma rabs ni gal te lus dang sems la sdug bsngal 
[\[18b.6\]]gyis gdungs na mi dge ba rnam pa sna tshogs skye'o/_/gal te lus na'am/_sems na na lus dang ngag dang yid kyis mi dge ba'i las rnam pa sna tshogs byed do/_/mi dge ba byas pas ngan song gsum du 'khor zhing sdug bsngal rdzogs par myong bar gyur to/_/de ci'i phyir zhe na/_
[\[18b.7\]]bus pa ma rabs ni dran pa dang shes rab med pa'i phyir zag pa rnam pa sna tshogs skyes te de ni dran pa'i zag pa zhes bya'o/_/byang chub sems dpa' sems dpa' chen po ni rtag tu 'di snyam du bdag sngon bskal pa grangs med pa'i bar du lus dang sems 'di'i dbang gis mi dge ba rnam pa sna tshogs byas 
[\[19a\]]
[\[19a.1\]]so/_/de ltar byas pa'i rgyu dang rkyen gyis 'khor bar rab tu 'khor te/_ngan song gsum du sdug bsngal mang po rdzogs par myong zhing bdag theg pa gsum gyi lam las thag ring du byas so snyam bsams nas/_byang chub sems dpa' de'i rgyu de'i rkyen gyis bdag gis lus dang 
[\[19a.2\]]sems la rab tu 'jigs pa chen po bskyed de/_mi dge ba mang po yongs su spong zhing dge ba'i lam la rab tu 'jug go/_/rigs kyi bu 'di lta ste/_dper na rgyal po zhig gis sbrul gdug pa bzhi snod gcig gi nang du bcug nas mi zhig bsrung zhing bsnyod pa dang /_bsnyal ba dang /_bslang 
[\[19a.3\]]ba dang /_bkru ba la sogs pa'i las byed du bcug go/_/gal te sbrul de las gcig khros par gyur na ngas khrims bzhin du mi mang po 'dus pa'i nang du gsad do zhes bsgo'o/_/de nas mi des rgyal pos bsgo ba thos nas shin tu skrag pa'i sems skyes te sbrul gyi snod bor nas 
[\[19a.4\]]bros so/_/de nas rgyal pos rigs ngan gdol pa ral gri thogs pa lnga phyi bzhin du snyegs su bkye'o/_/mi des phyir bltas pa dang /_phyi nas mi lnga 'ong ba mthong nas de bas kyang myur bar song ngo /_/de nas mi lngas log pa'i thabs kyis thogs pa'i ral gri sbas nas mi gcig 
[\[19a.5\]]nye zhing mdza' ba ltar sgyus nye bar bsnyen te/_de la 'di skad du khyod phyir shog cig ces smras so/_/mi des yid ma ches nas gab tu 'gro ba'i phyir grong khyer zhig tu song ngo /_/grong khyer du zhugs nas khang pa thams cad du bltas na mi gcig kyang mi snang la/_rdza ma dang snod dag gi 
[\[19a.6\]]nang du bltas na thams cad stong ste ci yang med par mthong ngo /_/des mi yang ma mthong /_rdzas kyang ma rnyed nas sa la 'dug pa dang /_nam mkha' stong pa las kye rigs kyi bu grong khyer stong pa 'di na mi gcig kyang mi gnas la/_do nub dgra ma rungs pa drug 'ong ngo /_/gal te 
[\[19a.7\]]khyod de dang phrad na srog gson por mi 'gyur na khyod ci ste le lo byed ces pa'i sgra grags so/_/de nas mi de de bas kyang 'jigs skrag nas yang de nas byung ste song ba las lam du chu chen po zhig dang phrad do/_/chu de shin tu drag ste gru dang gzings med mod kyi/_'jigs skrag pa'i phyir 
[\[19b\]]
[\[19b.1\]]rtswa dang shing mang po bsdus nas gzings bcas so/_/yang 'di snyam du bdag gal te 'dir 'dug na sbrul gdug pa dang /_rigs ngan gdol pa lnga dang /_sgyus nye ba gcig dang /_dgra ma rungs pa drug gi gnod pas 'tshe bar 'gyur ro/_/chu 'di la rgal na yang gzings brtan du mi 
[\[19b.2\]]rung ste/_chur nub cing shi bar 'gyur ro/_/chur nub ste shi na yang bla'i sbrul dang dgras gtse bar mi bya'o snyam bsams nas de nas rtswa'i gzings phul te chu'i nang du bcug nas de'i steng du lus 'dug ste lag pas ni brus rkang pas ni 'phras nas chu yang chod de/_pha rol gyi 'gram du 
[\[19b.3\]]bde bar phyin nas sems dang yid bde bar gyur te/_'jigs pa dang skrag pa med par gyur to/_/byang chub sems dpa' sems dpa' chen po yongs su mya ngan las 'das pa chen po'i mdo 'di thos nas gzungs su 'dzin pa yang lus la ni snod dang 'dra bar rtog_/sa dang /_chu dang /_me 
[\[19b.4\]]dang rlung la ni sbrul gdug pa bzhi lta bur rtog ste/_lta ba'i gdug pa dang /_reg pa'i gdug pa dang /_dbugs kyi gdug pa dang /_zos pa'i gdug pa lta bur rtog go/_/sems can thams cad kyang gdug pa de bzhi dang phrad na tshe'i dus byas par 'gyur ro/_/sems can gyi chen 
[\[19b.5\]]po bzhi yang de dang 'dra ste/_mthong bas mi dge ba byed pa dang /_reg pas mi dge ba byed pa dang /_'dris pas mi dge ba byed pa dang /_zos pas mi dge ba byed de/_de'i rgyu de'i rkyen gyis dge ba thams cad spong bar 'gyur ro/_/gzhan yang rigs kyi bu byang chub sems dpa' 
[\[19b.6\]]sems dpa' chen pos sbrul gdug pa bzhi rtog pa las rigs bzhi yod do/_/'di lta ste/_rgyal rigs dang /_bram ze'i rigs dang /_rje'u rigs dang /_gdol rigs so/_/chen po bzhi'i sbrul yang de dang 'dra ste/_rang bzhin rnam pa bzhi yod do/_/'di lta 
[\[19b.7\]]ste sra ba'i rang bzhin dang /_gsher ba'i rang bzhin dang /_dro ba'i rang bzhin dang /_g.yo ba'i rang bzhin no/_/de bas na byang chub sems dpa' ni chen po bzhi dang /_sbrul gdug pa bzhi rang bzhin gyis 'dra bar rtog go/_/gzhan yang rigs kyi bu byang chub sems dpa' ni 
[\[20a\]]
[\[20a.1\]]chen po bzhi la sbrul gdug pa bzhi lta bur rtog go/_/ji ltar rtog ce na/_sbrul gdug pa bzhi ni rtag tu mi la skabs tshol te ji ltar nam zhig mthong bar 'gyur/_nam zhig reg par 'gyur/_nam zhig dbugs kyis rngub par 'gyur/_nam zhig bza' bar 
[\[20a.2\]]'gyur snyam sems so/_/chen po bzhi'i sbrul gdug pa yang de dang 'dra ste/_rtag tu sems can gyi nyes pa'i skyon tshol lo/_/gal te sbrul gdug pa bzhis gsad na nam du yang ngan song gsum du mi 'gro'o/_/gal te chen po bzhis bsad par gyur na gdon mi za bar ngan song 
[\[20a.3\]]gsum du 'gro bar nges te the tshom med do/_/sbrul gdug pa bzhi ni legs par gsos kyang phyir mi la gsod par sems so/_/chen po bzhi yang de dang 'dra ste/_rtag tu gso zhing rim gro byas kyang rtag tu mi dge ba thams cad byed du bcug go/_/sbrul gdug pa bzhi las gal te 
[\[20a.4\]]gcig khros na mi la gsod par nus so/_/chen po bzhi'i rang bzhin yang de dang 'dra ste/_gal te chen po gcig gi shas ma mnyam na yang mi la gsod par nus so/_/sbrul gdug pa bzhi ni lhan cig tu gnas kyang bzhi po'i sems so so'o/_/chen po bzhi'i sbrul gdug pa 
[\[20a.5\]]yang de dang 'dra ste/_lhan cig gnas kyang rang bzhin so so'o/_/sbrul gdug pa de bzhi la bkur sti byas kyang nye bar bsten dka'o/_/chen po bzhi'i sbrul gdug pa yang de dang 'dra ste/_bkur sti byas kyang nye bar bsten dka'o/_/gal te sbrul gdug pa bzhis zin na dge sbyong 
[\[20a.6\]]ngam bram ze la sogs pas rig sngags dang sman gyis gso nus so/_/chen po bzhis gsad na dge sbyong ngam bram ze la sogs pa dag gis rig sngags dang sman bzang pos gsos kyang mi sos so/_/sbrul la rtse ba dag kyang sbrul gdug pa bzhi'i dri mnam pas phog na rab tu 
[\[20a.7\]]spong bar 'gyur ro/_/sangs rgyas dang byang chub sems dpa' yang de dang 'dra ste/_chen po bzhi'i mnam pa tshor na rab tu spong ngo /_/de'i tshe byang chub sems dpa' yang 'di snyam du chen po bzhi'i sbrul gdug pa la rab tu 'jigs pa bskyed de rgyab kyis phyogs nas myur bar bros te 
[\[20b\]]
[\[20b.1\]]'phags pa'i lam brgyad la bsgom par bya'o snyam sems so/_/rigs ngan lnga zhes bya ba ni phung po lnga'i dpe'o/_/ji ltar na byang chub sems dpas phung po lnga la rigs ngan lta bur rtog ce na/_rigs ngan zhes bya ba ni rtag tu mdza' zhing sdug pa dang so sor phral te/_dgra sdang 
[\[20b.2\]]ba dang lhan cig sprod do/_/phung po lnga yang de dang 'dra ste/_'gro ba mang po mi dge ba'i chos la chags shing nye bar byed de/_phyogs gcig tu dge ba'i chos thams cad dang ni bral bar byed do/_/gzhan yang rigs kyi bu dper na rigs ngan ni ral gri dang phub dang /_mda' gzhu dang /_
[\[20b.3\]]go cha dang /_mdung dang /_mtshon cha rnam pa sna tshogs kyis bdag la brgyan cing gzhan la gnod par byed do/_/phung po lnga yang de dang 'dra ste/_nyon mongs pa rnams kyis shin tu brgyan nas gti mug can la 'tshe zhing srid pa rnams su ltung bar byed do/_/rigs kyi bu rigs 
[\[20b.4\]]ngan ni 'gro ba nyes pa byung ba yod na gsod do/_/phung po lnga yang de dang 'dra ste/_kun nas nyon mongs pa'i nyes pa dang bcas pas rtag tu gsod do/_/de bas na byang chub sems dpas phung po lnga la rigs ngan lnga lta bur rab tu rtogs so/_/gzhan yang byang chub sems dpas 
[\[20b.5\]]phung po lnga la rigs ngan lta bur rtogs te/_rigs ngan ni byams pa dang brtse ba'i sems med de/_dgra dang gnyen gnyis ka gsod do/_/phung po lnga yang de dang 'dra ste/_byams pa dang brtse ba'i sems med pas/_dge ba dang mi dge ba gnyis ka gsod do/_/rigs ngan ni 
[\[20b.6\]]mi thams cad la 'tshe'o/_/phung po lnga yang de dang 'dra ste/_nyon mongs pa rnams kyis rtag tu 'khor ba'i sems can rnams la 'tshe'o/_/de bas na byang chub sems dpas phung po lnga la rigs ngan lta bur rtog go/_/rigs ngan ni rtag tu 'tshe ba'i sems dang bcas so/_/
[\[20b.7\]]phung po lnga yang de dang 'dra bar rtag tu kun nas nyon mongs pa dang bcas pas 'tshe ba'i sems dang bcas so/_/ji ltar mi rkang pa med pa la ral gri dang mtshon cha dang g.yog med na gdon mi za bar rigs ngan gyis gsod par 'gyur ro/_/sems can yang de dang 'dra ste/_rkang 
[\[21a\]]
[\[21a.1\]]pa med cing mtshon cha med de g.yog med na phung po lngas gsod par 'gyur ro/_/rkang pa zhes bya ba ni tshul khrims so/_/ral gri zhes bya ba ni shes rab bo/_/g.yog ces bya ba ni dge ba'i bshes gnyen te/_de gsum med na phung po lnga'i dgras 'tshe bar 'gyur ro/_/
[\[21a.2\]]de bas na byang chub sems dpas phung po lnga la rigs ngan lta bur rtog go/_/gzhan yang rigs kyi bu byang chub sems dpa' sems dpa' chen pos phung po lnga la rigs ngan pas kyang lhag par rtog go/_/de ci'i phyir zhe na/_gal te sems can gang rigs ngan gyis gsad 
[\[21a.3\]]na sems can dmyal bar mi ltung ngo /_/phung po lngas bsad na sems can dmyal bar ltung ste/_don de lta bas na byang chub sems dpas phung po lnga la rigs ngan pas lhag par rtog go/_/de ltar rtogs nas 'di skad ces dam 'cha'o/_/bdag tshe gcig gi 
[\[21a.4\]]bar du rigs ngan dang lhan cig gnas kyang bla'i/_skad cig tsam yang phung po lnga dang nye bar mi 'dod do/_/rigs ngan ni 'dod pa'i khams kyi glen pa 'ba' zhig 'tshe bar nus kyi/_phung po lnga'i dgras ni khams gsum gyi bus pa ma rabs glen pa kun la 'tshe'o/_/
[\[21a.5\]]rigs ngan ni nyes pa yod pa'i mi 'ba' zhig gsod kyi/_phung po lnga'i dgras ni sems can nyes pa yod kyang rung /_med kyang rung ste/_kun la gnod par byed cing rab tu 'tshe'o/_/rigs ngan ni zhan pa rgas pa dang bud med dang bu chung ngu rnams la mi 'tshe'o/_/phung po 
[\[21a.6\]]lnga'i dgra ni sems can rgan yang rung /_gzhon kyang rung /_bud med kyang rung ste/_thams cad kun la 'tshe'o/_/de ni byang chub sems dpas phung po 'di la rigs ngan pas lhag par rtog pa zhes bya ste/_de bas na tshe gcig gi bar du rigs ngan dang lhan cig gnas kyang 
[\[21a.7\]]bla'i skad cig tsam yang phung po lnga dang nye ba dang /_bsten par mi bya'o zhes yi dam 'cha'o/_/gzhan yang rigs kyi bu rigs ngan ni pha rol po 'ba' zhig la 'tshe'i/_bdag la mi 'tshe'o/_/phung po lnga'i dgra ni bdag dang gzhan dang rigs ngan pa yang 'tshe'o/_/
[\[21b\]]
[\[21b.1\]]rigs ngan la ni tshig 'jam po dang nor rin po che byin pas thar bar rung gi/_/phung po lnga ni de lta ma yin gyi/_tshig 'jam pos brid cing nor rin po che la sogs pa phul yang thar bar mi 'gyur ro/_/rigs ngan ni dus bzhi thams cad du rtag tu gsod pa ma yin no/_/phung po lnga ni 
[\[21b.2\]]de lta ma yin te/_skad cig skad cig tsam yang /_rtag tu sems can rnams gsod do/_/rigs ngan ni gnas gcig tu zad pas 'byol zhing 'bros su yod do/_/phung po lnga ni de lta ma yin te/_gnas thams cad kun tu khyab pas 'byol zhing 'bros pa'i sa med do/_/
[\[21b.3\]]rigs ngan ni mi la gsod mod kyi/_bsad nas rjes su mi 'brang ngo /_/phung po lnga ni de lta ma yin te/_sems can bsad nas kyang rjes su 'brang zhing mi 'bral lo/_/de bas na byang chub sems dpa' nam 'tsho'i bar du rigs ngan dang lhan cig gnas kyang bla'i skad cig tsam 
[\[21b.4\]]yang phung po lnga dang nye bar mi 'gro'o/_/shes rab can dag ni thabs mkhas pas phung po lnga las thar bar 'gyur ro/_/thabs mkhas pa zhes bya ba ni 'phags pa'i lam brgyad dang /_pha rol tu phyin pa drug dang tshad med pa bzhi ste/_de lta bu'i thabs kyis rnam par 
[\[21b.5\]]grol bar 'gyur te/_lus dang sems la phung po las mi 'tshe bar 'gyur ro/_/de ci'i phyir zhe na/_lus ni rdo rje lta bu/_sems ni nam mkha' lta bu ste/_de'i phyir lus dang sems gzhig par rab tu dka'o/_/don de lta bas na byang chub sems dpas phung po lnga ni mi dge ba'i 
[\[21b.6\]]chos rnam pa sna tshogs dang ldan par rtogs nas rab tu 'jigs pa chen po skyes te/_'phags pa'i lam brgyad la nan tan byed pa ni ji ltar mi des sbrul gdug pa bzhi dang rigs ngan lnga la 'jigs nas thogs pa med par lam du zhugs te song ba dang 'dra'o/_/sgyus mdza' 
[\[21b.7\]]ba ltar byed pa ni 'dod chags pa'o/_/byang chub sems dpa' sems dpa' chen pos 'dod pa kun nas nyon mongs pa la dgra sgyus mdza' bar byed pa lta bur rab tu rtogs te/_gang gis de ltar shes pa la ni cis kyang mi tshugs so/_/gang mi shes pa ni gdon mi za bar 
[\[22a\]]
[\[22a.1\]]'tshe bar 'gyur te/_'dod chags pa yang de dang 'dra'o/_/gang de'i tshe mtshan nyid shes pa'i 'gro ba dag ni 'khor bar 'khor ba'i sdug bsngal myong bar mi 'gyur ro/_/gal te mi shes na rgyud drug tu 'khor zhing sdug bsngal mang po ma lus par myong bar 'gyur ro/_/
[\[22a.2\]]de ci'i phyir zhe na/_'dod chags las nad du 'gyur ba ni shin tu spong dka' ba'i phyir ro/_/de yang ji ltar dgra sgyus mdza' ba ltar byed pa spong dka' ba bzhin no/_/dgra sgyus mdza' ba ltar byed pa ni rtag tu skabs tshol te mdza' zhing sdug pa dang phral nas dgra sdang ba dang sprod par 
[\[22a.3\]]byed do/_/'dod chags kyang de dang 'dra ste/_skye bo dag dge ba'i chos thams cad dang ring du 'gyur zhing mi dge ba'i chos thams cad dang nye bar byed do/_/don de lta bas na byang chub sems dpa' sems dpa' chen po ni 'dod chags la ji ltar dgra sgyus mdza' bar byed pa 
[\[22a.4\]]dang 'dra bar rtogs te/_mi mthong ba mthong ba dang /_ma thos pa thos pa'i phyir ro/_/byis pa so so'i skye bo ni 'khor ba'i skyon mthong ste shes rab yod mod kyi gti mug gis khebs pas phyis kyang mi mthong bar 'gyur ro/_/nyan thos dang rang sangs rgyas kyang de dang 'dra ste 
[\[22a.5\]]mthong mod kyi mi mthong ba dang 'dra'o/_/thos mod kyi mi thos pa dang 'dra'o/_/de ci'i phyir zhe na/_'dod pa'i sems dang bcas pa'i phyir ro/_/de yang ji lta zhe na/_'khor ba'i skyon mthong yang myur du bla na med pa yang dag par rdzogs pa'i byang chub tu 'gro mi nus so/_/don de 
[\[22a.6\]]bas na byang chub sems dpa' sems dpa' chen po ni 'dod chags kyi kun nas nyon mongs pa 'di la dgra sgyus mdza' ba ltar byed pa dang 'dra bar rab tu rtogs so/_/dgra sgyus mdza' ba ltar byed pa'i mtshan ma ji lta bu zhe na/_dper na dgra mi bden par sgyus bden pa'i mtshan ma ston 
[\[22a.7\]]pa dang /_nye zhing mdzar mi rung bar sgyus nye ba'i mtshan ma ston pa dang /_yang dag par dge ba ma yin par sgyus dge ba'i mtshan ma ston pa dang /_yang dag par sdug pa ma yin par sgyus sdug pa'i mtshan ma ston to/_/de ci'i phyir zhe na/_rtag tu skabs tshol te/_'tshe bar 'dod 
[\[22b\]]
[\[22b.1\]]pa'i phyir 'dod pa yang de dang 'dra bar rtag tu sems can rnams la mi bden par sgyus bden pa dang /_mi nye bar sgyus nye ba dang /_mi dge bar sgyus dge ba dang /_mi sdug par sgyus sdug pa ltar byed de/_rtag tu thams cad la slu zhing 'khor bar 'khor bar byed do/_/don de lta bas na byang chub 
[\[22b.2\]]sems dpa' ni 'dod chags la dgra sgyus nye bar byed pa lta bur rtog go/_/dgra sgyus nye ba ltar byed pa ni lus dang ngag gi las mthong gi_/sems ni mi mthong ste/_de bas na slu bar 'gyur ro/_/'dod pa yang de dang 'dra ste/_yang dag pa ma yin pa'i slu ba 'ba' zhig ste bden pa med do/_/
[\[22b.3\]]de bas na sems can thams cad kyang bslus so/_/dgra sgyus nye ba ltar byed pa ni thog ma dang tha ma yod de spong bar sla'o/_/'dod chags ni de lta bu ma yin te/_thog ma dang tha ma med pas spong bar rab tu dka'o/_/dgra sgyus nye ba ltar byed pa ni thag ring na shes par dka'i/_nye na shes par 
[\[22b.4\]]sla'o/_/'dod pa ni de lta ma yin te/_nye na yang shes par dka' na ring ba lta ci smos te/_don de lta bas na byang chub sems dpa' ni 'dod chags la sgyus nye bar byed pa bas kyang lhag par rtogs so/_/sems can thams cad ni 'dod chags kyi kun nas nyon mongs pas mya ngan las 
[\[22b.5\]]'das pa chen po dang thag ring zhing /_'khor ba dang dus nye bar gyur to/_/rtag pa dang /_bde ba dang /_bdag dang /_yongs su dag pa dang thag ring zhing mi rtag pa dang /_sdug bsngal ba dang /_bdag med pa dag yongs su ma dag pa dang nye bar gyur to/_/de bas na ngas mdo sde kun las dri ma 
[\[22b.6\]]rnam pa gsum bshad de/_ma rig pa'i phyir da ltar gyi dngos po la nyes pa'i skyon ma mthong ste spong mi nus so/_/'dod chags kyi dgra sgyus nye ba ltar byed pa ni nams kyang mkhas pa shes rab can la gnod pa byed mi nus so/_/de bas na byang chub sems dpa' ni 'dod pa 'di rab tu rtogs 
[\[22b.7\]]shing 'jigs pa chen po skyes nas/_'phags pa'i lam yan lag brgyad la nan tan byed pa ni ji ltar mi de sbrul gdug pa bzhi dang /_rigs ngan lnga dang sgyus nye ba gcig la 'jigs pas lam du zhugs nas phyir mi ldog pa bzhin no/_/grong khyer stong pa zhes bya ba ni skye mched drug 
[\[23a\]]
[\[23a.1\]]go/_/byang chub sems dpa' sems dpa' chen po nang gi skye mched drug la stong pa ci yang med pa/_grong khyer stong pa dang 'dra bar rtog go/_/ji ltar 'jigs pa'i mi de grong khyer stong par zhugs nas mi gcig kyang ma mthong zhing /_rdza ma dang snod kun tu bltas kyang rdzas gcig 
[\[23a.2\]]kyang ma rnyed pa bzhin te/_byang chub sems dpa' yang de dang 'dra bar skye mched drug la yang dag par brtags na stong pa ci yang med pa/_sems can gyi rdzas gcig kyang bden pa ma mthong ngo /_/de bas na byang chub sems dpas nang gi skye mched drug la stong pa/_ci yang med pa grong khyer stong 
[\[23a.3\]]pa de dang 'dra bar rtog go/_/rigs kyi bu grong khyer stong pa de la dgra dang rkun po rnams kyis rgyang nas bltas na stong pa'i 'du shes yang mi skye'o/_/bus pa ma rabs so so'i skye bo yang de dang 'dra ste/_skye mched drug gi grong khyer la stong pa'i 'du shes mi skye'o/_/stong pa'i 'du 
[\[23a.4\]]shes ma skyes pa'i phyir 'khor bar 'khor te sdug bsngal tshad med pa snyed myong bar gyur to/_/rigs kyi bu dgra dang rkun po rnams der phyin nas/_gdod stong pa'i 'du shes bskyed pa dang 'dra bar byang chub sems dpa' yang de dang 'dra ste/_skye mched drug po 'di la brtags na rtag 
[\[23a.5\]]tu stong pa'i 'du shes skye'o/_/stong pa'i 'du shes bskyed pas 'khor bar mi 'khor zhing sdug bsngal mi myong bar gyur to/_/byang chub sems dpa' sems dpa' chen po ni skye mched drug po 'di la phyin ci log tu ma gyur to/_/phyin ci log tu ma gyur pa'i phyir 'khor bar 'khor bar 
[\[23a.6\]]ma gyur to/_/gzhan yang rigs kyi bu rkun po rnams ni grong khyer stong par zhugs na bde ba thob par 'gyur ro/_/nyon mongs pa'i rkun po rnams kyang de dang 'dra ste/_skye mched drug po de la zhugs na bde ba thob par 'gyur ro/_/de ltar rkun po rnams grong khyer stong par gnas na 
[\[23a.7\]]'jigs pa'i sems med pa ltar/_nyon mongs pa'i dgra rnams kyang de dang 'dra ste/_skye mched drug po de la gnas na 'jigs pa med do/_/ji ltar grong khyer stong pa de ni seng ge dang /_stag dang /_spyang ki dang /_gcan gzan ma rungs pa thams cad kyi gnas dang 'dra ba ltar nang gi skye mched 
[\[23b\]]
[\[23b.1\]]drug po de yang de dang 'dra ste/_nyon mongs pa'i gcan gzan ma rungs pa mang po thams cad kyi gnas so/_/de bas na byang chub sems dpas skye mched drug ni stong pa ci yang med pa/_mi dge ba thams cad kyi gnas yin par rab tu rtog go/_/gzhan yang rigs kyi bu byang chub 
[\[23b.2\]]sems dpa' sems dpa' chen po nang gi skye mched drug la stong pa ci yang med pa/_grong khyer stong pa de dang 'dra bar rtog go/_/de ci'i phyir zhe na/_yang dag pa ma yin pas slu ba'i phyir stong pa ci yang med pa la yod par 'du shes pa dang /_yang dag par bde ba med par bde 
[\[23b.3\]]bar 'du shes pa dang /_yang dag par mi med par mir 'du shes so/_/nang gi skye mched drug kyang de dang 'dra ste/_stong pa ci yang med pa la yod par 'du shes pa dang /_yang dag par bde ba med par bde bar 'du shes pa dang /_yang dag par mi med par mir 'du shes te/_
[\[23b.4\]]mkhas pa shes rab can 'ba' zhig gis ni yang dag par ji lta ba bzhin du rig par nus so/_/gzhan yang rigs kyi bu grong khyer stong pa ni res 'ga' mi yod res 'ga' mi med do/_/skye mched drug ni de lta ma yin te/_phyogs gcig tu mi byed do/_/de ci'i phyir zhe na/_ngo bo nyid 
[\[23b.5\]]kyis stong pa'i phyir ro/_/mkhas pa shes rab can gyis shes pa ni mig gis mthong ba ma yin no/_/de bas na byang chub sems dpas nang gi skye mched drug la dgra dang 'tshe ba mang bar rtogs nas mi sdod mi ngal bar 'phags pa'i lam brgyad la nan tan byed pa ni ji ltar mi des 
[\[23b.6\]]sbrul gdug pa bzhi dang /_rigs ngan lnga dang /_mdza' zhing nye ba ltar sgyus 'chos pa gcig dang /_rkun po drug la 'jigs nas bden pa'i lam du zhugs pa bzhin no/_/dgra chen po drug ces bya ba ni phyi rol gyi yul drug ste/_byang chub sems dpa' sems dpa' chen pos yul 
[\[23b.7\]]drug la dgra chen po drug dang 'dra bar rtog go/_/de ci'i phyir zhe na/_dge ba'i chos thams cad 'phrog pa'i phyir ro/_/ji ltar dgra drug pos mi kun gyi nor rdzas dang rin po che 'phrog nus pa ltar/_yul drug gi dgra yang de dang 'dra ste/_sems can thams cad kyi dge ba'i nor kun 
[\[24a\]]
[\[24a.1\]]'phrog nus so/_/ji ltar dgra chen po drug gal te mi'i khyim du zhugs na rdzas bzang ngan mi 'dam par ci yod pa kun 'phrog nus te/_rab tu phyug po yang dbul bar byed do/_/yul drug gi dgra yang de dang 'dra ste/_gal te mi'i dbang por zhugs na dge ba'i chos 
[\[24a.2\]]thams cad 'phrog par 'gyur te/_dge ba'i chos zad pas dbul phongs nas log sred can gyi las kyang byed de/_de bas na byang chub sems dpas yul drug la dgra chen po drug dang 'dra bar yang dag par rab tu rtog go/_/gzhan yang rigs kyi bu dgra drug po de 'phrog par bshams 
[\[24a.3\]]na nang byan dgos so/_/gal te nang byan med na de nyid du phyir ldog go/_/yul drug gi dgra yang de dang 'dra ste/_dge ba'i chos 'phrog par bshams na nang gi sems can du shes shing mthong ba dang /_rtag pa dang /_bde ba dang /_bdag dang /_yongs su dag pa dang /_stong pa ma 
[\[24a.4\]]yin pa la sogs pa'i mtshan ma mthong ba dang shes pa dgos so/_/gal te nang na de lta bu la sogs pa'i mtshan mar 'dzin pa med na/_yul drug gi dgra ma rungs pas dge ba'i chos thams cad 'phrog mi nus so/_/mkhas pa shes rab can ni nang na de lta bu'i mtshan ma med do/_/
[\[24a.5\]]bus pa ma rabs la ni de lta bu yod de/_de bas na yul drug gis rtag tu dge ba'i chos kyi nor 'phrog tu 'ongs te legs par ma bsrungs pas 'phrog par gyur to/_/bsrung ba ni shes rab ste/_shes rab can dag gis legs par bsrungs pas 'phrog par ma gyur to/_/de bas na 
[\[24a.6\]]byang chub sems dpas yul drug la dgra chen po drug dang 'dra bar khyad med par rtogs so//_//bam po sum cu gcig pa/_gzhan yang rigs kyi bu dgra chen po drug ni gzhan dag gi lus dang sems sdug bsngal gyis gdungs par byed nus so/_/yul 
[\[24a.7\]]drug gi dgra yang de dang 'dra ste/_rtag tu sems can gyi lus dang sems sdug bsngal gsum gyis gdungs par byed do/_/dgra chen po drug ni da ltar gyi nor 'ba' zhig 'phrog nus kyi/_yul drug gi dgra de ni rtag tu sems can gyi dus gsum gyi dge ba'i nor kun 'phrog go/_/dgra 
[\[24b\]]
[\[24b.1\]]chen po drug ni nyi ma nub na dga'o/_/yul drug gi dgra ma rungs pa yang de dang 'dra ste/_ma rig pa'i mun pa la gnas na dga' bar 'gyur ro/_/dgra chen po drug po ni de ni rgyal po rnams kyis dbab nus so/_/yul drug gi dgra ma rungs pa yang de dang 'dra ste/_sangs rgyas dang byang chub 
[\[24b.2\]]sems dpa' rnams kyis dbab nus so/_/dgra chen po drug po des 'phrog par bsams na bzang po dang /_cho rigs bzang po dang /_dbang po rno ba dang /_mang du thos pa dang /_rgyas par slob pa dang /_lang 'tsho ba dang /_btsun pa dang /_dbul ba dang /_dma' ba mi 'dam mo/_/yul 
[\[24b.3\]]drug gi dgra yang de dang 'dra ste/_dge ba'i chos 'phrog par bsams na/_bzang po nas dbul zhing dma' ba'i bar du mi 'dam mo/_/dgra chen po drug po la rgyal po dag gis rkang lag bcad kyang de'i sems ni zhi bar byed mi nus so/_/yul drug gi dgra ma rungs pa yang de dang 'dra ste/_
[\[24b.4\]]rgyun du zhugs pa dang /_lan cig phyir 'ong ba dang /_lan cig phyir mi ldog pa dag gis rkang lag gtubs kyang dge ba'i chos 'phrog par byed mi nus so/_/skyes bu dpa' bo dag gis ni dgra chen po drug gdul zhing dbab nus so/_/sangs rgyas dang byang chub sems dpa' rnams kyang 
[\[24b.5\]]de dang 'dra ste/_yul drug gi dgra chen po gdul zhing dbab nus so/_/dper na pha tshan che zhing rags pa la ni dgra drug pos 'phrog par mi 'gyur ro/_/sems can yang de dang 'dra ste/_dge ba'i bshes gnyen yod na yul drug gi dgra ma rungs pas 'phrog par mi 'gyur ro/_/dgra 
[\[24b.6\]]chen po drug po des gal te mi'i nor mthong na gzod rku'am 'phrog nus so/_/yul drug ni de lta ma yin te/_mthong ngam/_shes sam/_thos sam/_dri bro'am/_reg gam/_tshor ba tsam gyis kyang 'phrog nus so/_/dgra chen po drug ni 'dod pa'i khams kyi mi'i nor 
[\[24b.7\]]rdzas 'ba' zhig 'phrog nus kyi/_gzugs dang gzugs med pa'i khams kyi 'phrog mi nus so/_/yul drug gi dgra ma rungs pa ni de lta ma yin te/_khams gsum gyi dge ba'i nor rin po che thams cad 'phrog nus so/_/de bas na byang chub sems dpas yul drug la 
[\[25a\]]
[\[25a.1\]]dgra drug pas lhag par yang dag par rab tu rtog go/_/de ltar rtogs nas 'phags pa'i lam brgyad la nan tan byed pa la phyin ci log tu mi ldog pa ni/_ji ltar 'jigs pa de sbrul gdug pa bzhi dang /_rigs ngan lnga dang /_nye ba ltar sgyus 'chos pa gcig 
[\[25a.2\]]dang /_dgra chen po drug dang /_grong khyer stong pas 'jigs shing lam du zhugs te song ba dang 'dra'o/_/lam du chu chen po dang phrad pa zhes bya ba ni nyon mongs pa yin te/_ji ltar na byang chub sems dpas nyon mongs pa de la chu chen po dang 'dra bar rtog ce na/_chu drag pos 
[\[25a.3\]]spos kyi bal glang yang khyer zhing g.yeng nus pa ltar/_nyon mongs pa'i chu drug po yang de dang 'dra ste/_rang sangs rgyas g.yeng nus so/_/de bas na byang chub sems dpas nyon mongs pa la chu drag po dang 'dra bar rab tu rtog go/_/de la zab cing gting dpag dka' bas na chu'i klung 
[\[25a.4\]]zhes bya'o/_/mthar thug pa med pas che zhes bya ste/_de'i nang na reg bya ma rungs pa la sogs pa rnam pa sna tshogs yod do/_/nyon mongs pa'i klung chen po yang de dang 'dra ste/_sangs rgyas dang byang chub sems dpa' 'ba' zhig gis gting la thug pa'i phyir shin tu zab pa zhes 
[\[25a.5\]]bya'o/_/sangs rgyas dang byang chub sems dpa' 'ba' zhig gis mthar gtugs pa'i phyir yangs shing che ba zhes bya'o/_/rtag tu sems can thams cad la 'tshe ba'i phyir reg bya ma rungs pa zhes bya ste/_de bas na byang chub sems dpas nyon mongs pa de la chu chen po dang 'dra bar 
[\[25a.6\]]rtog go/_/klung chen po'i chu ni rtswa dang shing dang /_nags tshal thams cad skyed nus so/_/nyon mongs pa'i klung chen po'i chu yang de dang 'dra ste/_sems can gyi srid pa nyi shu rtsa lnga skyed nus so/_/de bas na byang chub sems dpas nyon mongs pa la klung chen po dang 'dra bar rtog go/_/
[\[25a.7\]]dper na mi zhig chu klung chen por lhung na khrel ba dang 'dzem pa med do/_/sems can dag kyang de dang 'dra ste/_nyon mongs pa'i chur lhung na khrel ba dang 'dzem pa med do/_/chu chen por lhung na gting du ma phyin par tshe'i dus byas par 'gyur ro/_/nyon mongs pa'i chur lhung ba yang de dang 
[\[25b\]]
[\[25b.1\]]'dra ste/_gting la ma thug par srid pa nyi shu rtsa lnga'i nang du 'khor zhing 'khor bar 'gyur ro/_/gting zhes bya ba ni stong pa'i mtshan nyid do/_/gang stong pa'i mtshan nyid la nan tan ma byas na/_de ni srid pa nyi shu rtsa lnga las ring du 'gyur ba ma yin par rig par bya'o/_/sems can 
[\[25b.2\]]thams cad ni stong pa dang mtshan ma med pa la nan tan ma byas pas rtag tu nyon mongs pa'i chu drag pos khyer ro/_/chu chen po ni lus 'ba' zhig g.yeng zhing 'jig nus kyi/_dge ba'i chos thams cad la g.yeng mi nus so/_/nyon mongs pa'i chu chen po ni de lta bu ma yin te/_
[\[25b.3\]]lus dang sems kyi dge ba'i chos thams cad gzhig nus so/_/chu drag po chen po ni 'dod pa'i khams kyi mi 'ba' zhig g.yeng zhing khyer nus kyi/_nyon mongs pa'i chu chen po ni khams gsum gyi lha dang mi thams cad g.yeng zhing khyer nus so/_/'jig rten gyi chu chen po ni 
[\[25b.4\]]lag pas bru zhing rkang pas 'phras na pha rol gyi 'gram du phyin par 'gyur ro/_/nyon mongs pa'i chu chen po ni/_byang chub sems dpa' 'ba' zhig pha rol tu phyin pa drug gi grus pha rol tu phyin par 'gyur ro/_/ji ltar chu chen po ni shin tu rgal dka' ste/_nyon mongs pa'i 
[\[25b.5\]]chu chen po yang de dang 'dra bar shin tu rgal dka'o/_/de la ji ltar na shin tu rgal dka' ba zhes bya zhe na/_'di ltar sa bcu pa'i byang chub sems dpa' rnams kyi bar du yang mthar rgal bar ma gyur te/_sangs rgyas 'ba' zhig gis mthar rgal bar gyur pas/_de bas 
[\[25b.6\]]na shin tu rgal dka' ba zhes bya'o/_/dper na mi la la zhig chu chen pos g.yengs na dge ba'i chos spu'i nyag ma tsam yang spyod mi nus so/_/sems can yang de dang 'dra ste/_nyon mongs pa'i chus g.yengs na dge ba'i chos spyod mi nus so/_/ji ltar mi dag chur lhung zhing 
[\[25b.7\]]g.yengs par gyur na mthu yod pa dag gis dbyung nus so/_/nyon mongs pa'i chur lhung ba'i log sred can ni nyan thos dang rang sangs rgyas dang /_de bzhin gshegs pa'i bar du yang dbyung mi nus so/_/'jig rten na chu chen po ni bskal pa byung ba'i tshe nyi ma bdun gyis 
[\[26a\]]
[\[26a.1\]]gdungs na skam par nus so/_/nyon mongs pa'i chu klung chen po ni de lta ma yin te/_nyan thos dang rang sangs rgyas kyis byang chub kyi yan lag bdun bsgoms kyang skam par mi nus so/_/de bas na byang chub sems dpas nyon mongs pa rnams la chu drag po dang 
[\[26a.2\]]'dra bar rtog ste/_ji ltar mi des sbrul gdug pa bzhi dang /_rigs ngan lnga dang /_nye ba ltar sgyus 'chos pa gcig dang /_dgra chen po drug gis 'jigs te grong khyer stong pa gtang nas lam du zhugs te song ba las chu chen po dang phrad nas rtswa bsdus te gzings bcas pa dang mtshungs 
[\[26a.3\]]so/_/byang chub sems dpa' yang de dang 'dra ste/_chen po bzhi'i sbrul gdug pa dang /_phung po lnga'i rigs ngan dang /_'dod chags kyi nye ba ltar sgyus 'chos pa dang /_skye mched drug gi grong khyer stong pa dang /_yul drug gi dgra ma rungs pas 'jigs nas/_nyon 
[\[26a.4\]]mongs pa'i chu'i 'gram du phyin pa dang /_tshul khrims dang /_ting nge 'dzin dang /_rnam par grol ba dang /_rnam par grol ba'i mkhyen cing gzigs pa dang /_pha rol tu phyin pa drug dang /_byang chub kyi phyogs kyi chos sum cu rtsa bdun bsgoms pas gru dang gzings byas 
[\[26a.5\]]te/_gzings de la brten nas nyon mongs pa'i chu la rgal te/_pha rol gyi 'gram du rtag pa dang bde ba'i mya ngan las 'das pa'i mthar phyin to/_/byang chub sems dpa' mya ngan las 'das pa chen po bsgoms pas 'di snyam du sems so/_/bdag gal te lus kyi sdug 
[\[26a.6\]]bsngal dang sems kyi sdug bsngal de lta bu bzod mi nus na sems can thams cad nyon mongs pa'i chu las sgrol mi nus so/_/snyam sems so/_/de ltar bsams pas lus dang sems la de lta bu'i sdug bsngal gyis gdungs pa yod kyang kha rog par bzod pa nyams su 
[\[26a.7\]]len to/_/bzod pa nyams su blangs pas zag pa skye bar mi 'gyur ro/_/de lta bu'i byang chub sems dpa' la yang zag pa rnams med na sangs rgyas bcom ldan 'das rnams la zag pa mi mnga' ba lta ci smos te/_de bas na de bzhin gshegs pa ni zag pa dang bcas pa zhes 
[\[26b\]]
[\[26b.1\]]mi bya'o/_/ji ltar na de bzhin gshegs pa zag pa med pa yang ma yin pa zhe na de bzhin gshegs pa rtag tu zag pa dang bcas pa'i nang du gshegs pa ste/_zag pa dang bcas pa ni srid pa nyi shu rtsa lnga yin pas de bas na nyan thos dang bus pa ma rabs so so'i skye bo dag gis 
[\[26b.2\]]bcom ldan 'das la zag pa yod do zhes zer te/_yang dag par na sangs rgyas bcom ldan 'das rnams ni zag pa med pa'o/_/rigs kyi bu de'i rgyu de'i rkyen gyis sangs rgyas bcom ldan 'das rnams ni nges pa'i mtshan nyid med do/_/rigs kyi bu de bas na tshul khrims kyi rtsa 
[\[26b.3\]]ba bzhi bshig pa dang /_shin tu rgyas pa'i mdo la skur pa dang /_log sred can yang ma nges pa'o/_/de nas byang chub sems dpa' sems dpa' chen po kun tu snang ba mtho btsun dpal gyi rgyal pos gsol pa/_de de bzhin no/_/de de bzhin te/_ji ltar bcom ldan 'das 
[\[26b.4\]]kyis gsungs pa bzhin te/_chos thams cad kyang ma nges pa'o/_/de ltar ma nges pas na de bzhin gshegs pa mthar yongs su mya ngan las 'da' bar ma zhugs par rig go/_/ji ltar bcom ldan 'das kyis sngar gsungs pa las byang chub sems dpa' sems dpa' 
[\[26b.5\]]chen po mya ngan las 'das pa chen po bsgoms pas ma thos pa thos pa'i nang nas mya ngan las 'das pa dang /_mya ngan las 'das pa chen po mchis so zhes gsungs te/_de la mya ngan las 'das pa ni gang lags/_mya ngan las 'das pa chen po zhes bgyi ba ni gang lags/_
[\[26b.6\]]de nas bcom ldan 'das kyis byang chub sems dpa' sems dpa' chen po kun tu snang ba mtho btsun dpal gyi rgyal po la legs so legs so zhes bya ba byin no/_/rigs kyi bu gal te byang chub sems dpa' gang dran pa'i gzungs thob pa de ni gzod khyod dang 'dra bar 'dri nus 
[\[26b.7\]]so/_/rigs kyi bu 'jig rten pa dag ni mtsho dang mtsho chen por gdags pa dang /_klung dang klung chen po dang /_ri dang ri chen po dang /_sa dang sa chen po dang /_grong khyer dang grong khyer chen po dang /_sems can dang sems can chen po dang /_rgyal po dang rgyal po chen po dang /_
[\[27a\]]
[\[27a.1\]]mi dang mi chen po dang /_lha dang lha'i nang na lha dang /_lam dang lam chen po yod do zhes gdags pa ltar mya ngan las 'das pa yang de dang 'dra ste/_mya ngan las 'das pa dang mya ngan las 'das pa chen po yod do/_/ji ltar na mya ngan las 'das pa gang zhe na/_
[\[27a.2\]]rigs kyi bu ji ltar bkres pas zas cung zad rnyed na bde ba zhes bya ste/_de ltar bde ba de yang mya ngan las 'das pa zhes bya'o/_/nad pa nad sos pa ni bde ba zhes bya ste/_de ltar bde ba de yang mya ngan las 'das pa zhes bya'o/_/ji ltar 'jigs pas skyabs dang rten rnyed 
[\[27a.3\]]pa ni bde ba thob pa zhes bya ste/_de ltar bde ba de yang mya ngan las 'das pa zhes bya'o/_/ji ltar dbul pos rin po che sna bdun rnyed na bde ba thob pa zhes bya ste/_de ltar bde ba de yang mya ngan las 'das pa zhes bya'o/_/ji ltar keng rus la rtog pa 'dod chags mi skye bar gyur 
[\[27a.4\]]pa ni bde ba thob pa zhes bya ste/_de ltar bde ba de yang mya ngan las 'das pa zhes bya'o/_/de ltar mya ngan las 'das pa de dag ni mya ngan las 'das pa chen po zhes mi bya'o/_/de ci'i phyir zhe na/_bkres shing skom pa dang /_na ba dang /_'jigs pa dang /_'dod chags pa'i phyir mya 
[\[27a.5\]]ngan las 'das pa zhes bya ste/_mya ngan las 'das pa chen po ni ma yin no/_/rigs kyi bu gal te bus pa ma rabs dang nyan thos la sogs pa 'on te kun rdzob bam 'on te/_'phags pa'i lam gyi rkyen gyis 'dod pa'i khams kyi kun nas nyon mongs pa chod na bde ba thob pa zhes bya ste/_
[\[27a.6\]]de ltar bde ba thob pa de yang mya ngan las 'das pa zhes bya mod kyi/_mya ngan las 'das pa chen po zhes mi bya'o/_/bsam gtan dang po'i kun nas nyon mongs pa chod pa nas/_'du shes med 'du shes med min skye mched stongs kyi bar gyi kun nas nyon mongs pa chod pa yang bde ba thob 
[\[27a.7\]]par gyur te/_de ltar bde ba thob pa de yang mya ngan las 'das pa zhes bya ste/_mya ngan las 'das pa chen po zhes mi bya'o/_/de ci'i phyir zhe na/_nyon mongs pa skye zhing srid pa'i bag chags kyi phyir yang skye ba'i phyir ro/_/ji ltar na nyon mongs pa'i bag chags zhes bya zhe na/_nyan 
[\[27b\]]
[\[27b.1\]]thos dang rang sangs rgyas la nyon mongs pa'i bag chags yod do/_/'di lta ste bdag gi lus dang /_bdag gi gos/_bdag 'gro/_bdag 'ong /_bdag gis bshad/_bdag gis mnyan/_sangs rgyas bcom ldan 'das rnams ni yongs su mya ngan las 'das te/_mya ngan las 'das pa'i 
[\[27b.2\]]rang bzhin ni bdag med/_bde ba med de rtag pa dang /_yongs su dag pa 'ba' zhig yod do zhes smras pa de ni nyon mongs pa'i bag chags zhes bya'o/_/sangs rgyas dang chos dang dge 'dun la khyad par gyi mtshan nyid yod de/_de bzhin gshegs pa mtha' yun du mya ngan las 'das pas/_
[\[27b.3\]]nyan thos dang rang sangs rgyas dang sangs rgyas bcom ldan 'das rnams kyi mya ngan las 'das pa thob pa ni mnyam ste khyad par med do zhes smra ste/_don de lta bas na theg pa gnyis kyis thob pa ni mya ngan las 'das pa chen po ma yin no/_/de ci'i phyir zhe na/_rtag pa dang /_bde ba dang /_
[\[27b.4\]]bdag dang /_yongs su dag pa med pa'i phyir te/_rtag pa dang /_bde ba dang /_bdag dang /_yongs su dag pa ni mya ngan las 'das pa chen po zhes bya'o/_/rigs kyi bu dper na chu mang po shong ba'i gnas ni rgya mtsho zhes bya ste/_nyan thos dang /_rang sangs rgyas dang /_byang chub sems 
[\[27b.5\]]dpa' dang /_sangs rgyas bcom ldan 'das 'jug pa'i gnas ni mya ngan las 'das pa chen po zhes bya'o/_/bsam gtan bzhi dang /_ting nge 'dzin gsum dang /_skyes bu ya brgyad dang /_gnas dam pa brgyad dang /_kun tu 'gro ba bcus dge ba'i chos tshad med pa de rnams sdud 
[\[27b.6\]]pa ni mya ngan las 'das pa chen po zhes bya'o/_/rigs kyi bu dper na klung gang spos kyi bal glang mchog gis rkang pa mi tshugs pa ni klung chen po zhes bya ste/_nyan thos dang /_rang sangs rgyas nas sa bcu'i byang chub sems dpas/_sangs rgyas kyi rang bzhin mi mthong ba ni 
[\[27b.7\]]mya ngan las 'das pa zhes bya'i/_mya ngan las 'das pa chen po ni ma yin no/_/gang sangs rgyas kyi rang bzhin gsal bar mthong ba ni mya ngan las 'das pa chen po zhes bya'o/_/mya ngan las 'das pa chen po 'di la khyu mchog 'ba' zhig gis gting la thug go/_/khyu mchog 
[\[28a\]]
[\[28a.1\]]ces bya ba ni 'di lta ste/_bcom ldan 'das so/_/rigs kyi bu gyad ma hA na ga dang /_bar rgan 'da' la sogs pas yun ring du bsal te gzegs kyang mi 'dzegs pa ni ri chen po zhes bya'o/_/nyan thos dang /_rang sangs rgyas dang /_byang chub sems dpa' rnams 
[\[28a.2\]]dang /_gyad ma ha na ga la sogs pas mi mthong ba de ni mya ngan las 'das pa chen po zhes bya'o/_/gzhan yang rigs kyi bu gang nas gang du rgyal po chung ngu 'dug pa'i gnas ni grong khyer chung ngu zhes bya'o/_/'khor los sgyur ba'i rgyal po gnas pa'i gnas ni grong khyer chen po 
[\[28a.3\]]zhes bya'o/_/nyan thos dang rang sangs rgyas brgyad khri'am/_drug khri'am/_bzhi khri'am/_nyi khri'am/_khri gnas pa'i gnas ni mya ngan las 'das pa zhes bya/_bla na med pa'i chos kyi mnga' bdag 'khor los sgyur ba'i rgyal po gnas pa'i gnas ni yongs su mya ngan las 'das pa chen 
[\[28a.4\]]po zhes bya ste/_de bas na yongs su mya ngan las 'das pa chen po zhes bya'o/_/rigs kyi bu dper na/_mi la la zhig dmag rnam pa bzhi mthong yang 'jigs pa mi skye ba ni sems can chen po zhes bya'o/_/gal te sems can gang ngan song gsum gyi lam du nyon mongs pa'i las ngan 
[\[28a.5\]]pa la 'jigs pa mi skye ste/_de dag tu sems can rgyas par sgrol ba ni mya ngan las 'das pa chen po thob pa yin par rig par bya'o/_/gal te gang pha ma la sri zhu byed cing dge sbyong dang bram ze la bkur sti byed de/_dge ba'i chos la nan tan byed cing smras so cog bden la/[ {]brdzun [,]rdzun [}]
[\[28a.6\]]dang slu ba med de/_ngan pa rnams bzod pa dang /_dbul phongs pa la gtong zhing sbyin pa byin nus pa ni skyes bu chen po zhes bya'o/_/byang chub sems dpa' yang de dang 'dra ste/_byams pa dang snying rje chen po thams cad la brtse ba/_sems can rnams kyi pha ma lta bur gyur pa/_
[\[28a.7\]]sems can mang po 'khor ba'i klung las sgrol ba/_sems can kun la bden pa gcig pa'i lam ston pa ste/_de ni yongs su mya ngan las 'das pa chen po zhes bya'o/_/rigs kyi bu chen po zhes bya ba ni bsam gyis mi khyab ste/_gang bsam gyis mi khyab pa de la sems can thams 
[\[28b\]]
[\[28b.1\]]cad yid ches par mi nus te/_de ni yongs su mya ngan las 'das pa chen po zhes bya'o/_/sangs rgyas dang byang chub sems dpa' 'ba' zhig mthong bas mya ngan las 'das pa chen po zhes bya'o/_/yang ci'i rgyu ci'i rkyen gyis chen po zhes bya zhe na/_rgyu dang rkyen tshad med pas gdod chen po zhes 
[\[28b.2\]]bya bar gyur to/_/rigs kyi bu dper na 'jig rten pas rgyu rkyen mang pos byas pas ni chen po zhes bya'o/_/mya ngan las 'das pa yang de dang 'dra ste/_rgyu rkyen mang pos thob par gyur pas de'i phyir chen po zhes bya'o/_/yang ji ltar na chen po zhes bya zhe na/_mya ngan las 'das pa la 
[\[28b.3\]]bdag chen po yod pa'i phyir mya ngan las 'das pa chen po zhes bya'o/_/de la mya ngan las 'das pa bdag med cing dbang chen po thob pa'i phyir bdag chen po zhes bya'o/_/ji ltar na dbang chen po thob pa zhe na/_dbang brgyad thob pa'i bdag ces bya'o/_/brgyad gang zhe na/_lus gcig la 
[\[28b.4\]]lus mang por ston cing /_lus kyi grangs dang che chung rdul phra rab snyed kyis phyogs bcu'i 'jig rten gyi khams tshad med pa snyed du 'gengs pa ste/_de bzhin gshegs pa'i sku ni yang dag par na rdul phra mo ma yin yang /_dbang thob pa'i phyir rdul phra mo snyed kyi sku ston te/_de lta 
[\[28b.5\]]bu'i dbang ni bdag chen po zhes bya ba yin/_rdul gcig tsam gyi skus stong gsum gyi stong chen po'i 'jig rten gyi khams su bkang ba ste/_yang dag par na de bzhin gshegs pa'i sku ni stong gsum gyi stong chen po'i 'jig rten gyi khams gang yang /_mtha' med cing dbang dang 
[\[28b.6\]]ldan pa'i phyir stong gsum gyi stong chen po'i 'jig rten gyi khams su gang ste/_de lta bu'i dbang ni bdag chen po zhes bya ba yin stong gsum gyi stong chen po'i 'jig rten gyi khams 'di yongs su gang ba'i skus nam mkha' stong pa la 'phur cing /_sangs rgyas kyi zhing gang gA'i klung 
[\[28b.7\]]bcu gnyis kyi bye ma snyed kyi pha rol tu 'gro yang thogs pa med pa ste/_de bzhin gshegs pa'i sku ni yang dag par na lci ba dang yang ba med de/_dbang gi phyir lci ba dang yang ba mdzad do/_/de lta bu'i dbang ni bdag chen po zhes bya ba yin/_dbang sgyur ba'i phyir dbang thob par 'gyur 
[\[29a\]]
[\[29a.1\]]te/_ji ltar dbang zhes bya zhe na/_de bzhin gshegs pa rtse gcig tu gnas te/_mi g.yo yang gzugs dang cha byad tshad med pa snyed ston cing 'dul ba'i rigs pa la so so nas thugs re res khyab par mdzad do/_/de bzhin gshegs pas res 'ga' dngos po 
[\[29a.2\]]gcig mdzad pa las sems can so so'i bya ba'i don grub par mdzad do/_/de bzhin gshegs pa'i sku rtag tu zhing gcig na gnas kyang zhing pha rol po thams cad kyis mthong bar mdzad do/_/de lta bu'i dbang ni bdag chen po zhes bya ba yin/_dbang pos dbang thob pa'i phyir 
[\[29a.3\]]te/_ji ltar dbang pos dbang thob pa zhe na/_de bzhin gshegs pa'i dbang po gcig gis gzugs mthong /_sgra thos/_dri tshor/_ro myong /_reg bya tshor zhing chos shes kyang de bzhin gshegs pa'i dbang po drug gis gzugs mi mthong /_sgra mi thos/_dri mi tshor/_ro mi myong /_
[\[29a.4\]]reg bya mi tshor/_chos mi shes te/_dbang gi phyir dbang pos dbang mdzad de/_de lta bu'i dbang ni bdag chen po zhes bya ba yin/_dbang gi phyir chos thams cad thob par gyur te/_de bzhin gshegs pa'i thugs la thob pa'i 'du shes med do/_/de ci'i phyir zhe na/_'thob pa 
[\[29a.5\]]med pa'i phyir ro/_/gal te yod pa zhig na thob pa zhes kyang bya na/_yang dag par ci yang med par ci ste thob pa zhes gdags/_gal te de bzhin gshegs pa la thob pa'i 'du shes mnga' na/_de bzhin gshegs pa mya ngan las 'das par mi 'gyur te/_thob pa med pa'i 
[\[29a.6\]]phyir mya ngan las 'das par gyur pa zhes bya'o/_/dbang gi phyir chos thams cad thob ste/_chos thams cad thob pa'i phyir bdag chen po zhes bya ba yin/_bshad pa'i dbang thob pas de bzhin gshegs pas tshigs su bcad pa gcig gi don bskal pa tshad med pa'i bar du 
[\[29a.7\]]bshad kyang don mi zad do/_/'di lta ste/_tshul khrims sam/_ting nge 'dzin nam/_sbyin pa'am/_shes rab ste/_de bzhin gshegs pas de'i tshe ngas ni bshad/_pha rol pos ni mnyan no snyam mi dgongs te/_tshigs su bcad pa gcig gi 'du shes kyang mi bskyed do/_/
[\[29b\]]
[\[29b.1\]]'jig rten pas ni tshigs bcad bzhi la tshigs su bcad pa gcig ces byas te/_'jig rten pa'i rjes su tshigs su bcad pa gcig ces bshad do/_/chos kyi ngo bo nyid ni bshad pa yang med de/_dbang gi phyir de bzhin gshegs pas bshad de/_bshad pa'i phyir bdag 
[\[29b.2\]]chen po zhes bya ba yin/_de bzhin gshegs pas ni gnas thams cad du khyab ste/_nam mkha' stong pa dang 'dra'o/_/nam mkha'i ngo bo nyid ni bltar med pa ste/_de bzhin gshegs pa yang de dang 'dra bar yang dag par na bltar med kyang dbang gi phyir thams cad mthong bar 
[\[29b.3\]]byed de/_de lta bu'i dbang ni bdag chen po zhes bya ba yin no/_/de lta bu'i bdag chen po ni mya ngan las 'das pa chen po zhes bya ste/_don de lta bas na mya ngan las 'das pa chen po zhes bya'o/_/gzhan yang rigs kyi bu dper na rin po che'i gter ni nor dbyig mang zhing rnam pa 
[\[29b.4\]]sna tshogs dang ldan pas na gter chen po zhes bya'o/_/de bzhin gshegs pa'i gter shin tu zab mo yang de dang 'dra ste/_ngo mtshar rmad dang ldan zhing nyams pa med pas mya ngan las 'das pa chen po zhes bya'o/_/gzhan yang rigs kyi bu nor rdzas mtha' med pa ni gter 
[\[29b.5\]]chen po zhes bya ste/_mya ngan las 'das pa yang mtha' med pas chen po zhes gdags so/_/gzhan yang rigs kyi bu bde ba chen po yod pas mya ngan las 'das pa chen po zhes bya ste/_mya ngan las 'das pa ni bde ba med do/_/bde ba rnam pa bzhi'i phyir mya ngan las 
[\[29b.6\]]'das pa chen po zhes bya'o/_/bzhi gang zhe na/_bde ba rnams bcad pa'i phyir te/_bde ba ma bcad pa ni sdug bsngal zhes bya'o/_/gang sdug bsngal yod pa ni bde ba chen po zhes mi bya'o/_/bde ba bcad pa'i phyir sdug bsngal med do/_/sdug bsngal dang bde ba med pa 
[\[29b.7\]]ni bde ba chen po zhes bya'o/_/mya ngan las 'das pa'i rang bzhin ni sdug bsngal dang bde ba med de/_de bas na mya ngan las 'das pa ni bde ba chen po zhes bya ste/_don de lta bas na mya ngan las 'das pa chen po zhes bya'o/_/gzhan yang rigs kyi bu bde ba la rnam pa 
[\[30a\]]
[\[30a.1\]]gnyis te/_bus pa ma rabs dang sangs rgyas so/_/bus pa ma rabs kyi bde ba ni mi rtag pa 'jig pa yin pas bde ba med de/_de bzhin gshegs pa'i rtag pa dang bde ba ni 'gyur ba'am 'pho ba med pas mya ngan las 'das pa chen po zhes bya'o/_/rigs 
[\[30a.2\]]kyi bu gzhan yang tshor ba la rnam pa gsum ste/_gang zhe na bde bar tshor ba dang /_sdug bsngal bar tshor ba dang /_bde ba yang ma yin sdug bsngal ba yang ma yin par tshor ba ste/_bde ba yang ma yin sdug bsngal yang ma yin pa tshor ba yang sdug bsngal du 'gyur te/_mya ngan las 'das pa 
[\[30a.3\]]yang sdug bsngal ba yang ma yin bde ba yang ma yin pa dang 'dra mod kyi/_de la ni bde ba chen po zhes bya'o/_/bde ba chen po'i phyir mya ngan las 'das pa chen po zhes bya'o/_/rab tu zhi ba'i phyir mya ngan las 'das pa chen po zhes bya ste/_mya ngan las 'das pa'i rang bzhin ni rab tu zhi 
[\[30a.4\]]ba'o/_/de ci'i phyir zhe na/_'du 'dzi'i chos thams cad dang bral bas rab tu zhi ba'i phyir mya ngan las 'das pa chen po zhes bya'o/_/thams cad shes pa'i phyir bde ba chen po zhes bya'o/_/thams cad mi shes pa ni bde ba zhes mi bya'o/_/sangs rgyas bcom ldan 'das ni thams 
[\[30a.5\]]cad mkhyen pas bde ba chen po zhes bya'o/_/bde ba chen po'i phyir mya ngan las 'das pa chen po zhes bya'o/_/lus mi 'jig pa'i phyir bde ba chen po zhes bya'o/_/lus 'jig par gyur pa ni bde ba zhes mi bya'o/_/de bzhin gshegs pa'i sku ni rdo rje ltar mi 'jig pa ste/_nyon mongs 
[\[30a.6\]]pa'i lus ma yin mi rtag pa'i lus ma yin pas bde ba chen po zhes bya'o/_/bde ba chen po yin pas na mya ngan las 'das pa chen po zhes bya'o/_/rigs kyi bu 'jig rten na ming du btags pa kha cig ni rgyu dang rkyen yod do/_/kha cig ni rgyu dang rkyen med do/_/rgyu dang rkyen yod pa 
[\[30a.7\]]ni dper na shA ri'i bu lta bu ma'i ming sha ri zhes bya ba'i rkyen gyis ming gdags pa'i phyir shA ri'i bu zhes btags so/_/dge slong ma tu la zhes bya ba yul ma tu lar skyes te/_yul gyi ming las ma tu la zhes btags so/_/maud gal ya na zhes bya ba ni rus yin te rus las 
[\[30b\]]
[\[30b.1\]]ming btags pa'i phyir maud gal zhes btags so/_/dper na nga ni gau ta ma'i rigs la skyes te/_de'i phyir ming gau ta ma zhes btags so/_/dge slong byi sha ka zhes bya ba ni byi sha ka ni skar ma'i ming ste/_skar ma'i ming las ming thob pas byi sha ka zhes btags so/_/ji ltar 
[\[30b.2\]]sor mo drug pa sor mo drug gi rkyen gyis sor mo drug pa zhes ming du btags so/_/sangs rgyas sbyin dang /_lhas byin zhes bya ba'ang sangs rgyas dang /_lha'i rkyen gyis sangs rgyas sbyin dang /_lhas byin zhes btags so/_/drod gsher las skyes pa'i rkyen gyis drod 
[\[30b.3\]]gsher skyes zhes btags so/_/dper na sgra'i rgyus ka ka la zhes bya ba dang /_ku'u ku'u la zhes bya ba dang /_tsu tsu la zhes bya bar ming du btags te/_de lta bu la sogs pa'i ming ni rgyu dang rkyen las btags pa'i ming zhes bya'o/_/rgyu rkyen med pa ni ji ltar pad mo dang 
[\[30b.4\]]sa dang chu dang /_me dang rlung dang /_nam mkha' lta bu dang /_man da pa ni gzhal med khang skom 'thung zhes bya ste/_gzhal med khang skom mi 'thung yang mnad pa zhes bya ba dang /_sarba ts+tsha da na zhes bya ba ni sbrul gyi bla gab ces bya ste/_yang dag par sbrul gyi bla gab ma yin 
[\[30b.5\]]pas de ni rgyu med par nan gyis ming du btags pa'o/_/ji ltar ji la ba yi zhes bya ba ni mar 'thung ba zhes bya ste/_yang dag par mar mi 'thung bar mar 'thung ba zhes btags te/_de ni rgyu med par nan gyis ming du btags pa'o/_/rigs kyi bu mya ngan las 'das pa chen 
[\[30b.6\]]po 'di yang de dang 'dra ste/_rgyu dang rkyen med par nan gyis ming btags so/_/rigs kyi bu dper na nam mkha' ni nam mkha' cung zad kyis chen po zhes mi bya'o/_/mya ngan las 'das pa yang de dang 'dra ste/_mtshan nyid cung zad kyis mya ngan las 'das pa chen po 
[\[30b.7\]]zhes mi bya'o/_/rigs kyi bu dper na chos gzhal du med pa/_bsam gyis mi khyab pa ni chen po zhes bya'o/_/mya ngan las 'das pa yang de dang 'dra ste/_gzhal du med bsam gyis mi khyab pas yongs su mya ngan las 'das pa chen po zhes bya'o/_/yongs su dag pa 'ba' 
[\[31a\]]
[\[31a.1\]]zhig pas mya ngan las 'das pa chen po zhes bya'o/_/ji ltar na yongs su dag pa 'ba' zhig ces bya zhe na/_yongs su dag pa la rnam pa bzhi ste/_de la srid pa nyi shu rtsa lnga po ni ma dag pa zhes bya'o/_/de dag rab tu chod pas yongs su dag pa zhes bya'o/_/dag pa 
[\[31a.2\]]'di nyid mya ngan las 'das pa zhes bya ste/_mya ngan las 'das pa de la srid pa zhes bya ba yang mya ngan las 'das pa nyid ni yang dag par na srid pa ma yin te/_sangs rgyas bcom ldan 'das kyis 'jig rten pa'i rjes su mya ngan las 'das pa yang srid par bshad do/_/dper na 'jig 
[\[31a.3\]]rten pas pha ma ma yin par pha ma zhes zer te/_yang dag par pha ma ma yin par pha ma zhes zer ro/_/mya ngan las 'das pa yang de dang 'dra ste/_'jig rten pa'i rjes su de bzhin gshegs pa la mya ngan las 'das pa chen po mnga'o/_/zhes gsungs pa yin/_las rnam par 
[\[31a.4\]]dag pa ste/_bus pa ma rabs thams cad ni las rnam par ma dag pa'i phyir mya ngan las 'das pa med do/_/sangs rgyas bcom ldan 'das ni phrin las yongs su dag pa'i phyir yongs su dag pa chen po zhes bya ste/_yongs su dag pa chen po yin pas na mya ngan las 
[\[31a.5\]]'das pa chen po zhes bya ba yin/_lus yongs su dag pa ste/_gal te lus mi rtag na ma dag pa yin no/_/de bzhin gshegs pa'i sku ni rtag pa yin pas yongs su dag pa chen po zhes bya ste/_yongs su dag pa chen po'i phyir mya ngan las 'das pa chen po zhes bya ba yin/_
[\[31a.6\]]sems yongs su dag pa ste/_gal te zag pa dang bcas na ma dag pa zhes bya'o/_/de bzhin gshegs pa ni zag pa mi mnga' bas yongs su dag pa chen po zhes bya ste/_yongs su dag pa chen po'i phyir mya ngan las 'das pa chen po zhes bya ba yin te bzhi'o/_/rigs kyi bu de ni 
[\[31a.7\]]rigs kyi bu'am rigs kyi bu mos mya ngan las 'das pa chen po'i mdo 'di bsgoms pa'i yon tan dang ldan pa gcig ces bya'o/_/gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po'i mdo sde la nan tan byed 
[\[31b\]]
[\[31b.1\]]pa'i bsod nams gnyis pa dang ldan pa zhes bya zhe na/_rigs kyi bu byang chub sems dpa' sems dpa' chen pos yongs su mya ngan las 'das pa chen po'i mdo sde la nan tan byed pa na sngon ma thob pa thob par 'gyur/_sngon ma mthong ba mthong bar 'gyur/_sngon ma thos pa 
[\[31b.2\]]thos par 'gyur/_sngon ma phyin pa phyin par 'gyur/_sngon mi shes pa shes par 'gyur ro/_/de la ji ltar na sngon ma thob pa thob par 'gyur ba zhe na/_'di lta ste/_rdzu 'phrul sngon ma thob pa da thob par gyur pa'o/_/rdzu 'phrul la rnam pa gnyis te/_nang dang /_phyi rol lo/_/
[\[31b.3\]]phyi rol ces bya ba ni mu stegs can dang thun mong ba'o/_/nang zhes bya ba la yang rnam pa gnyis te/_theg pa gnyis dang /_byang chub sems dpa'o/_/byang chub sems dpa' yongs su mya ngan las 'das pa chen po'i mdo sde la nan tan byed pa'i rdzu 'phrul thob pa ni nyan thos 
[\[31b.4\]]pa dang rang sangs rgyas dang thun mong ma yin pa'o/_/de la ji ltar na nyan thos dang rang sangs rgyas dang thun mong ba'i ma yin pa zhe na/_'di lta ste/_theg pa gnyis kyis rdzu 'phrul dang cho 'phrul sprul to cog ni bsam pa gcig dang /_bya ba gcig ste mang por mi 'gyur ro/_/
[\[31b.5\]]byang chub sems dpa' ni de lta ma yin te/_bsam pa gcig gis lam rgyud lngar lus yongs su rdzogs par ston nus so/_/de ci'i phyir zhe na/_yongs su mya ngan las 'das pa chen po'i mdo 'di'i byin gyi rlabs kyis mthu thob pa'i phyir sngon ma thob pa thob pa zhes bya'o/_/
[\[31b.6\]]yang ji ltar na sngon ma thob pa da thob pa zhe na/_'di lta ste/_lus kyi dbang po thob pa dang /_sems kyi dbang po thob pa'o/_/de'ang gang zhe na/_bus pa ma rabs thams cad ni/_lus dang sems kyi dbang ma thob pas ched 'ga' ni lus kyi phyi bzhin sems 'brang /_ched 
[\[31b.7\]]'ga' ni sems kyi phyi bzhin du lus 'brang ngo /_/de la ji ltar na lus kyi phyi bzhin sems 'brang ba zhe na/_dper na chang gis myos pa dag lus kyi nang na chang yod pas/_de'i tshe lus 'gul na sems kyang rjes su 'gul lo/_/gzhan yang lus ngal na sems kyang ngal bar gyur te/_
[\[32a\]]
[\[32a.1\]]de ni lus kyi phyi bzhin sems 'brang ba zhes bya'o/_/gzhan yang bus pa lus chung ba ni sems kyang chung ngo /_/mi chen po ni lus che bas sems kyang de bzhin du che'o/_/gzhan yang la la zhig lus rtsub pas na sems la rtag tu snum pa dang 'jam pa dang mnyen 
[\[32a.2\]]par 'dod de/_de ni lus kyi phyi bzhin sems 'brang ba zhes bya'o/_/de la ji ltar na sems kyi phyi bzhin lus 'brang ba zhe na/_'di lta ste/_song ba dang /_'ong ba dang /_'dug pa dang /_nyal ba dang /_sbyin pa dang /_tshul khrims dang /_bzod pa dang /_brtson 'grus byed pa ste/_gang 
[\[32a.3\]]mya ngan che ba ni rod kyang ngan no/_/dga' ba ni lus tsho zhing mdangs dkar ro/_/gang 'jigs pa ni lus 'dar ro/_/rtse gcig tu chos nyan pa ni lus rab tu dga'o/_/cho nge rdung zhing ngu ba ni mchi ma dang snabs zag ste/_de ni sems kyi phyi bzhin lus 'brang ba zhes bya'o/_/byang 
[\[32a.4\]]chub sems dpa' ni de lta ma yin te/_lus dang sems gnyis ka'i dbang thob pas sngon ma thob pa da thob pa zhes bya'o/_/gzhan yang rigs kyi bu byang chub sems dpa' sems dpa' chen pos lus kyi dbang po rdul phra rab lta bur ston te/_rdul tsam gyi lus 
[\[32a.5\]]des sangs rgyas kyi zhing gang gA'i klung bye ma tshad med pa mtha' yas pa snyed kun tu thogs pa med par 'gro yang sems rtag tu 'dug ste sngon gyi gnas nas mi g.yo ba de ni lus kyi phyi bzhin sems mi 'brang ba dang /_sngon ma phyin par phyin pa zhes kyang bya'o/_/yang ji ltar 
[\[32a.6\]]na sngon ma phyin par phyin pa zhe na nyan thos dang rang sangs rgyas thams cad ni phyin par mi nus te/_byang chub sems dpas phyin pas de'i phyir sngon ma phyin par da phyin pa zhes bya'o/_/nyan thos dang rang sangs rgyas thams cad ni rdzu 'phrul yod mod kyi/_lus rdul phra rab lta bur 
[\[32a.7\]]sprul te/_sangs rgyas kyi zhing gang gA'i klung gi bye ma tshad med pa snyed kun tu 'gro mi nus so/_/nyan thos dang rang sangs rgyas ni lus 'gul ba'i tshe sems kyang rjes su 'gul lo/_/byang chub sems dpa' ni de lta ma yin te/_sems mi 'gul mod kyi lus ma phyin pa'i gnas 
[\[32b\]]
[\[32b.1\]]med de/_de ni byang chub sems dpa' lus kyi rjes su sems mi 'brang ba zhes bya'o/_/gzhan yang rigs kyi bu byang chub sems dpas lus 'di stong gsum gyi stong chen po'i 'jig rten gyi khams dang 'dra bar sprul te/_lus chen po des rdul phra rab gcig gi nang du zhugs kyang 
[\[32b.2\]]sems de'i tshe de ltar chung bar mi 'gyur ro/_/nyan thos dang rang sangs rgyas ni lus stong gsum gyi stong chen po'i 'jig rten gyi khams tsam du sprul nus kyang lus chen po des rdul phra rab kyi nang du 'jug mi nus te/_dngos po de lta bu dag kyang byed mi nus na sems mi g.yo bar bya 
[\[32b.3\]]bar lta ci smos te/_de ni byang chub sems dpa' lus kyi rjes su sems mi 'gro ba zhes bya'o/_/gzhan yang rigs kyi bu byang chub sems dpa' sems dpa' chen pos sgra dbyangs gcig gis stong gsum gyi stong chen po'i 'jig rten gyi khams kyi sems can thams cad kyi 
[\[32b.4\]]rna lam du thos par gyur kyang 'di snyam du nga'i sgra 'dis 'jig rten gyi khams kun tu sems can rnams sngon ma thos pa thos par bya'o snyam mi sems so/_/byang chub sems dpas thog ma nas kyang bdag gis sems can rnams la sngon ma thos pa thos par bya'o zhes ma smras so/_/
[\[32b.5\]]byang chub sems dpas gal te bdag gis chos bshad pa'i rkyen gyis sems can rnams la ma thos pa thos par bya'o/_/zhes smra na de nams kyang bla na med pa yang dag par rdzogs pa'i byang chub tu mi 'gyur bar rig par bya'o/_/de ci'i phyir zhe na/_sems can gyis mi thos 
[\[32b.6\]]pa las bdag gis bshad do zhes smra ba'i sems de ni 'khor ba'i sems te/_byang chub sems dpa' thams cad ni sems de yongs su zad do/_/don de lta bas na byang chub sems dpa' sems dpa' chen po'i lus dang sems lhan cig mi 'grogs so/_/rigs kyi bu bus 
[\[32b.7\]]pa ma rabs thams cad ni lus dang sems lhan cig 'grogs so/_/byang chub sems dpa' ni de lta ma yin te/_sems can gyi don bya ba'i phyir lus chung ngur ston mod kyi sems mi chung ngo /_/de ci'i phyir zhe na/_byang chub sems dpa' rnams kyi sems kyi rang bzhin ni rtag tu rgya che 
[\[33a\]]
[\[33a.1\]]ba'i phyir te/_lus chen po ston kyang sems ni che bar mi 'gyur ro/_/ji ltar lus chen po zhe na/_lus stong gsum gyi stong chen po'i 'jig rten gyi khams dang 'dra ba'o/_/ji ltar sems chung ngu zhe na/_byis pa chung ngu'i spyad pa spyod pa'o/_/don de lta bas na lus kyi rjes su 
[\[33a.2\]]sems mi 'brang ba'o/_/byang chub sems dpa' sems dpa' chen pos bskal pa khrag khrig tshad med pa'i bar du chang spangs te ma 'thungs kyang sems 'gul lo/_/sems la sdug bsngal dang /_yid blong ba med kyang lus la mchi ma 'dzag go/_/yang dag par 'jigs pa med kyang 
[\[33a.3\]]lus rab tu 'dar ro/_/don de lta bas na byang chub sems dpa' ni lus dang sems kyi dbang thob pas lhan cig mi 'grogs par rig par bya'o/_/byang chub sems dpa' sems dpa' chen pos lus gcig bstan pa las sems can rnams kyis so so nas tha dad par mthong ngo /_/gzhan 
[\[33a.4\]]yang rigs kyi bu byang chub sems dpa' sems dpa' chen po mya ngan las 'das pa chen po'i mdo sde la nan tan byas pas sngon ma thos pa thos par 'gyur ba gang zhe na/_byang chub sems dpa' sems dpa' chen po sngar sgra'i mtshan nyid la 'jug pa ni 'di lta ste/_bal glang gi sgra dang /_
[\[33a.5\]]rta'i sgra dang /_shing rta'i sgra dang /_mi'i sgra dang /_dung gi sgra dang /_rnga'i sgra dang /_mchu sbrang gi sgra dang /_gling bu la sogs pa'i sgra dang /_glu'i sgra dang /_ngu ba'i sgra ste/_de dag yongs su bsgom mo/_/goms par bsgoms pa'i phyir stong gsum gyi stong chen po'i 'jig rten gyi khams 
[\[33a.6\]]tshad med pa snyed kyi sems can dmyal ba'i sgra kun thos par 'gyur ro/_/yang nas yang du bsgoms pas rna ba'i dbang po tha dad pa thob ste/_nyan thos dang rang sangs rgyas kyi 'phrul gyi rna ba dang tha dad par 'gyur ro/_/de ci'i phyir zhe na/_theg pa gnyis pas yongs su dag pa'i rna ba'i 
[\[33a.7\]]mngon par shes pa thob pa ni bsam gtan dang po'i chen po bzhi dam pa la brten na/_bsam gtan dang po 'ba' zhig thos te/_bsam gtan gnyis pa nas bsam gtan bzhi pa'i bar du yang de bzhin no/_/dus gcig tu stong gsum gyi stong chen po'i 'jig rten gyi khams kyi sgra ci 
[\[33b\]]
[\[33b.1\]]yod pa thams cad cig car thos kyang 'jig rten gyi khams gang gA'i klung gi bye ma tshad med mtha' yas pa snyed kyi sgra thos par mi nus so/_/don de lta bas na byang chub sems dpas thos pa ni nyan thos dang rang sangs rgyas kyi rna ba'i dbang po dang tha dad do/_/de ltar tha dad pas sngon 
[\[33b.2\]]ma thos pa thos par 'gyur te/_sgra thos kyang sems la thog ma nas sgra thos pa'i mtshan nyid med do/_/yod pa'i mtshan nyid dang /_rtag pa'i mtshan nyid dang /_bde ba'i mtshan nyid dang /_bdag gi mtshan nyid dang /_yongs su dag pa'i mtshan nyid dang /_bdag po'i mtshan nyid 
[\[33b.3\]]dang /_brten pa'i mtshan nyid dang /_byed pa'i mtshan nyid dang /_rgyu'i mtshan nyid dang /_nges pa'i mtshan nyid dang /_'bras bu'i mtshan nyid med do/_/de lta bas na byang chub sems dpa' dag gis sngon ma thos pa da thos par gyur to/_/de nas byang chub sems dpa' 
[\[33b.4\]]sems dpa' chen po kun tu snang ba mtho btsun dpal gyi rgyal pos gsol pa/_bcom ldan 'das kyis gsungs pa las nges pa'i mtshan nyid dang /_'bras bu'i mtshan nyid mi mdzad do zhes gsungs pa'i don de lta ma lags so/_/de ci'i phyir zhe na/_bcom ldan 'das kyis 
[\[33b.5\]]sngar gsungs pa las gang la la zhig gis yongs su mya ngan las 'das pa chen po'i mdo 'di tshigs su bcad pa gcig gam/_yi ge 'bru gcig tsam thos na/_gdon mi za bar bla na med pa yang dag par rdzogs pa'i byang chub thob par 'gyur ro/_/zhes gsungs la/_de ni de 
[\[33b.6\]]bzhin gshegs pas ci'i slad du nges pa dang /_'bras bu ma mchis so zhes gsungs/_bla na med pa yang dag par rdzogs pa'i byang chub thob pa de nyid nges pa'i mtshan nyid dang /_'bras bu'i mtshan nyid lags na/_ci'i slad du nges pa dang 'bras bu ma mchis zhes gsungs/_sgra mi 
[\[33b.7\]]snyan pa thos na ngan sems skyes te/_ngan sems skyes pas ngan song gsum du ltung ngo /_/gang ngan song gsum du ltung ba de nyid nges pa'i 'bras bu lags na/_ci'i slad du nges pa dang /_'bras bu ma mchis zhes gsungs/_bcom ldan 'das kyis bka' stsal pa/_legs 
[\[34a\]]
[\[34a.1\]]so legs so/_/rigs kyi bu khyod kyis de ltar dri bar spobs pa legs so/_/gal te bcom ldan 'das kyis sgra rnams la nges pa dang /_'bras bu'i mtshan nyid yod par gsungs na/_de sangs rgyas bcom ldan 'das kyi mtshan nyid ma yin te/_bdud kyi rgyal po'i mtshan 
[\[34a.2\]]nyid yin/_'khor ba'i mtshan nyid yin/_mya ngan las 'das pa dang thag ring ba'i mtshan nyid yin no/_/de ci'i phyir zhe na/_sangs rgyas bcom ldan 'das kyis gsungs so cog ni nges pa dang /_'bras bu'i mtshan nyid med do/_/rigs kyi bu dper na ral gri'i nang na mi'i ngo snang ba 
[\[34a.3\]]bsgreng na ni chu ring por mthong /_'phred du bltas na zheng che bar mthong ste/_de gal te nges pa'i mtshan nyid yin na ci'i phyir bsgreng na ni chu ring por mthong la/_'phred du ni zheng che bar mthong /_don de lta bas na sangs rgyas bcom ldan 'das kyis gsungs pa ni nges pa dang /_'bras 
[\[34a.4\]]bu'i mtshan nyid med do/_/rigs kyi bu mya ngan las 'das pa zhes bya ba ni sgra'i 'bras bu ma yin no/_/gal te mya ngan las 'das pa sgra'i 'bras bu yin na mya ngan las 'das pa de rtag pa'i chos ma yin par rig par bya'o/_/rigs kyi bu dper na 'jig rten na rten cing 'brel te 'byung 
[\[34a.5\]]ba'i chos ni rgyu yod pas 'bras bu yang yod do/_/rgyu med na 'bras bu yang med de/_rgyu mi rtag na 'bras bu yang mi rtag go/_/de ci'i phyir zhe na/_rgyu las kyang 'bras bur 'gyur la/_'bras bu las kyang rgyur 'gyur ro/_/don de lta bas na chos thams cad ni nges pa'i mtshan nyid med 
[\[34a.6\]]do/_/ji ste mya ngan las 'da' ba rgyu las skyes na rgyu nyid mi rtag pas 'bras bu yang mi rtag ste/_de bas na mya ngan las 'da' ba ni rgyu las ma skyes la ngo bo nyid 'bras bu ma yin te/_de bas na rtag pa'o/_/rigs kyi bu don de lta bas na mya ngan las 'da' ba'i ngo bo nyid ni nges 
[\[34a.7\]]pa med 'bras bu med do/_/rigs kyi bu mya ngan las 'da' ba zhes bya ba ni nges pa zhes bya bar yang rung la/_'bras bu zhes bya bar yang rung ngo /_/ji ltar nges pa'o/_/zhes bya zhe na sangs rgyas thams cad kyi mya ngan las 'da' ba ni rtag pa dang /_bde ba dang /_bdag dang /_
[\[34b\]]
[\[34b.1\]]yongs su dag pa'i phyir nges pa'o/_/skye ba dang rga ba dang 'jig pa med pa'i phyir nges pa'o/_/log sred can dang phas pham pa bzhi nyams pa dang /_shin tu rgyas pa'i mdo sde la skur pa dang /_mtshams med pa lnga'i kha na ma tho ba byas pa dag sngon gyi sems spangs na gdon mi za 
[\[34b.2\]]bar thob pa'i phyir de bas na nges pa'o/_/rigs kyi bu ji ltar khyod kyis 'di skad du gal te la la zhig ngas mya ngan las 'das pa chen po'i mdo sde'i tshigs su bcad pa gcig gam yi ge gcig tsam bshad pa thos na bla na med pa yang dag par rdzogs pa'i byang chub thob bo zhes 
[\[34b.3\]]bya ba'i don de da dung khyod kyis gsal bar ma rig gis shin tu brtags par nyon cig ngas rab tu phye ste bstan par bya'o/_/rigs kyi bu gal te rigs kyi bu'am rigs kyi bu mo gang yongs su mya ngan las 'das pa chen po las yi ge 'bru gcig gam/_tshigs su bcad pa 
[\[34b.4\]]gcig tsam yang rung ste/_thos nas yi ge'i mtshan nyid du mi 'dzin/_tshigs su bcad pa'i mtshan nyid du mi 'dzin thos pa'i mtshan nyid du mi 'dzin/_sangs rgyas kyi mtshan nyid du mi 'dzin/_bshad pa'i mtshan nyid du mi 'dzin na de ni mtshan nyid med pa'i mtshan nyid ces bya'o/_/
[\[34b.5\]]mtshan nyid med pa'i mtshan nyid pas na bla na med pa yang dag par rdzogs pa'i byang chub thob bo/_/rigs kyi bu khyod kyis ji skad du sgra yid du mi 'ong ba thos pa'i phyir ngan song gsum du 'gro'o zhes bya ba'i don de yang ma yin no/_/de ci'i phyir zhe na/_sgra yid du mi 'ong bas ngan 
[\[34b.6\]]song gsum du 'gro ba ma yin gyi/_de'i 'bras bu ni ngan sems yin no/_/de ci'i phyir zhe na/_rigs kyi bu'am rigs kyi bu mo gang sgra yid du mi 'ong ba thos kyang ngan sems ma bskyed sgra yid du mi 'ong ba'i rkyen gyis ngan song gsum du 'gro ba ma yin te/_sems can rnams kun 
[\[34b.7\]]nas nyon mongs pa'i ngan sems mched cing mang du gyur pas ngan song gsum du skyes kyi/_sgra yid du mi 'ong ba'i rkyen gyis ma yin no/_/gal te sgra la nges pa'i mtshan nyid yod na/_thos pa kun gyis ngan sems skye ba'i rigs so/_/de la la la ni skye/_la la la ni mi skye ste/_
[\[35a\]]
[\[35a.1\]]de bas na sgra la ni nges pa'i mtshan nyid med par rig par bya'o/_/nges pa'i mtshan nyid med pas na/_des rkyen byas kyang ngan sems mi skye'o/_/gsol pa/_bcom ldan 'das gal te sgra ma nges na/_ci'i slad du byang chub sems dpa' sngon ma thos pa thos par 'gyur/_
[\[35a.2\]]rigs kyi bu sgra la nges pa'i mtshan nyid med pas sngon ma thos pa byang chub sems dpa' rnams kyis da thos par 'gyur ro/_/de bas na ngas sngon ma thos pa da thos pa zhes gsungs so/_/rigs kyi bu de la ji ltar na sngon ma mthong ba da mthong ba zhe na/_/rigs kyi bu byang chub sems 
[\[35a.3\]]dpa' sems dpa' chen po yongs su mya ngan las 'das pa chen po'i mdo sde la nan tan byed pa sngar snang ba'i mtshan nyid la 'jug pa ni 'di lta ste/_nyi ma dang /_zla ba dang /_skar ma dang /_me'i phung po dang /_sgron ma dang /_nor bu dang /_me'i snang ba dang /_sman la sogs pa'i 
[\[35a.4\]]'od goms par bsgoms pa'i phyir mig gi dbang po tha dad pa thob ste/_nyan thos dang rang sangs rgyas thob pa dang tha dad do/_/ji ltar tha dad ce na/_theg pa gnyis pas 'phrul gyi mig rnam par dag pa thob pa/_gal te 'dod pa'i khams kyi chen po bzhi'i mig gi dbang po la 
[\[35a.5\]]brten na bsam gtan dang po mi mthong ngo /_/gal te bsam gtan dang po la brten na gong ma mi mthong ba nas bdag gi mig gi bar du yang mthong bar mi nus so/_/gal te mang du mthong na yang stong gsum gyi stong chen po'i 'jig rten gyi khams las mi mthong ngo /_/byang chub 
[\[35a.6\]]sems dpa' sems dpa' chen pos 'phrul gyi mig ma bsgoms kyang gzugs dam pa'i lus thams cad keng rus kyi mtshan nyid du mthong ngo /_/'jig rten gyi khams gzhan gang gA'i klung gi bye ma snyed kyi gzugs kyi mtshan nyid mthong yang gzugs kyi mtshan nyid du mi 'dzin/_
[\[35a.7\]]rtag pa'i mtshan nyid du mi 'dzin/_yod pa'i mtshan nyid dang /_rdzas kyi mtshan nyid dang /_ming dang yi ge dang rgyu rkyen dang mthong ba'i mtshan nyid du mi 'dzin/_mig la dam pa rnam par dag pa'i mtshan nyid do/_/zhes kyang mi zer te/_rten cing 'brel te 'byung ba dang /_rten cing 
[\[35b\]]
[\[35b.1\]]'brel te 'byung ba ma yin pa'i mtshan nyid du mthong ngo /_/ji ltar na rten cing 'brel te 'byung ba zhe na/_gzugs ni mig gi rkyen yin no/_/gal te gzugs rten cing 'brel pa ma yin na/_bus pa ma rabs thams cad kyis gzugs su mthong ba'i 'du shes mi skye ba'i rigs so/_/
[\[35b.2\]]de bas na gzugs ni rten cing 'brel pa zhes bya'o/_/rten cing 'brel te 'byung ba ma yin zhes bya ba ni byang chub sems dpa' sems dpa' chen po mthong du zin kyang gzugs kyi mtshan nyid mi skyed de/_de bas na rten cing 'brel te 'byung ba ma yin no/_/don de lta bas na byang 
[\[35b.3\]]chub sems dpas 'phrul gyi mig rnam par dag pa thob pa ni nyan thos dang rang sangs rgyas kyis thob pa dang tha dad do/_/de ltar tha dad pa'i phyir dus gcig tu phyogs bcu'i 'jig rten gyi khams na/_da ltar bzhugs pa'i sangs rgyas rnams kun mthong ste/_de ni byang chub 
[\[35b.4\]]sems dpas sngon ma mthong ba mthong ba zhes bya'o/_/de ltar tha dad pa'i phyir rdul phra rab snyed mthong gi/_nyan thos dang rang sangs rgyas ni mi mthong ngo /_/de ltar tha dad pa'i phyir bdag gi mig mthong mod kyi/_thog ma nas mthong ba'i mtshan nyid med de/_mi rtag pa'i mtshan 
[\[35b.5\]]nyid du mthong zhing /_gang zag pa'i lus la rdzas sum cu rtsa drug gi mi gtsang bas yongs su gang ba lag mthil du skyu ru ra'i 'bras bu bzhag pa bzhin du mthong ngo /_/don de lta bas na sngon ma mthong ba da mthong ba zhes bya ste/_gal te sems can gyi gzugs dang cha lugs ji 
[\[35b.6\]]snyed pa mthong ma thag tu de nyid theg pa chen po'am/_theg pa chung ngu'i dbang po gang yin pa rig go/_/gos la thang cig reg pa tsam gyis kyang de'i dge ba dang mi dge ba'i dbang po'i khyad par gyi mtshan nyid shes so/_/don de lta bas na sngon mi shes pa da shes par 'gyur te/_
[\[35b.7\]]thang cig mthong ba tsam gyis sngon mi shes pa da shes par 'gyur ro/_/de ltar shes pa'i phyir sngon ma mthong ba da mthong bar gyur to//_//bam po sum cu gnyis pa/_gzhan yang rigs kyi bu ji ltar na byang chub sems dpa' sngon mi shes pa shes pa zhe na/_byang chub 
[\[36a\]]
[\[36a.1\]]sems dpa' sems dpa' chen po bus pa ma rabs kyi 'dod chags dang zhe sdang dang gti mug gi sems shes kyang thog ma nas sems sam sems las byung ba'i mtshan nyid du mi 'dzin/_sems can dang rdzas kyi mtshan nyid du mi 'dzin te/_don dam pa mthar stong 
[\[36a.2\]]pa'i mtshan nyid la nan tan byed do/_/de ci'i phyir zhe na/_byang chub sems dpa' thams cad ni rtag tu stong pa'i mtshan nyid la nan tan byed pa'i phyir ro/_/stong pa nyid la nan tan byed pas sngon mi shes pa da shes so/_/ji ltar shes zhe na/_bdag med pa dang /_bdag gi ba med pa 
[\[36a.3\]]shes pa dang /_sems can thams cad la sangs rgyas kyi rang bzhin yod par shes te/_sangs rgyas kyi rang bzhin yod pa'i phyir log sred can dag sngon gyi sems spangs na thams cad kyang bla na med pa yang dag par rdzogs pa'i byang chub tu mngon par 'tshang rgya bar 'gyur ro/_/de dag 
[\[36a.4\]]ni nyan thos dang rang sangs rgyas kyis shes par mi nus kyi/_byang chub sems dpas shes par nus pas de bas na sngon mi shes pa shes pa zhes bya'o/_/gzhan yang rigs kyi bu ji ltar sngon mi shes pa shes pa zhe na/_byang chub sems dpa' sems dpa' chen po yongs su mya ngan 
[\[36a.5\]]las 'das pa chen po'i mdo sde dam pa la nan tan byed pa ni sngon 'das pa'i dus kyi sems can thams cad kyi skye ba'i gnas dang /_rigs dang /_pha ma dang /_phu nu dang /_chung ma dang /_bu dang /_gnyen bshes dang /_dgra rnams dran pas yud tsam thang cig gis khyad par gyi ye shes 
[\[36a.6\]]thob ste/_nyan thos dang rang sangs rgyas kyi ye shes las khyad par du gyur pa'o/_/ji ltar na khyad par du gyur pa zhe na/_nyan thos dang rang sangs rgyas kyi shes rab ni 'das pa'i dus kyi sems can rnams kyi rigs dang pha ma dang gnyen pa nas dgra'i bar du dran te/_rigs dang gnyen 
[\[36a.7\]]dang dgra'i mtshan nyid skyed do/_/byang chub sems dpa' ni de lta ma yin te/_sngon gyi rigs dang /_pha ma dang /_gnyen pa nas dgra'i bar du dran yang rigs dang /_pha ma dang gnyen pa dang /_dgra la sogs pa'i mtshan nyid mi skyed de/_de rtag tu chos kyi mtshan nyid dang /_stong 
[\[36b\]]
[\[36b.1\]]pa zhi ba'i mtshan nyid du 'jug go/_/de ni byang chub sems dpa'i sngon mi shes pa shes pa zhes bya'o/_/rigs kyi bu gzhan yang ji ltar na sngon mi shes pa shes pa zhe na byang chub sems dpa' sems dpa' chen po yongs su mya ngan las 'das pa chen po'i mdo sde dam pa la 
[\[36b.2\]]nan tan byas pas gzhan gyi sems shes pa'i ye shes thob pa ni nyan thos dang rang sangs rgyas kyi thob pa dang tha dad do/_/ji ltar tha dad ce na/_nyan thos dang rang sangs rgyas ni yud tsam thang cig gis mi'i sems shes pa'i dus na/_sems can dmyal ba dang /_byol song dang /_
[\[36b.3\]{]yi dgas [,]yi dwags [}]dang /_lha'i sems mi shes so/_/byang chub sems dpa' ni de lta ma yin te/_yud tsam thang cig gis rgyud drug gi sems can gyi sems kun shes pas de ni byang chub sems dpa'i sngon mi shes pa shes pa zhes bya'o/_/rigs kyi bu gzhan yang shes pa tha dad pa 
[\[36b.4\]]yod de/_byang chub sems dpa' sems dpa' chen po bsam pa gcig gis rgyun du zhugs pa'i sems dang po nas rim gyis sems bcu drug gi bar du shes so/_/don de lta bas na sngon mi shes pa shes pa zhes bya ste/_'di dag ni byang chub sems dpas mya ngan las 'das 
[\[36b.5\]]pa chen po la nan tan byas pas yon tan gnyis pa dang ldan pa zhes bya'o/_/gzhan yang rigs kyi bu ji ltar na byang chub sems dpa' sems dpa' chen pos yongs su mya ngan las 'das pa chen po la nan tan byas pas yon tan gsum pa dang ldan pa zhe na/_rigs kyi bu byang chub 
[\[36b.6\]]sems dpa' sems dpa' chen po mya ngan las 'das pa chen po la nan tan byed pa ni byams pa btang yang byams pa thob par 'gyur ro/_/byams pa thob pa yang rten cing 'brel pa ma yin no/_/de la ji ltar na byams pa btang yang byams pa thob pa zhe na/_rigs kyi bu byams pa 
[\[36b.7\]]zhes bya ba ni kun rdzob kyi bden pa ste/_byang chub sems dpa' sems dpa' chen pos kun rdzob kyi byams pa btang nas don dam pa'i byams pa thob pa'o/_/don dam pa'i byams pa ni rkyen gyis thob pa ma yin no/_/gzhan yang ji ltar na byams pa btang yang byams pa thob pa zhe na/_gal te 
[\[37a\]]
[\[37a.1\]]byams pa de btang du rung ba zhig yin na bus pa ma rabs kyi byams pa zhes bya'o/_/gang byams pa thob par rung ba de ni byang chub sems dpa'i dmigs su med pa'i byams pa zhes bya'o/_/log sred can gyi byams pa dang /_rtsa ba bzhi nyams pa'i byams pa dang /_shin 
[\[37a.2\]]tu rgyas pa la skur pa'i byams pa dang /_mtshams med pa lnga byas pa'i byams pa btang na/_brtse ba'i byams pa dang /_de bzhin gshegs pa'i byams pa dang /_bcom ldan 'das kyi byams pa dang /_rgyu rkyen med pa'i byams pa 'thob po/_/gzhan yang ji ltar na byams pa btang yang 
[\[37a.3\]]byams pa thob pa zhe na/_nyung rum dang /_ma ning dang /_mtshan med dang mtshan gnyis dang /_bud med kyi byams pa dang /_rigs ngan dang /_shan pa dang /_rngon pa dang /_bya dang phag la sogs pa gso ba la sogs pa'i byams pa btang ba dang /_nyan thos dang rang sangs rgyas kyi 
[\[37a.4\]]byams pa btang nas byang chub sems dpa' rnams kyi dmigs su med pa'i byams pa dang /_bdag tu mi lta ba'i byams pa dang /_gzhan du mi lta ba'i byams pa dang /_tshul khrims can du mi lta/_tshul khrims ngan pa can du mi lta/_bdag la snying rje yod par mthong yang 
[\[37a.5\]]sems can du mi lta ba dang /_sdug bsngal du tshor ba yod kyang myong ba mi mthong ba 'thob bo/_/de ci'i phyir zhe na/_yang dag pa ji lta ba'i don dam pa sgom pa'i phyir te/_de ni byang chub sems dpa' yongs su mya ngan las 'das pa chen po la nan tan byas pa'i yon tan gsum pa 
[\[37a.6\]]dang ldan pa zhes bya'o/_/gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po la nan tan byas pas yon tan bzhi dang ldan pa zhe na/_rigs kyi bu byang chub sems dpa' sems dpa' chen pos yongs 
[\[37a.7\]]su mya ngan las 'das pa chen po la nan tan byed pa ni yon tan bzhi dang ldan pa la dngos po rnam pa bcu yod do/_/bcu gang zhe na 'di lta ste/_rtsa ba brten pas bsgul zhing dbyung dka' ba dang /_bdag la gdon mi za ba'i 'du shes bskyed pa dang /_bsod nams dang bsod 
[\[37b\]]
[\[37b.1\]]nams ma yin pa mi rtog pa dang /_sangs rgyas kyi zhing yongs su dag par sbyong ba dang /_lhag ma bsal ba dang /_las kyi rgyu bcad pa dang /_rnam par dag pa'i lus bsgom pa dang /_rkyen rnams rab tu rig pa dang /_dgra rnams spong ba dang /_mtha' gnyis gcod pa'o/_/de 
[\[37b.2\]]la ji ltar na rtsa ba brtan pas bsgul zhing dbyung dka' ba zhe na/_de la rtsa ba zhes bya ba ni bag byed pa'o/_/bag byed pa'i rtsa ba gang zhe na/_'di lta ste/_bla na med pa yang dag par rdzogs pa'i byang chub kyi rtsa ba'o/_/rigs kyi bu sangs rgyas thams cad kyi dge ba'i rtsa ba 
[\[37b.3\]]rnams ni bag byed pa'o/_/bag byed pa'i phyir dge ba'i rtsa ba gzhan rnams kyang gong nas gong du 'phar zhing skye bar 'gyur ro/_/dge ba'i rtsa ba skye zhing 'phel bas dge ba thams cad kyi nang na mchog dang khyad par du 'gyur ro/_/rigs kyi bu ji ltar rjes rnams kyi nang na bal 
[\[37b.4\]]glang gi rjes mchog tu gyur pa ltar bag byed pa'i chos kyang de dang 'dra ste/_dge ba'i chos kyi nang na mchog dam pa'i khyad par du 'gyur ro/_/rigs kyi bu ji ltar snang ba'i nang na nyi ma'i 'od mchog tu gyur pa ltar bag byed pa'i chos kyang de dang 'dra ste/_dge ba'i chos rnams 
[\[37b.5\]]kyi nang na mchog dam pa'i khyad par du 'gyur ro/_/rigs kyi bu ji ltar rgyal po'i nang na 'khor los sgyur ba'i rgyal po mchog dang gtso bor gyur pa dang 'dra bar bag byed pa'i chos kyang de dang 'dra ste/_mchog dang gtso bor 'gyur ro/_/rigs kyi bu ji ltar 'bab chu rnams 
[\[37b.6\]]kyi nang na klung bzhi po mchog tu gyur pa ltar bag byed pa'i chos kyang de dang 'dra ste/_dge ba'i chos rnams kyi nang na mchog tu 'gyur ro/_/rigs kyi bu ji ltar ri rnams kyi nang na ri rab ri'i rgyal po mchog tu gyur pa ltar bag byed pa'i chos kyang de dang 'dra ste/_dge ba'i chos 
[\[37b.7\]]rnams kyi nang na dam par 'gyur ro/_/rigs kyi bu ji ltar chu las skyes pa'i pad mo'i nang na pad mo sngon po dam par gyur pa ltar bag byed pa'i chos kyang de dang 'dra ste/_dge ba'i chos rnams kyi nang na mchog tu 'gyur ro/_/rigs kyi bu ji ltar skams las skyes pa'i 
[\[38a\]]
[\[38a.1\]]me tog gi nang na me tog pa ri sha ka mchog tu gyur pa ltar bag byed pa'i chos kyang de dang 'dra ste/_dge ba'i chos thams cad kyi nang na mchog tu 'gyur ro/_/rigs kyi bu ji ltar gcan gzan gyi nang na seng ge mchog tu gyur pa ltar bag byed pa'i chos kyang de dang 
[\[38a.2\]]'dra ste/_dge ba'i chos rnams kyi nang na mchog dang gtso bor 'gyur ro/_/rigs kyi bu ji ltar bya'i nang na nam mkha' lding gi rgyal po mchog tu gyur pa ltar bag byed pa'i chos kyang de dang 'dra ste/_dge ba'i chos rnams kyi nang na mchog dam pa'o/_/rigs kyi bu lus chen 
[\[38a.3\]]po'i nang na lha ma yin gyi rgyal po sgra gcan 'dzin ces bya ba mchog tu gyur pa ltar bag byed pa'i chos kyang de dang 'dra ste/_dge ba'i chos rnams kyi nang na mchog dam pa yin no/_/rigs kyi bu ji ltar sems can rkang gnyis sam/_rkang bzhi'am/_rkang [{]mangs sam[,]mang ngam[}]/_rkang med 
[\[38a.4\]]thams cad kyi nang na/_de bzhin gshegs pa mchog tu gyur pa ltar bag byed pa'i chos kyang de dang 'dra ste/_dge ba'i chos rnams kyi nang na mchog go/_/rigs kyi bu dper na mang po rnams kyi nang na sangs rgyas kyi dge 'dun mchog tu gyur pa ltar bag byed pa'i chos kyang 
[\[38a.5\]]de dang 'dra ste dge ba'i chos rnams kyi nang na mchog yin no/_/rigs kyi bu ji ltar sangs rgyas kyi chos kyi nang na mya ngan las 'das pa chen po'i chos ni mchog dam par 'gyur ba ltar bag byed pa'i chos kyang de dang 'dra ste/_dge ba'i chos rnams kyi nang na mchog dam pa 
[\[38a.6\]]yin no/_/rigs kyi bu de lta bas na bag byed pa'i rtsa ba ni zab cing brtan te shin tu dbyung dka'o/_/de la ji ltar na bag byed pas gong nas gong du 'phar zhing skye ba zhe na/_'di lta ste/_dad pa'i rtsa ba dang /_tshul khrims kyi rtsa ba dang /_sbyin pa'i rtsa ba dang /_shes rab kyi 
[\[38a.7\]]rtsa ba dang /_bzod pa'i rtsa ba dang /_thos pa'i rtsa ba dang /_brtson 'grus kyi rtsa ba dang /_dran pa'i rtsa ba dang /_ting nge 'dzin gyi rtsa ba dang /_dge ba'i bshes gnyen gyi rtsa ba dang /_de dag la sogs pa'i rtsa ba rnams bag byed pa'i phyir gong nas gong du 'phar zhing 
[\[38b\]]
[\[38b.1\]]skye'o/_/de ltar 'phel zhing skyes pas shin tu zab cing brtan te rab tu dbyung dka'o/_/don de lta bas na byang chub sems dpa' sems dpa' chen pos mya ngan las 'das pa chen po la nan tan byas pas rtsa ba zab ste dbyung dka' ba zhes bya'o/_/de la ji ltar na lus la 
[\[38b.2\]]gdon mi za ba'i mtshan nyid du 'jug pa zhe na/_bdag gi lus la gdon mi za ba'i sems bskyed de/_'di ltar bdag gi lus 'dis ma 'ongs pa'i dus na gdon mi za bar bla na med pa yang dag par rdzogs pa'i byang chub kyi snod du 'gyur la/_sems kyang de bzhin du 
[\[38b.3\]]chung zhing zhan pa ma yin 'gyur zhing 'pho ba ma yin/_nyan thos dang rang sangs rgyas kyi sems ma yin/_bdud kyi sems ma yin/_bdag bde ba'i sems dang /_'khor ba la mos pa'i sems ma yin te/_rtag tu sems can gyi phyir byams pa dang snying rje'i sems tshol 
[\[38b.4\]]ba ni byang chub sems dpa' bdag nyid kyi lus 'dis gdon mi za bar ma 'ongs pa'i dus na bla na med pa yang dag par rdzogs pa'i byang chub kyi snod du 'gyur ro zhes pa'i sems bskyed do/_/de lta bas na byang chub sems dpa' sems dpa' chen po mya ngan las 'das pa chen po la nan tan 
[\[38b.5\]]byas pas bdag nyid kyi lus la gdon mi za ba'i 'du shes bskyed pa zhes bya'o/_/de la ji ltar na byang chub sems dpa' sems dpa' chen pos bsod nams kyi zhing dang /_bsod nams kyi zhing ma yin pa la mi rtog pa zhe na/_de la bsod nams zhes bya ba ni mu stegs 
[\[38b.6\]]can gyi dka' thub la zhugs pa nas sangs rgyas la thug gi bar du ni bsod nams kyi zhing zhes bya'o/_/gal te 'di snyam du de dag ni yang dag pa'i bsod nams kyi zhing yin no/_/snyam du sems na de'i sems ni zhan cing chung ba yin par rig par bya'o/_/byang chub 
[\[38b.7\]]sems dpa' sems dpa' chen po ni sems can tshad med pa thams cad la yang bsod nams kyi zhing ma yin par mi lta'o/_/de ci'i phyir zhe na/_dran pa tha dad pa shin tu bsgoms pa'i phyir te/_gang dran pa tha dad pa yod cing shin tu bsgoms pa ni sems can thams cad 
[\[39a\]]
[\[39a.1\]]tshul khrims srung ba yang med/_tshul khrims bshig pa yang med par lta ste/_rtag tu sangs rgyas bcom ldan 'das kyis gsungs pa'i sbyin pa rnam pa bzhi char la rnam par dag pa'i 'bras bu thob par lta'o/_/bzhi gang zhe na/_'di lta ste sbyin bdag rnam 
[\[39a.2\]]par dag la len pa ma dag pa dang /_sbyin bdag ma dag la len pa rnam par dag pa dang /_sbyin bdag dang len pa gnyis ka rnam par dag pa dang /_sbyin bdag dang len pa gnyis ka ma dag pa'o/_/ji ltar na sbyin bdag rnam par dag la len pa ma dag pa zhe na/_'di lta ste/_sbyin 
[\[39a.3\]]bdag tshul khrims dang /_mang du thos pa dang /_shes rab dang ldan zhing sbyin pa dang 'bras bu smin pa yod par shes la/_len pa ni tshul khrims nyams shing ngan par lta ba la zhen te/_sbyin pa med cing 'bras bu med par lta ba ni sbyin bdag rnam par dag la len pa ma dag pa zhes 
[\[39a.4\]]bya'o/_/ji ltar na len pa rnam par dag la sbyin bdag ma dag pa zhe na/_de la sbyin bdag ni tshul khrims nyams shing /_log par lta ba la zhen te/_sbyin pa dang 'bras bu smin pa yang med par lta la/_len pa ni tshul khrims sdom zhing mang du thos pa dang /_shes 
[\[39a.5\]]rab dang ldan te sbyin pa dang /_sbyin pa'i 'bras bu smin pa yod par shes pa de ni sbyin bdag ma dag la len pa rnam par dag pa zhes bya'o/_/de la ji ltar na sbyin bdag dang len pa gnyis ka rnam par dag pa zhe na/_de la sbyin bdag dang len pa gnyis ka tshul khrims 
[\[39a.6\]]sdom zhing mang du thos pa dang /_shes rab dang ldan te sbyin pa dang sbyin pa'i 'bras bu smin pa yod par shes pa ste/_de ni sbyin bdag dang len pa gnyi ga rnam par dag pa zhes bya'o/_/ji ltar na gnyi ga ma dag pa zhe na/_sbyin bdag dang len pa gnyi ga tshul khrims 
[\[39a.7\]]nyams shing ngan par lta ba dang /_sbyin pa dang sbyin pa'i 'bras bu smin pa med par lta ba'o/_/gal te de lta bu zhig na/_ci'i phyir de la rnam par dag pa'i 'bras bu thob pa zhes bya zhe na/_de la sbyin pa yang med 'bras bu yang med pas na rnam par dag pa zhes mi bya'o/_/rigs kyi 
[\[39b\]]
[\[39b.1\]]bu gang sbyin pa dang sbyin pa'i 'bras bu mi mthong ba ni tshul khrims nyams pa dang /_ngan par lta ba la zhen pa ma yin par rig par bya'o/_/gal te nyan thos lta bur sbyin pa dang sbyin pa'i 'bras bu mi mthong ba ni tshul khrims nyams pa dang /_ngan par lta ba la zhen pa zhes 
[\[39b.2\]]bya'o/_/gang 'di ltar mya ngan las 'das pa chen po'i mdo sde lta bur sbyin pa dang sbyin pa'i 'bras bu mi mthong ba ni tshul khrims srung ba dang /_yang dag par lta ba zhes bya'o/_/byang chub sems dpa' sems dpa' chen po dran pa tha dad pa yod cing rab tu bsgoms pas 
[\[39b.3\]]sems can tshul khrims sdom pa dang /_bshig pa dang /_sbyin pa dang /_len pa dang /_sbyin pa'i 'bras bu mi mthong ngo /_/de bas na tshul khrims sdom pa yang dag par lta ba zhes gdags so/_/don de lta bas na byang chub sems dpa' sems dpa' chen pos bsod nams 
[\[39b.4\]]kyi zhing dang bsod nams kyi zhing ma yin par mi rtog go/_/de la ji ltar na sangs rgyas kyi zhing yongs su dag par sbyong ba zhe na/_byang chub sems dpa' sems dpa' chen po mya ngan las 'das pa'i mdo sde dam pa la nan tan byas pas bla na med pa yang dag par rdzogs 
[\[39b.5\]]pa'i byang chub kyi phyir sems can sgrol ba na/_srog gcod pa'i sems yongs su spong ngo /_/dge ba'i rtsa ba de yang sems can thams cad dang thun mong du gyur te/_sems can thams cad tshe ring ba dang stobs dang /_byin che ba dang /_rdzu 'phrul chen po thob par gyur cig 
[\[39b.6\]]ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa na zhing de'i sems can ji snyed yod pa de dag thams cad tshe ring zhing mthu stobs dang ldan te rdzu 'phrul chen po 'thob par 'gyur ro/_/gzhan yang rigs kyi bu byang 
[\[39b.7\]]chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na/_ma byin par len pa'i sems yongs su spong ngo /_/dge ba'i rtsa ba de yang sems can thams cad 
[\[40a\]]
[\[40a.1\]]dang thun mong du gyur te/_sangs rgyas kyi zhing sa gzhi ji snyed yod pa de dag thams cad rin po che sna bdun 'ba' zhig tu gyur te/_sems can dag rang nyam du spyod la phyug cing chog par shog shig ces smon lam 'debs so/_/smon lam de'i shugs kyis ma 
[\[40a.2\]]'ongs pa'i dus su mngon par sangs rgyas pa na zhing kun rin po che sna bdun 'ba' zhig ste/_sems can rang nyam du spyod cing phyug pa dang chog par longs spyod do/_/gzhan yang rigs kyi bu byang chub sems dpa' sems dpa' chen pos mya ngan las 'das pa chen 
[\[40a.3\]]po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na 'dod pas log par g.yem pa'i sems yongs su spong ngo /_/de dge ba'i rtsa ba de yang sems can thams cad dang thun mong du gyur te/_sangs rgyas kyi zhing na sems 
[\[40a.4\]]can ji snyed yod pa kun 'dod chags dang /_zhe sdang dang /_gti mug gi sems med cing bkres pa dang /_skom pas gdungs pa'i sdug bsngal med par gyur cig ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa 
[\[40a.5\]]na zhing de'i sems can thams cad 'dod chags dang /_zhe sdang dang /_gti mug gi sems dang bral te bkres pa dang /_skom pas gdungs pa'i sdug bsngal thams cad med par 'gyur ro/_/gzhan yang rigs kyi bu byang chub sems dpa' sems dpa' chen pos mya ngan 
[\[40a.6\]]las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na [{]brdzun [,]rdzun [}]du smra ba'i sems yongs su spong ngo /_/dge ba'i rtsa ba de yang sems can thams cad dang thun mong du gyur te/_sangs rgyas kyi zhing na rtag tu me 
[\[40a.7\]]tog gi shing dang /_'bras bu'i shing dang /_spos kyi shing yod par gyur cig_/sems can ji snyed yod pa de dag thams cad sgra skad snyan pa thos par gyur cig ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa na zhing de na 
[\[40b\]]
[\[40b.1\]]me tog gi shing dang /_'bras bu'i shing dang /_spos kyi shing yod par gyur te/_de'i sems can kun bla na med pa'i sgra dbyangs snyan pa yongs su gsal bar thob par 'gyur ro/_/gzhan yang rigs kyi bu byang chub sems dpa' sems dpa' chen pos mya ngan las 'das 
[\[40b.2\]]pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na phra ma yongs su spong ngo /_/dge ba'i rtsa ba de yang sems can thams cad dang thun mong du gyur te/_sangs rgyas kyi zhing na sems can ji snyed yod pa de dag thams 
[\[40b.3\]]cad 'dum zhing dam pa'i chos gcig la gcig ston par shog shig ces smon lam 'debs so/_/de ltar smon lam de'i shugs kyis mngon par sangs rgyas pa na zhing de'i sems can ji snyed yod pa de dag thams cad 'dum zhing chos kyi gtam smra bar 'gyur ro/_/gzhan 
[\[40b.4\]]yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na tshig thun tshags yongs su spong ngo /_/dge ba'i rtsa ba de yang sems can 
[\[40b.5\]]thams cad dang thun mong bar gyur te/_sangs rgyas kyi zhing na sa gzhi kun lag mthil bzhin du mnyam pa la gseg ma dang /_gyo mo la sogs pa dang /_tsher ma kun med de/_sems can kun sems mnyam par gyur cig ces smon lam 'debs so/_/smon lam 
[\[40b.6\]]de'i shugs kyis ma 'ongs pa'i dus su mngon par sangs rgyas pa na zhing gi sa gzhi lag mthil bzhin du mnyam la gseg ma dang /_gyo mo dang /_tsher ma la sogs pa med de/_sems can ji snyed yod pa de dag thams cad sems mnyam par 'gyur ro/_/gzhan yang 
[\[40b.7\]]rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag_/bla na med pa yang dag par rdzogs pa'i byang chub kyi phyir sems can sgrol ba na don med par smra ba yongs su spong ngo /_/dge ba'i rtsa ba de yang sems can 
[\[41a\]]
[\[41a.1\]]thams cad dang thun mong bar gyur te/_sangs rgyas kyi zhing na sems can ji snyed yod pa de dag thams cad nyon mongs pa'i sdug bsngal med par gyur cig ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa na zhing de 
[\[41a.2\]]na gnas pa'i sems can ji snyed yod pa kun nyon mongs pa'i sdug bsngal med par 'gyur ro/_/gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir 
[\[41a.3\]]sems can sgrol ba na 'dod pas phrag dog gi sems yongs su spong ngo /_/dge ba'i rtsa ba de yang sems can thams cad dang thun mong bar gyur te/_sangs rgyas kyi zhing na sems can thams cad 'dod pas phrag dog gi nyon mongs pas 'tshe ba dang /_ngan par lta ba med par gyur 
[\[41a.4\]]cig ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa na zhing de'i sems can thams cad 'dod pas phrag dog gi sems kyis 'tshe ba dang log par lta ba med par 'gyur ro/_/gzhan yang rigs kyi bu byang chub sems 
[\[41a.5\]]dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na rnam par 'tshe ba thams cad yongs su spong ngo /_/dge ba'i rtsa ba de yang sems can thams cad dang thun mong bar gyur 
[\[41a.6\]]te/_sangs rgyas kyi zhing de na sems can ji snyed yod pa de dag thams cad kyis byams pa dang snying rje chen po bsgom zhing bu gcig pa'i sa thob par gyur cig ces smon lam 'debs so/_/smon lam de'i shugs kyis ma 'ongs pa'i dus su mngon par sangs rgyas pa na zhing gi sems 
[\[41a.7\]]can ji snyed yod pa de dag thams cad byams pa dang snying rje chen po bsgom zhing bu gcig pa'i sa thob par 'gyur ro/_/gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang 
[\[41b\]]
[\[41b.1\]]chub kyi phyir sems can sgrol ba na ngan par lta ba yongs su spong ngo /_/dge ba'i rtsa ba de yang sems can thams cad dang thun mong bar gyur te/_sangs rgyas kyi zhing na sems can ji snyed yod pa de dag thams cad shes rab kyi pha rol tu phyin pa thob par gyur cig ces smon lam 'debs 
[\[41b.2\]]so/_/smon lam de'i shugs kyis ma 'ongs pa'i dus su mngon par sangs rgyas pa na 'jig rten gyi khams de na sems can ji snyed yod pa de dag thams cad shes rab kyi pha rol tu phyin pa gzungs su 'dzin par 'gyur te/_de ni byang chub sems dpas sangs rgyas kyi zhing yongs su 
[\[41b.3\]]dag par sbyong ba zhes bya'o/_/de la ji ltar na byang chub sems dpa' sems dpa' chen pos lhag ma yongs su bsal ba zhe na/_lhag ma la rnam pa gsum ste/_nyon mongs pa'i 'bras bu lhag ma dang /_las lhag ma dang /_srid pa lhag ma'o/_/rigs kyi bu de la ji ltar na 
[\[41b.4\]]nyon mongs pa'i 'bras bu lhag ma zhe na/_sems can gang 'dod chags kyi bag chags dang bsnyen na 'bras bu de smin pa'i phyir sems can dmyal bar ltung ngo /_/brgya la sems can dmyal ba las thar na byol song gi skye gnas su 'gyur skye ba ni 'di lta ste/_phug ron dang /_
[\[41b.5\]]mchil pa dang /_ngur pa dang /_ne tso dang /_'tsho byed dang /_shA ri ka dang /_bye'u sde'u dang /_nya dang /_sbal dang /_spre'u dang /_sha ba'i lus su skye'o/_/gal te mi'i lus thob na yang nyung rum dang /_ma ning dang /_bud med dang /_mtshan gnyis pa dang /_mtshan med pa dang /_
[\[41b.6\]]sbrul 'tshong mar 'gyur ro/_/gal te rab tu byung na yang tshul khrims kyi rtsa ba dang po zhig par 'gyur ro/_/de ni 'bras bu lhag ma zhes bya'o/_/gzhan yang rigs kyi bu gal te sems can gang zhen pa'i sems kyis zhe sdang gi bag chags la zhen na/_de'i 'bras bu smin 
[\[41b.7\]]pas sems can dmyal bar ltung ngo /_/brgya la sems can dmyal ba las thar na yang 'di lta ste/_sbrul gyi gdug pa mthong bas gdug pa dang /_reg pas gdug pa dang /_zos pas gdug pa dang /_dbugs kyis gdug pa dang /_gdug pa rnam pa bzhi dang ldan pa'i sbrul dang /_
[\[42a\]]
[\[42a.1\]]seng ge dang /_stag dang /_spyang ki dang /_dom dang /_dred dang /_byi ba dang /_khra la sogs pa'i lus su skye'o/_/gal te mi'i lus thob na yang tshul ngan pa rnam pa bcu gnyis dang ldan no/_/gal te rab tu byung na yang tshul khrims kyi rtsa ba gnyis pa nyams par byed de/_de ni rnam 
[\[42a.2\]]par smin pa lhag ma zhes bya'o/_/gzhan yang rigs kyi bu gang gti mug gi las byed pa de ni 'bras bu smin nas sems can dmyal bar ltung ngo /_/brgya la sems can dmyal ba las thar na yang byol song gi skye gnas su skye ste/_gang zhe na/_bal glang dang /_phag dang /_ba lang dang /_
[\[42a.3\]]lug dang /_ma he dang /_lji ba dang /_shig dang /_sbrang ma dang /_grog ma la sogs pa'i lus su 'gyur ro/_/gal te mi'i lus thob na yang 'on pa dang /_dmus long dang /_lkugs pa dang /_rgyab dgu pa dang /_dbang po rnams mi tshang zhing chos mi zin to/_/gal te rab tu byung na yang 
[\[42a.4\]]dbang po rnams rmongs shing rtul te/_tshul khrims kyi rtsa ba zhig pa nas rnam pa lnga'i bar du de dag zhig par 'gyur te/_de ni rnam par smin pa lhag ma zhes bya'o/_/gzhan yang rigs kyi bu gang nga rgyal dang dregs pa'i las byed pa de ni rnam par smin pas sems can dmyal bar ltung 
[\[42a.5\]]ngo /_/brgya la sems can dmyal ba las thar na yang byol song gi skye gnas su skye ste/_gang zhe na/_lus kyi nang gi srin bu dang /_rnga mo dang /_bong bu dang /_khyi dang /_rta'i lus su 'gyur ro/_/gal te mir skyes na yang bran pho dang /_bran mo dang /_dbul po dang /_phongs pa dang /_sprang 
[\[42a.6\]]po'i lus su 'gyur ro/_/gal te rab tu byung na yang sems can kun gyis rnam par brnyas par 'gyur zhing tshul khrims kyi rtsa ba bzhi nyams par byed de/_de ni rnam par smin pa lhag ma zhes bya ste/_de dag ni nyon mongs pa'i rnam par smin pa'i lhag ma zhes bya'o/_/de ltar na rnam 
[\[42a.7\]]par smin pa lhag ma de yang byang chub sems dpa' sems dpa' chen pos mya ngan las 'das pa chen po la nan tan byas pas thams cad med par bsal bar 'gyur ro/_/de la ji ltar na las kyi lhag ma zhe na/_'di lta ste/_bus pa ma rabs thams cad kyi las dang /_nyan thos 
[\[42b\]]
[\[42b.1\]]thams cad kyi las dang /_rgyun du zhugs pas srid pa bdun len pa'i las dang /_lan cig phyir ldog pas srid pa gnyis len pa'i las dang /_phyir mi ldog pas gzugs kyi srid pa len pa'i las de dag ni las kyi lhag ma zhes bya'o/_/las kyi lhag ma de yang byang chub sems 
[\[42b.2\]]dpa' sems dpa' chen po mya ngan las 'das pa chen po la nan tan byas pas thams cad bsal bar 'gyur ro/_/de la ji ltar na srid pa'i lhag ma zhe na/_dgra bcom pas ni dgra bcom pa'i 'bras bu thob pa dang /_rang sangs rgyas kyis ni rang sangs rgyas kyi 'bras bu thob pa 
[\[42b.3\]]dang /_las kyang med nyon mongs pa yang med par 'bras bu rnam pa gnyis su 'gyur ba ni srid pa'i lhag ma zhes bya'o/_/de ltar lhag ma yod pa'i chos rnam pa gsum ni byang chub sems dpa' sems dpa' chen pos theg pa chen po'i mya ngan las 'das pa chen po'i mdo sde la nan tan 
[\[42b.4\]]byas pas yongs su bsal bar 'gyur te/_de ni byang chub sems dpa' sems dpa' chen pos srid pa'i lhag ma bsal ba zhes bya'o/_/de la ji ltar na byang chub sems dpas rnam par dag pa'i lus bsgom pa zhe na/_byang chub sems dpa' sems dpa' chen pos srog mi gcod 
[\[42b.5\]]pa'i tshul khrims srung ba la sems rnam pa lnga yod do/_/gang zhe na/_tha ma dang /_'bring dang /_rab dang /_rab kyi yang rab dang /_'bring gi rab ste/_yang dag par lta ba'i bar du yang de bzhin du rgyas par rig par bya ste/_sems rnam pa lnga bcu po de ni sems dang po bskyed pa zhes bya ste/_
[\[42b.6\]]gdon mi za ba'i sems lnga bcu dang ldan par 'gyur ro/_/de ltar sems brgya yongs su rdzogs pa ni bsod nams brgya dang ldan pa zhes bya ste/_bsod nams brgya dang ldan pa ni mtshan gcig tu 'gyur ro/_/de ltar mthar gyis mtshan sum cu rtsa gnyis dang ldan par gyur pa ni rnam par 
[\[42b.7\]]dag pa'i lus zhes bya ste/_de bas na yang dpe byad bzang po brgyad cu sgrub bo/_/'jig rten na sems can dag ni lha brgyad cu snyed brjod do/_/brgyad cu po gang zhe na/_nyi ma'i lha bcu gnyis dang /_lha chen po bcu gnyis dang /_skar ma chen po lnga dang /_sme bdun dang /_rta zhes bya ba'i 
[\[43a\]]
[\[43a.1\]]lha dang /_lam bgrod pa'i lha dang /_bar dwa dza zhes bya ba'i lha dang /_bsod nams kyi lha dang /_rgyu skar nyi shu rtsa brgyad dang /_sa'i lha dang /_rlung gi lha dang /_chu'i lha dang /_me'i lha dang /_tshangs pa dang /_ru dra zhes bya ba'i lha dang /_in+d+ra zhes bya ba'i lha dang /_ku 
[\[43a.2\]]ma ra zhes bya ba'i lha dang /_lag brgya pa dang /_dbang sgyur chen po'i lha dang /_ba sha la zhes bya ba'i lha dang /_bu mang po'i lha dang /_mgon po bzhi'i lha dang /_yi ge med pa'i lha dang /_ba su zhes bya ba'i lha dang brgyad cu'o/_/sems can dag gi phyir dpe byad bzang po 
[\[43a.3\]]brgyad cu bsgrubs nas yongs su brgyan te/_de ni byang chub sems dpa'i lus rnam par dag pa zhes bya'o/_/de ci'i phyir zhe na/_lha brgyad cu po de dag la sems can thams cad kyis dad cing rjes su 'gro ste/_de bas na byang chub sems dpas dpe byad bzang po brgyad cu 
[\[43a.4\]]bsgrubs na lus mi g.yo bar sems can de dag ci la dad pa'i rjes su so so nas de lta bu mthong bar byed do/_/mthong nas kyang lhag par bkur sti bskyed de/_so so nas bla na med pa yang dag par rdzogs pa'i byang chub tu sems skye'o/_/don de lta bas na byang chub sems 
[\[43a.5\]]dpa' sems dpa' chen pos lus yongs su sbyong ngo /_/rigs kyi bu dper na mi la la zhig rgyal po chen po spyan 'dren na khang khyim thams cad rab tu brgyan cing shin tu gtsang bar byas te/_zas bzang po rnam pa sna tshogs sbyar na gzod rgyal po gshegs su gnang ngo /_/byang 
[\[43a.6\]]chub sems dpa' sems dpa' chen po yang de dang 'dra ste/_bla na med pa yang dag par rdzogs pa'i byang chub kyi chos kyi 'khor los sgyur ba'i rgyal po spyan 'dren na sngar bdag gi lus shin tu dag par sbyang na bla na med pa'i chos kyi rgyal po gnas par 'gyur te/_don de lta bas 
[\[43a.7\]]na byang chub sems dpa' sems dpa' chen pos rnam par dag pa'i lus bsgrubs dgos so/_/rigs kyi bu dper na mi la la zhig bdud rtsi 'thung na sngar lus dag par byed do/_/de bzhin du byang chub sems dpa' sems dpa' chen po yang bla na med pa'i chos kyi bdud rtsi 
[\[43b\]]
[\[43b.1\]]shes rab kyi pha rol tu phyin pa 'thung na sngar dpe byad bzang po brgyad cus lus dag par bya dgos so/_/rigs kyi bu dper na gser ram dngul gyi snod shin tu bzang po'i nang du chu gtsang ma blugs na phyi nang gnyis ka gsal bar gtsang ngo /_/de bzhin du byang chub sems dpa' sems dpa' chen po'i lus 
[\[43b.2\]]yongs su gtsang ba yang de dang 'dra ste/_bla na med pa yang dag par rdzogs pa'i byang chub kyi chu blugs na phyi nang gnyis gtsang ngo /_/rigs kyi bu dper na bA rA Na sI'i ras shin tu dkar po ni btsos na kha dog 'gyur sla'o/_/de ci'i phyir zhe na/_rang bzhin gyis 
[\[43b.3\]]dkar zhing gtsang ma'i phyir ro/_/de bzhin du byang chub sems dpa' sems dpa' chen po yang lus gtsang ba'i phyir bla na med pa yang dag par rdzogs pa'i byang chub myur du 'thob bo/_/de lta bas na byang chub sems dpa' sems dpa' chen pos yongs su dag pa'i lus 
[\[43b.4\]]bsgrub bo/_/de la ji ltar na byang chub sems dpa' rgyu rnams la shin tu mkhas pa zhe na byang chub sems dpa' sems dpa' chen pos gzugs kyi mtshan nyid mi mthong /_gzugs kyi rgyu mi mthong /_gzugs kyi rang bzhin mi mthong /_gzugs dbyung ba mi mthong /_
[\[43b.5\]]gzugs kyi 'gog pa mi mthong /_mtshan nyid gcig pa mi mthong /_mtshan nyid tha dad pa mi mthong /_mthong ba mi mthong /_gzugs dang cha byad mi mthong len pa mi mthong ngo /_/de ci'i phyir zhe na/_rgyu dang rkyen rab tu rig pa'i phyir te/_gzugs ji lta ba bzhin du chos thams 
[\[43b.6\]]cad kyang de dang 'dra'o/_/de ni byang chub sems dpa' rgyu rnams la mkhas pa zhes bya'o/_/de la ji ltar na byang chub sems dpa' dgra rnams spong ba zhe na/_'di ltar nyon mongs pa thams cad ni byang chub sems dpa'i dgra ste/_byang chub sems dpa' sems dpa' chen pos rtag 
[\[43b.7\]]tu spong ba'i phyir byang chub sems dpa' dgra rnams bcom pa zhes bya'o/_/byang chub sems dpa' sa lnga pa ni nyon mongs pa rnams la dgrar mi lta'o/_/de ci'i phyir zhe na/_nyon mongs pa'i rkyen gyis byang chub sems dpa' skye ba yod de skye ba yod pa'i phyir gcig nas gcig tu 
[\[44a\]]
[\[44a.1\]]sems can gyi don byed par 'gyur te/_de lta bas na dgra zhes mi bya'o/_/de la dgra zhes bya ba gang zhe na/_'di lta ste/_shin tu rgyas pa'i mdo sde la skur ba'o/_/byang chub sems dpa' ni skye ba'i rjes su 'jug kyang sems can dmyal ba dang /_byol song gi skye 
[\[44a.2\]]gnas dang /[ {]yi dgas [,]yi dwags [}]kyis mi 'jigs te/_shin tu rgyas pa'i mdo sde la skur ba de 'ba' zhig la 'jigs so/_/byang chub sems dpa' thams cad la bdud rnam pa brgyad yod de/_de ni dgrar 'gyur ro/_/bdud rnam pa brgyad po de dag spongs na dgra spangs pa zhes bya ste/_
[\[44a.3\]]de ni byang chub sems dpa' dgra rnams spong ba zhes bya'o/_/de la ji ltar na byang chub sems dpas mtha' gnyis spong ba zhe na/_de la mtha' gnyis zhes bya ba ni/_'di ltar srid pa nyi shu rtsa lnga dang srid pa'i nyon mongs pa'o/_/byang chub sems dpa' rtag tu srid pa nyi shu rtsa lnga 
[\[44a.4\]]dang /_srid pa'i nyon mongs pa spong ste/_de ni byang chub sems dpa' mtha' gnyis spong ba zhes bya'o/_/de dag ni byang chub sems dpa' sems dpa' chen po yongs su mya ngan las 'das pa chen po la nan tan byas pa'i yon tan bzhi dang ldan pa'o/_/de nas byang chub 
[\[44a.5\]]sems dpa' sems dpa' chen po kun tu snang ba mtho btsun dpal gyi rgyal pos gsol pa/_bcom ldan 'das ji ltar bcom ldan 'das kyis gsungs pa ltar/_gal te byang chub sems dpa' yongs su mya ngan las 'das pa chen po la nan tan du byas pa dag yon tan gyi 
[\[44a.6\]]dngos po rnam pa bcu po 'di dag dgos so zhes gsungs na/_ci'i slad du/_de bzhin gshegs pas dgu 'ba' zhig mdzad de/_sangs rgyas kyi zhing yongs su dag par mdzad pa ma bsgoms/_bcom ldan 'das kyis bka' stsal pa/_rigs kyi bu ngas kyang sngon dngos 
[\[44a.7\]]po bcu po de dag bsgoms so/_/byang chub sems dpa' thams cad dang /_de bzhin gshegs pa gzhan rnams kyang dngos po rnam pa bcu po ma bsgoms pa med do/_/gal te 'jig rten na mi gtsang bas yongs su gang na sangs rgyas bcom ldan 'das rnams der 'byung ba de 
[\[44b\]]
[\[44b.1\]]lta bu'i gnas med de/_rigs kyi bu khyod kyis de bzhin gshegs pa rnams mi gtsang ba'i 'jig rten du 'byung bar ma 'dzin cig_/de lta bu'i sems ni shin tu zhan cing chung ba yin no/_/khyod kyis da 'di ltar rig par bya ste/_da ni yang dag par 'dzam bu'i gling du 'byung ba ma 
[\[44b.2\]]yin par zung shig dper na mi la la zhig 'di skad du 'jig rten 'di 'ba' zhig na nyi ma dang zla ba yod kyi/_'jig rten gzhan na nyi ma dang zla ba med do zhes smra na tshig de ni don dang rigs pa med pa'o/_/gal te byang chub sems dpa' gang 'di skad du sangs rgyas kyi zhing 'di ni btsog 
[\[44b.3\]]pa ngan pa mi gtsang ba ste/_sangs rgyas kyi zhing gzhan ni yongs su dag cing shin tu bkod pa'o zhes smra ba yang de dang 'dra'o/_/rigs kyi bu mi mjed kyi 'jig rten gyi khams 'di nas nub phyogs su sangs rgyas kyi zhing gang gA'i klung sum cu rtsa gnyis kyi bye ma snyed 'das pa na 'jig 
[\[44b.4\]]rten gyi khams mi pham pa zhes bya ba yod de/_zhing de ci'i phyir mi pham pa zhes bya zhe na/_zhing de na bkod pa'i dngos po ji snyed pa thams cad kun kyang mnyam zhing khyad par med de/_ji ltar nub phyogs kyi 'jig rten gyi khams bde ba can dang /_shar phyogs kyi 'jig rten gyi khams 
[\[44b.5\]]zla gang zhes bya ba dang 'dra'o/_/nga ni 'jig rten gyi khams der mngon du 'byung ste/_sems can gyi don gyi phyir 'dzam bu'i gling gi 'jig rten gyi khams 'dir chos kyi 'khor lo bskor ba bstan to/_/nga 'ba' zhig gis 'jig rten gyi khams 'dir chos kyi 'khor lo bskor ba bstan 
[\[44b.6\]]pa ma yin gyi/_de bzhin gshegs pa thams cad kyang 'jig rten gyi khams 'dir chos kyi 'khor lo bskor to/_/de bas na sangs rgyas bcom ldan 'das thams cad kyang dngos po bcu po de dag ma bsgoms pa med do/_/rigs kyi bu byang chub sems dpa' byams pa ni 
[\[44b.7\]]smon lam gyi shugs kyis ma 'ongs pa'i dus na 'jig rten gyi khams 'di yongs su dag par brgyan par 'gyur ro/_/don de lta bas na sangs rgyas thams cad kyi zhing ni yongs su ma dag pa med do/_/gzhan yang rigs kyi bu de la ji ltar na byang chub sems dpa' sems 
[\[45a\]]
[\[45a.1\]]dpa' chen pos yongs su mya ngan las 'das pa chen po'i mdo sde la nan tan byas pas yon tan lnga po dang ldan par 'gyur zhe na/_rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde la nan tan byed pa dag 
[\[45a.2\]]yon tan lnga dang ldan pa ni dngos po rnam pa lnga yod do lnga gang zhe na/_dbang po rnams dang ldan pa dang /_mtha' 'khob tu mi skye ba dang /_lha rnams kyis dgongs pa dang /_rtag tu lha dang /_bdud dang /_dge sbyong dang /_rgyal rigs dang /_bram ze la sogs pas bkur sti byed 
[\[45a.3\]]pa dang /_sngon gyi gnas dran pa'o/_/byang chub sems dpa' mya ngan las 'das pa chen po'i mdo sde 'di'i rgyu dang rkyen gyi shugs kyi yon tan gyi dngos po 'di lnga dang ldan par 'gyur ro/_/byang chub sems dpa' sems dpa' chen po kun tu snang ba mtho btsun dpal gyi rgyal pos gsol 
[\[45a.4\]]pa/_ji ltar bcom ldan 'das kyis gsungs pa ltar na/_gal te rigs kyi bu'am rigs kyi bu mo gang sbyin pa byin na yon tan gyi dngos po lnga dang ldan no/_/zhes gsungs na/_de ci'i slad du mya ngan las 'das pa chen po'i rkyen gyis dngos po lnga 'thob ces gsungs/_bcom ldan 'das 
[\[45a.5\]]kyis bka' stsal pa legs so legs so/_/rigs kyi bu dngos po de ni don tha dad pas na/_deng rnam par phye zhing khyod la bstan par bya'o/_/sbyin pa byin pas dngos po lnga thob pa ni ma nges pa mi rtag pa dang /_ma dag pa/_dam pa ma yin pa/_tha dad pa ma yin pa/_zag pa med pa ma 
[\[45a.6\]]yin pas sems can thams cad bde ba la bkod cing phan pa dang /_brtse ba'i don du 'gyur ro/_/gang yongs su mya ngan las 'das pa chen po'i mdo 'di la brten te/_dngos po lnga thob pa ni nges pa yin/_rtag pa yin/_yongs su dag pa yin/_dam pa yin/_tha dad pa yin/_zag 
[\[45a.7\]]pa med pa yin te/_sems can thams cad bde ba la bkod cing phan pa dang bde ba'i don du 'gyur ro/_/rigs kyi bu sbyin pa byas pa ni bkres pa dang skom pa spong bar 'gyur ro/_/yongs su mya ngan las 'das pa chen po'i mdo sde 'dis ni sems can thams cad srid pa nyi shu rtsa lnga yongs su 
[\[45b\]]
[\[45b.1\]]gdungs pa'i nad dang bral bar byed do/_/sbyin pa'i rgyus ni 'khor ba rgyun mi 'chad par byed do/_/yongs su mya ngan las 'das pa chen po'i mdos ni 'khor ba gcod de/_rgyun chad par byed do/_/sbyin pa'i rgyus bus pa ma rabs so so'i skye bo'i chos byed par 'gyur ro/_/mya ngan las 
[\[45b.2\]]'das pa chen po'i mdos sde'i rgyus ni byang chub sems dpar 'gyur ro/_/sbyin pa byas pa'i rgyus ni dbul ba dang phongs pa'i sdug bsngal gyis gdungs pa thams cad gcod par 'gyur ro/_/yongs su mya ngan las 'das pa chen po'i mdos ni dge ba'i chos kyis phongs pa thams cad gcod 
[\[45b.3\]]nus so/_/sbyin pa byas pa'i rgyus ni phyogs cha yod pa'i 'bras bu yod pa'o/_/yongs su mya ngan las 'das pa chen po'i rgyus bla na med pa yang dag par rdzogs pa'i byang chub thob pa ni phyogs cha med pa 'bras bu med pa ste/_de ni byang chub sems dpa' sems dpa' chen po yongs su mya ngan 
[\[45b.4\]]las 'das pa chen po'i mdo sde la nan tan byas pas yon tan lnga po dang ldan pa zhes bya'o/_/rigs kyi bu de la ji ltar na byang chub sems dpas yongs su mya ngan las 'das pa chen po'i mdo sde la nan tan byas pas yon tan drug dang ldan pa zhe na/_de na byang chub sems dpa' sems 
[\[45b.5\]]dpa' chen pos yongs su mya ngan las 'das pa chen po la nan tan byas na/_rdo rje lta bu'i ting nge 'dzin thob par 'gyur ro/_/de la gnas na chos thams cad rnam par 'jig par 'gyur ro/_/chos thams cad mi rtag pa dang g.yo ba'i mtshan ma can dang /_'jig pa dang skrag pa'i rgyu 
[\[45b.6\]]yin pa dang /_na ba'i sdug bsngal gyis 'phrog pa dang /_skad cig skad cig gis 'gog pa dang 'jig pa ste/_yang dag pa'i bden pa med pa dang /_thams cad kyang bdud kyi spyod yul yin pa dang /_dmigs su med pa yin par mthong ngo /_/byang chub sems dpa' sems 
[\[45b.7\]]dpa' chen pos ting nge 'dzin de la gnas nas sems can la sbyin par byed pa yod mod kyi/_sems can gcig gi bar du yang dag par mi mthong ste/_sems can gyi phyir tshul khrims kyi pha rol tu phyin pa nas/_shes rab kyi pha rol tu phyin pa'i bar du brtson pa yang de bzhin du rgyas 
[\[46a\]]
[\[46a.1\]]par rig par bya'o/_/byang chub sems dpa' gal te sems can gcig tsam yod par dmigs na nams kyang sbyin pa'i pha rol tu phyin pa nas/_shes rab kyi pha rol tu phyin pa'i bar du yongs su rdzogs par mi 'gyur ro/_/rigs kyi bu dper na rdo rjes gar 
[\[46a.2\]]gzas pa'i gnas de mi 'chags pa'am mi 'jig pa med de/_rdo rje de nyid ni chag pa'am 'jig par mi 'gyur ro/_/de bzhin du rdo rje lta bu'i ting nge 'dzin yang chos gang la gzas pa de mi 'jig pa med de/_ting nge 'dzin de nyid ni 'jig par 'gyur mi srid do/_/rigs kyi bu dper na nor bu 
[\[46a.3\]]rin po che thams cad kyi nang na rdo rje mchog ste/_de bzhin du byang chub sems dpa' sems dpa' chen pos rdo rje lta bu'i ting nge 'dzin thob pa yang de dang 'dra ste/_ting nge 'dzin thams cad kyi gtso bor 'gyur ro/_/de ci'i phyir zhe na/_byang chub sems dpa' sems dpa' chen po ting nge 'dzin 
[\[46a.4\]]de bsgoms na/_ting nge 'dzin gzhan thams cad der 'dus par 'gyur ro/_/rigs kyi bu dper na rgyal phran thams cad la ni 'khor los sgyur ba'i rgyal pos dbang byed do/_/de bzhin du ting nge 'dzin thams cad la rdo rje lta bu'i ting nge 'dzin gyis dbang sgyur ro/_/rigs kyi bu dper na mi zhig 
[\[46a.5\]]yul khams gcig gi dgrar gyur na/_kun gyis sdang ngo /_/gal te la la zhig gis bsad na 'jig rten pa thams cad de'i yon tan mi rjod pa med do/_/de bzhin du rdo rje lta bu'i ting nge 'dzin kyang de dang 'dra ste/_byang chub sems dpas bsgoms na/_sems can thams cad kyi dgra 
[\[46a.6\]]gzhom nus so/_/de lta bas na ting nge 'dzin thams cad kyi phyi mor 'gyur ro/_/rigs kyi bu dper na mi zhig shin tu stobs che ste/_thub pa med pa las gzhan zhig gi stobs kyis thub na/_de la mi bsngags pa med do/_/de bzhin du rdo rje lta bu'i ting nge 'dzin gyi stobs kyis 
[\[46a.7\]]kyang gdul dka' ba'i chos 'dul nus so/_/don de lta bas na ting nge 'dzin thams cad kun kyang der 'dus so/_/rigs kyi bu dper na mi zhig rgya mtshor khrus byas na mi des 'bab chu dang /_chu mig dang /_mtshe'u'i chu thams cad kyis khrus byas par rig go/_/byang chub sems dpa' 
[\[46b\]]
[\[46b.1\]]sems dpa' chen po rdo rje lta bu'i ting nge 'dzin sgom pa yang de dang 'dra ste/_ting nge 'dzin gzhan thams cad kun sgom pa yin par rig par bya'o/_/rigs kyi bu dper na ri spos kyi ngad can la chu mig ma dros pa zhes bya ba zhig yod de/_chu mig de'i chu ni yon tan brgyad dang ldan no/_/gal te 
[\[46b.2\]]la la zhig gis 'thungs na nad kyi sdug bsngal thams cad med par 'gyur ro/_/de bzhin du rdo rje lta bu'i ting nge 'dzin kyang 'phags pa'i lam yan lag brgyad dang ldan te/_byang chub sems dpas bsgoms na nyon mongs pa rnams kyi rma dang nad lci ba gcod par 'gyur ro/_/rigs kyi bu dper na 
[\[46b.3\]]la la zhig dbang sgyur chen po la mchod na/_des lha thams cad la mchod pa yin par rig par bya'o/_/de bzhin du rdo rje lta bu'i ting nge 'dzin sgom pa yang /_ting nge 'dzin thams cad sgom pa yin par rig par bya'o/_/rigs kyi bu gal te byang chub sems dpa' gang rdo rje lta bu'i ting nge 
[\[46b.4\]]'dzin la rab tu gnas na/_chos thams cad thogs pa med par mthong ste/_ji ltar lag mthil du skyu ru ra'i 'bras bu bzhag pa bzhin du/_byang chub sems dpas de lta bur mthong bar gyur kyang chos thams cad mthong ba'i 'du shes mi skyed do/_/rigs kyi bu dper na mi la la zhig lam 
[\[46b.5\]]gyi bzhi mdor 'dug na/_sems can 'ong ba dang /_song ba dang /_'dug pa dang /_nyal ba rnams mthong ngo /_/de bzhin du rdo rje lta bu'i ting nge 'dzin kyang chos thams cad skye ba dang /_'gog pa dang /_'byung ba dang /_nub pa mthong ngo /_/rigs kyi bu dper na ri mthon po la mi la la zhig 
[\[46b.6\]]'dzegs te phyogs kun tu bltas na/_thams cad gsal bar mthong ngo /_/de bzhin du rdo rje lta bu'i ting nge 'dzin gyi ri yang de dang 'dra ste/_byang chub sems dpas 'dzegs te/_chos thams cad la bltas na mi gsal ba med do/_/rigs kyi bu dper na dbyar gyi char pa'i thigs pa phra zhing 
[\[46b.7\]]sdug pa bar mtshams stong pa'i gnas med de/_mi'i mig rnon pos bltas na kun gsal bar mthong ngo /_/byang chub sems dpa' yang de dang 'dra ste/_rdo rje lta bu'i ting nge 'dzin gyi mig dag pa thob na/_shar phyogs kyi 'jig rten gyi khams ji snyed pa thams cad la 'jig pa 
[\[47a\]]
[\[47a.1\]]'am/_grub pa kun thogs pa med par gsal bar mthong ste/_de bzhin du phyogs bcu yang de dang 'dra'o/_/rigs kyi bu dper na ri yu ga na da la nyi ma bdun cig car du shar na/_ri de'i shing dang /_nags tshal thams cad 'tshig go/_/de bzhin du 
[\[47a.2\]]byang chub sems dpa' rdo rje lta bu'i ting nge 'dzin bsgoms pa yang nyon mongs pa'i thibs po thams cad zhi bar 'gyur ro/_/rigs kyi bu dper na rdo rjes ni srid pa'i rdzas thams cad gzhom nus kyang 'di snyam du ngas bcom mo snyam pa'i 'du shes mi skyed do/_/rdo rje lta bu'i ting nge 'dzin 
[\[47a.3\]]yang de dang 'dra ste/_byang chub sems dpas bsgoms nas nyon mongs pa thams cad bcom yang 'di snyam du ngas kun nas nyon mongs pa thams cad bcom mo snyam pa'i 'du shes mi skyed do/_/rigs kyi bu dper na sa chen pos ni srid pa'i rdzas thams cad 'dzin kyang /_'di snyam du 
[\[47a.4\]]bdag gi stobs kyis bzung ngo snyam pa'i 'du shes mi skye'o/_/me yang ngas bsregs so snyam pa'i 'du shes mi skyed/_chu yang ngas brlan pa'i las byas so snyam pa'i 'du shes mi skyed/_rlung yang ngas g.yo ba'i las byas so snyam pa'i 'du shes mi skyed/_nam mkha' yang ngas shong ba'i 
[\[47a.5\]]las byas so snyam pa'i 'du shes mi skyed/_mya ngan las 'das pa yang ngas sems can mya ngan las bzlas so snyam pa'i 'du shes mi skyed do/_/rdo rje lta bu'i ting nge 'dzin yang de dang 'dra ste/_nyon mongs pa thams cad med par byed kyang thog ma nas ngas med par byas so snyam pa'i sems med do/_/
[\[47a.6\]]gal te byang chub sems dpa' gang rdo rje lta bu'i ting nge 'dzin la gnas na yud tsam thang cig gis de bzhin gshegs pa dang 'dra ba'i sku grangs med tshad med par sprul te/_phyogs bcu'i sangs rgyas kyi zhing gang gA'i klung gi bye ma snyed kun tu gang bar byed do/_/byang chub sems dpa' de de lta 
[\[47a.7\]]bu'i mngon par sprul pa byed kyang /_nga rgyal dang dregs pa'i sems med do/_/de ci'i phyir zhe na/_byang chub sems dpa' rtag tu 'di snyam du ting nge 'dzin gang gis kyang cho 'phrul 'di lta bu ston mi nus kyi byang chub sems dpa' rdo rje lta bu'i ting nge 'dzin la gnas pa 'ba' zhig gis ston nus 
[\[47b\]]
[\[47b.1\]]so snyam sems so/_/byang chub sems dpa' sems dpa' chen pos rdo rje lta bu'i ting nge 'dzin de la gnas na/_yud tsam thang cig gis phyogs bcur sangs rgyas kyi zhing gang gA'i klung gi bye ma snyed kun tu phyin pa dang /_phyir gnas su 'ong ba'i mthu yod kyang ngas de lta 
[\[47b.2\]]bu nus so snyam pa'i 'du shes med do/_/de ci'i phyir zhe na/_ting nge 'dzin de'i rgyu dang rkyen gyi phyir ro/_/byang chub sems dpa' sems dpa' chen po rdo rje lta bu'i ting nge 'dzin la gnas na/_yud tsam thang cig gis phyogs bcu'i 'jig rten gyi khams gang gA'i klung gi bye ma snyed 
[\[47b.3\]]kyi sems can gyi nyon mongs pa thams cad gcod nus kyang ngas sems can rnams kyi nyon mongs pa bcad do/_/snyam pa'i 'du shes med do/_/de ci'i phyir zhe na/_ting nge 'dzin de'i rgyu dang rkyen gyi stobs kyi phyir ro/_/byang chub sems dpa' rdo rje lta bu'i ting nge 'dzin de la gnas 
[\[47b.4\]]nas sgra skad gcig bsnyad pas sems can thams cad so so nas dngos po ji lta ba de ltar shes pa dang /_gzugs gcig bstan pas sems can thams cad so so nas gzugs rnam pa sna tshogs kyi mtshan ma mthong ba dang /_gnas gcig na gnas te lus mi bskyod pas sems 
[\[47b.5\]]can phyogs gang na gnas pa so so'i phyogs su mthong ba dang /_khams sam skye mched gang yang rung chos gcig bshad pas sems can thams cad so so nas sngon shes pa ltar thos so/_/byang chub sems dpa' de lta bu'i ting nge 'dzin la gnas na/_sems can mthong yang 
[\[47b.6\]]thog ma nas sems can du mtshan mar 'dzin pa'i sems med do/_/skyes pa dang bud med du mthong yang skyes pa dang bud med du 'dzin pa'i sems med do/_/gzugs kyi chos mthong yang gzugs kyi mtshan ma med do/_/de bzhin du rnam par shes pa'i bar du mthong yang rnam par 
[\[47b.7\]]shes pa'i mtshan ma med do/_/nyin dang mtshan du mthong yang nyin dang mtshan mo'i mtshan ma med do/_/thams cad mthong yang thams cad kyi mtshan ma med do/_/kun nas sbyor ba'i nyon mongs pa thams cad mthong yang nyon mongs pa thams cad kyi mtshan ma med do/_/'phags pa'i 
[\[48a\]]
[\[48a.1\]]lam brgyad pa mthong yang 'phags pa'i lam brgyad kyi mtshan ma med do/_/byang chub mthong yang byang chub kyi mtshan ma med do/_/mya ngan las 'das pa mthong yang mya ngan las 'das pa'i mtshan ma med do/_/de ci'i phyir zhe na/_rigs kyi bu chos 
[\[48a.2\]]thams cad ni thog ma nas mtshan ma med pa'i phyir te/_byang chub sems dpa' ting nge 'dzin de'i stobs kyi chos thams cad thog ma nas mtshan ma med pa ji lta ba bzhin du mthong ngo /_/ci'i phyir rdo rje lta bu'i ting nge 'dzin ces bya zhe na/_rigs kyi bu dper na rdo rje nyi ma la bzhag na 
[\[48a.3\]]kha dog gcig tu ma nges te/_de bzhin du rdo rje lta bu'i ting nge 'dzin kyang phal mang po'i nang du gzhag na kha dog gcig tu ma chad do/_/de lta bas na rdo rje lta bu'i ting nge 'dzin ces bya'o/_/rigs kyi bu dper na rdo rje ni 'jig rten pa thams cad kyis rin thang mi chod do/_/de bzhin du rdo rje lta bu'i 
[\[48a.4\]]ting nge 'dzin gyi yon tan ci yod pa yang lha dang mi thams cad kyis dpag cing gzhal mi nus te/_de bas na rdo rje lta bu'i ting nge 'dzin ces bya'o/_/rigs kyi bu dper na mi dbul pos rin po che rdo rje rnyed na/_dbul phongs pa'i sdug bsngal rnams dang /_bdud dang ngan par lta 
[\[48a.5\]]ba'i gdug pa thams cad dang bral bar 'gyur ro/_/de bzhin du byang chub sems dpa' sems dpa' chen po yang ting nge 'dzin de thob na nyon mongs pa'i sdug bsngal rnams dang /_bdud dang ngan par lta ba'i gdug pa thams cad dang bral bar 'gyur te/_de bas na rdo rje lta bu'i 
[\[48a.6\]]ting nge 'dzin ces bya'o/_/de ni byang chub sems dpa' yongs su mya ngan las 'das pa chen po la nan tan byas pas yon tan drug po dang ldan pa zhes bya'o//_//'phags pa yongs su mya ngan las 'das pa chen po'i mdo/_/bam po sum cu gsum pa/_gzhan 
[\[48a.7\]]yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po'i mdo sde dam pa la nan tan byas pas yon tan bdun po dang ldan pa zhe na/_rigs kyi bu byang chub sems dpa' sems dpa' chen po yongs su mya ngan las 'das pa 
[\[48b\]]
[\[48b.1\]]chen po'i mdo sde la nan tan byed pa na/_'di snyam du chos gang dag yongs su mya ngan las 'das pa chen po'i nye ba'i rgyur 'gyur snyam bsams nas byang chub sems dpas chos rnam pa 'di bzhis mya ngan las 'das pa chen po'i nye ba'i rgyur 'gyur bar rtogs kyi/_gang dka' thub thams 
[\[48b.2\]]cad spyod pas mya ngan las 'das pa chen po'i nye ba'i rgyur 'gyur ro zhes bya ba de ma yin no/_/de ci'i phyir zhe na/_chos rnam pa 'di bzhi'i pha rol na mya ngan las 'da' bar 'gyur ba ni gnas med do/_/bzhi gang zhe na 'di lta ste/_dge ba'i bshes gnyen la bsnyen bkur byed pa dang /_
[\[48b.3\]]sems rtse gcig tu chos nyan pa dang /_thos nas nan tan du yid la byed pa dang /_yang dag pa ji lta ba bzhin du nan tan byed pa'o/_/rigs kyi bu dper na la la zhig mkhris pa dang /_bad kan dang /_nad mang pos gzir tam/[ {]yi dgas [,]yi dwags [}]kyis brlams na/_nad pa de sman pa 
[\[48b.4\]]mkhas pa'i gan du song nas/_/sman pas nad ji lta ba bzhin du sman dpyad bstan na/_nad pa de sems rtse gcig tu mnyan nas dpyad bzhin du sman sbyar te sman legs par btang na nad byang zhing lus bde bar 'gyur ro/_/de la nad pa ni byang chub sems dpa' lta bu'o/_/sman pa 
[\[48b.5\]]mkhas pa ni dge ba'i bshes gnyen lta bu'o/_/sman pas dpyad bstan pa ni shin tu rgyas pa'i mdo sde lta bu'o/_/sman pas dpyad bstan pa legs par mnyan cing 'dzin pa ni shin tu rgyas pa'i mdo'i don nan tan du yid la byed pa lta bu'o/_/dpyad bzhin du sman sbyor ba ni byang 
[\[48b.6\]]chub kyi phyogs kyi chos sum cu rtsa bdun yang /_yang dag pa ji lta ba bzhin du spyod pa lta bu'o/_/nad byang ba ni nyon mongs pa 'gags pa lta bu'o/_/bde ba thob pa ni mya ngan las 'das pa'i rtag pa dang /_bde ba dang /_bdag dang yongs su dag pa thob pa lta bu'o/_/rigs kyi 
[\[48b.7\]]bu dper na rgyal po zhig chos bzhin du srid bzung zhing 'bangs bde bar bya snyam bsams nas blon po blo can dag la ji ltar byas na legs zhes dris so/_/de nas blon po rnams kyang sngon gyi rgyal pos yul gyi srid bzung ba'i chos smras so/_/rgyal pos de thos nas sems rtse gcig tu yid 
[\[49a\]]
[\[49a.1\]]ches te/_chos de bzhin du yul gyi srid bzung bas dgra rnams med par gyur te/_de bas na 'bangs bde bar gyur cing 'tshe ba med par gyur to/_/rigs kyi bu rgyal po zhes bya ba ni byang chub sems dpa' lta bu'o/_/blon po blo can zhes bya ba ni dge ba'i bshes 
[\[49a.2\]]gnyen lta bu'o/_/blon po blo can gyis rgyal po la srid bzung ba'i chos smras pa ni mdo sde sde bcu gnyis lta bu'o/_/rgyal pos thos nas sems rtse gcig tu yid ches shing spyod pa ni byang chub sems dpa' rnams sems rtse gcig tu mdo sde sde bcu gnyis kyi don zab mo la sems shing 
[\[49a.3\]]nan tan byed pa lta bu'o/_/chos bzhin du yul gyi srid bzung ba ni byang chub sems dpa' rnams pha rol tu phyin pa drug gi chos yang dag pa ji lta ba bzhin du nan tan byed pa lta bu ste/_pha rol tu phyin pa drug la nan tan byed pa'i phyir ro/_/dgra rnams med par gyur pa ni byang chub 
[\[49a.4\]]sems dpa' kun nas nyon mongs pa'i dgra rnams yongs su spangs pa lta bu'o/_/bde ba thob pa zhes bya ba ni ji ltar byang chub sems dpas yongs su mya ngan las 'das pa'i rtag pa dang /_bde ba dang /_bdag dang /_yongs su dag pa thob pa lta bu'o/_/rigs kyi bu dper 
[\[49a.5\]]na mi zhig mdze ma rungs pas btab pa las/_grogs po mdza' bo zhig 'di skad du khyod gal te ri rab kyi drung du phyin na nad kun 'byang bar 'gyur ro/_/de ci'i phyir zhe na/_de na sman bzang po ro bdud rtsi dang 'dra ba zhig yod de/_gal te 'thungs na nad mi 'tsho ba med do/_/de nas 
[\[49a.6\]]mi des yid ches nas ri de'i drung du song ste/_sman bdud rtsi dang 'dra ba brngas nas zos pas nad sos te lus bde bar gyur to/_/mdze ma rungs pa ni bus pa ma rabs lta bu'o/_/grogs po mdza' bo zhes bya ba ni byang chub sems dpa' sems dpa' chen po rnams lta bu'o/_/sems 
[\[49a.7\]]thag pa nas yid ches pa ni tshad med pa bzhi'i sems lta bu'o/_/ri rab ni 'phags pa'i lam brgyad pa lta bu'o/_/bdud rtsi'i ro zhes bya ba ni sangs rgyas kyi rang bzhin lta bu'o/_/mdze sos pa zhes bya ba ni nyon mongs pa dang bral ba lta bu'o/_/bde ba thob pa zhes bya ba ni mya ngan las 'das 
[\[49b\]]
[\[49b.1\]]pa'i rtag pa dang /_bde ba dang /_bdag dang yongs su dag pa thob pa lta bu'o/_/rigs kyi bu dper na slob dpon zhig la slob ma dbang po rno ba dag gcig yod na/_slob dpon de nyin mtshan rtag tu ston kyang mi skyo'o/_/de bzhin du byang chub sems dpa' rnams kyang sems can 
[\[49b.2\]]thams cad dad kyang rung ma dad kyang rung rtag tu ston te skyo ba med do/_/rigs kyi bu dge ba'i bshes gnyen zhes bya ba ni 'di ltar sangs rgyas dang /_byang chub sems dpa' dang /_rang sangs rgyas dang /_nyan thos kyi nang na shin tu rgyas pa la yid ches pa'o/_/ci'i phyir/_
[\[49b.3\]]dge ba'i bshes gnyen zhes bya zhe na/_dge ba'i bshes gnyen zhes bya ba ni sems can dag mi dge ba bcu spong bar byed cing dge ba bcu spyod par byed de/_don de lta bas na dge ba'i bshes gnyen zhes bya'o/_/yang dge ba'i bshes gnyen zhes bya ba ni chos ji lta ba bzhin du ston cing ji 
[\[49b.4\]]ltar bstan pa bzhin du spyod pa'o/_/ji ltar na chos bzhin du ston cing bstan pa bzhin du spyod pa zhe na/_'di ltar bdag srog mi gcod pas gzhan la srog mi gcod pa ston pa nas bdag yang dag par lta ba la nan tan byed pas gzhan yang yang dag par lta ba'i bar du nan 
[\[49b.5\]]tan byed du gzhug pa ste/_gang de ltar byed pa de ni dge ba'i bshes gnyen yang dag pa zhes bya'o/_/bdag byang chub la nan tan byed pas gzhan yang byang chub la nan tan byed du gzhug pa ste/_de bas na dge ba'i bshes gnyen ces bya'o/_/bdag dad pa dang /_tshul khrims 
[\[49b.6\]]dang /_sbyin pa dang /_mang du thos pa dang /_shes rab bsgoms pas gzhan yang dad pa dang /_tshul khrims dang /_sbyin pa dang /_mang du thos pa dang /_shes rab bsgom du gzhug pa ste/_de bas na dge ba'i bshes gnyen ces bya'o/_/dge ba'i bshes gnyen ces bya 
[\[49b.7\]]ba ni chos yod pa'i phyir ro/_/dge ba'i chos dag gang zhe na 'di ltar ci byed do cog bdag la bde bar mi sbyor gyi/_rtag tu sems can dag bde bar sbyor ba dang /_gzhan gyis nyes pa mthong yang skyon mi smra ba ste/_rtag tu dge ba'i chos 'ba' zhig smra ba'o/_/don de lta bas na dge 
[\[50a\]]
[\[50a.1\]]ba'i bshes gnyen ces bya'o/_/rigs kyi bu dper na/_zla ba ni tshes zhag gcig nas zhag [{]bcwa [,]bco [}]lnga'i bar du khad kyis skye bar 'gyur te/_de bzhin du dge ba'i bshes gnyen yang de dang 'dra bar slob pa rnams bags kyis mi dge ba'i chos dag ring du 'gyur 
[\[50a.2\]]zhing dge ba'i chos skye bar byed do/_/rigs kyi bu gal te gang gis dge ba'i bshes gnyen la bsnyen na/_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba mkhyen cing gzigs pa dag sngon med pa yang yod par 'gyur ro/_/
[\[50a.3\]]yongs su ma rdzogs pa yang skye zhing rgyas par 'gyur ro/_/de ci'i phyir zhe na/_dge ba'i bshes gnyen la bsnyen pa'i phyir ro/_/de ltar bsnyen pa'i rkyen gyis mdo sde sde bcu gnyis kyi don shin tu zab mo yang rtogs par 'gyur ro/_/gang mdo sde sde bcu gnyis kyi don shin tu zab mo nyan 
[\[50a.4\]]pa ni chos nyan pa zhes bya'o/_/chos nyan pa de nyid theg pa chen po shin tu rgyas pa'i mdo sde zhes bya ste/_shin tu rgyas pa'i mdo nyan pa ni yang dag par chos nyan pa zhes bya'o/_/yang dag pa'i chos mnyan pa ni yongs su mya ngan las 'das pa'i mdo nyan pa ste/_mya ngan las 
[\[50a.5\]]'das pa chen po'i nang na sangs rgyas kyi rang bzhin yod pa dang /_de bzhin gshegs pa ni mthar yongs su mya ngan las mi 'da'o zhes thos pa yin te/_de bas na rtse gcig tu chos nyan pa zhes bya'o/_/rtse gcig tu chos nyan pa ni 'phags pa'i lam brgyad ces bya ste/_
[\[50a.6\]]'phags pa'i lam brgyad kyis 'dod chags dang /_zhe sdang dang /_gti mug gcod par 'gyur te/_de bas na chos mnyan pa zhes bya'o/_/chos mnyan pa ni stong pa bcu gcig ces bya ste/_stong pa de dag gis chos thams cad la mtshan mar mi blta'o/_/chos 
[\[50a.7\]]mnyan pa ni sems thog ma bskyed pa zhes bya ste/_thog ma sems bskyed pa'i rgyu las bla na med pa dgra bcom pa yang dag par rdzogs pa'i byang chub kyi sems thob pa nas yongs su mya ngan las 'das pa chen po'i bar du thob par 'gyur ro/_/de yang thos pas mya ngan las 'das 
[\[50b\]]
[\[50b.1\]]pa chen po thob pa ma yin gyi/_yongs su bsgoms pas mya ngan las 'das pa chen po thob bo/_/rigs kyi bu dper na mi nad pas sman pa'i sman dpyad dang /_sman gyi ming thos pa tsam gyis nad 'tsho bar mi 'gyur gyi/_gang gis 'thungs pas nad sos par 'gyur ro/_/
[\[50b.2\]]de bzhin du rten cing 'brel te 'byung ba'i chos zab mo bcu gnyis mnyan pa tsam gyis nyon mongs pa thams cad chod par mi 'gyur gyi/_sems rtse gcig tu gtad cing shin tu nan tan byas pas chod par 'gyur te/_de dag ni nan tan du yid la byed pa zhes bya'o/_/gzhan yang don ci'i phyir 
[\[50b.3\]]nan tan du yid la byed pa zhe na/_'di lta ste/_ting nge 'dzin rnam pa gsum ste/_stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin no/_/de la stong pa nyid ni srid pa nyi shu rtsa lnga la bden pa gcig tsam yang yod par ma mthong ba'o/_/
[\[50b.4\]]smon pa med pa ni srid pa nyi shu rtsa lnga la smon pa dang tshol bar mi byed pa'o/_/mtshan ma med pa ni mtshan ma bcu med pa ste/_gang zhe na/_gzugs kyi mtshan ma dang /_sgra'i mtshan ma dang /_dri'i mtshan ma dang /_ro'i mtshan ma dang /_reg bya'i mtshan ma dang /_skye ba'i mtshan 
[\[50b.5\]]ma dang /_gnas pa'i mtshan ma dang /_'gog pa'i mtshan ma dang /_pho'i mtshan ma dang /_mo'i mtshan ma ste/_de ltar ting nge 'dzin rnam pa gsum sgom pa ni byang chub sems dpa' nan tan du yid la byed pa zhes bya'o/_/de la ji ltar na chos ji lta ba bzhin du spyod pa zhe na/_
[\[50b.6\]]de la chos bzhin du spyod pa ni sbyin pa'i pha rol tu phyin pa spyod pa nas shes rab kyi pha rol tu phyin pa'i bar du spyod pa ste/_phung po lnga dang /_skye mched dang /_khams kyi yang dag pa'i mtshan nyid la mkhas pa dang /_nyan thos dang /_rang sangs rgyas dang /_sangs rgyas bcom ldan 
[\[50b.7\]]'das rnams kyang 'thun par lam gcig tu yongs su mya ngan las 'das par shes par bya'o/_/chos zhes bya ba ni rtag pa dang /_bde ba dang /_bdag dang /_yongs su dag pa dang /_mi skye ba dang /_mi rga ba/_mi na ba/_mi 'chi ba/_mi bkres pa/_mi skom pa/_sdug bsngal 
[\[51a\]]
[\[51a.1\]]dang nyon mongs pa med pa/_mi nur pa/_mi nub pa'o/_/rigs kyi bu mya ngan las 'das pa chen po'i don shin tu zab mo shes pa ni sangs rgyas bcom ldan 'das mthar yongs su mya ngan las mi 'da' bar shes so/_/rigs kyi bu yang dag pa'i dge 
[\[51a.2\]]ba'i bshes gnyen dam pa ni 'di lta ste/_byang chub sems dpa' dang /_sangs rgyas bcom ldan 'das rnams so/_/de ci'i phyir zhe na/_rtag tu kha lo sgyur ba rnam pa gsum gyi phyir te/_gsum gang zhe na/_nam du yang tshig 'jam po smra ba dang /_nam du yang spyo ba dang /_tshig 
[\[51a.3\]]'jam po dang spyo ba 'dres pa'o/_/don de lta bas na byang chub sems dpa' dang /_sangs rgyas bcom ldan 'das rnams ni dge ba'i bshes gnyen yang dag pa yin no/_/gzhan yang rigs kyi bu sangs rgyas dang /_byang chub sems dpa' ni sman pa chen po yin pa'i phyir dge ba'i 
[\[51a.4\]]bshes gnyen ces bya'o/_/de ci'i phyir zhe na/_nad shes shing sman shes pa ste/_nad ji lta ba bzhin du sman byin pa'i phyir ro/_/dper na sman pa mkhas pa rig pa rnam pa brgyad la mkhas pas sngar nad kyi mtshan nyid rtog go/_/mtshan nyid la rnam pa gsum yod de/_rlung dang /_
[\[51a.5\]]mkhris pa dang /_bad kan no/_/rlung nad yod pa la mar sbyin no/_/mkhris pa'i nad yod pa la ni sha kha ra sbyin no/_/bad kan na ba la ni sga'i khu ba blud do/_/de ltar nad kyi mtshan nyid shes nas sman byin te sos par gyur pas sman pa mkhas pa zhes bya'o/_/de bzhin du sangs rgyas dang /_
[\[51a.6\]]byang chub sems dpa' yang bus pa ma rabs so so'i skye bo rnams la nad rnam pa gsum yod par shes so/_/gsum gang zhe na/_'dod chags dang /_zhe sdang dang /_gti mug ste/_'dod chags kyi nad can la ni keng rus la rtog pa ston to/_/zhe sdang gi nad can la ni byams pa 
[\[51a.7\]]dang snying rje la rtog pa ston to/_/gti mug gi nad can la ni rten cing 'brel te/_'byung ba rnam pa bcu gnyis la rtog pa ston to/_/don de lta bas na sangs rgyas dang /_byang chub sems dpa' rnams ni dge ba'i bshes gnyen zhes bya'o/_/rigs kyi bu ji ltar mnyan pa chen po ni 
[\[51b\]]
[\[51b.1\]]'gro ba dag bde bar sgrol ba'i phyir mnyan pa chen po zhes bya ste/_de bzhin du sangs rgyas dang /_byang chub sems dpa' rnams kyang sems can thams cad 'khor ba'i 'od pa chen po las sgrol te/_de bas na dge ba'i bshes gnyen zhes bya'o/_/gzhan yang 
[\[51b.2\]]rigs kyi bu sangs rgyas dang /_byang chub sems dpa'i rkyen gyis sems can thams cad dge ba'i chos kyi rtsa ba spyod pa yongs su rdzogs par gyur to/_/rigs kyi bu dper na gangs kyi ri ni sman mchog dam pa sna tshogs kyi gnas yin te/_de bzhin du sangs rgyas dang /_
[\[51b.3\]]byang chub sems dpa' yang dge ba'i rtsa ba thams cad kyi gnas yin no/_/don de lta bas na dge ba'i bshes gnyen zhes bya'o/_/rigs kyi bu gangs kyi ri la sman dam pa bsung can ba ha zhes bya ba zhig yod de/_mi la la zhig de mthong na tshe tshad med par gyur te/_na ba'i 
[\[51b.4\]]sdug bsngal med do/_/gdug pa bzhis kyang mi tshugs so/_/gang zhig reg par gyur na tshe ring zhing lo brgya nyi shu tshang bar 'gyur ro/_/gang gis de la rjes su dran par byed na/_sngon gyi tshe dran par 'gyur ro/_/de ci'i phyir zhe na/_sman gyi mthu stobs kyi phyir ro/_/de bzhin 
[\[51b.5\]]du sangs rgyas dang /_byang chub sems dpa' rnams la'ang gang zhig gis mthong na nyon mongs pa thams cad yongs su chod par 'gyur te/_bdud rnam pa bzhis kyang dkrug mi nus so/_/gang la la zhig reg na glo bur du tshe'i dus mi byed do/_/mi skye/_mi 'chi/_mi ldog_/mi 
[\[51b.6\]]nub bo/_/reg pa zhes bya ba ni sangs rgyas las dam pa'i chos mnyan pa'o/_/gang zhig gis rjes su dran par byed na bla na med pa yang dag par rdzogs pa'i byang chub tu gyur te/_de lta bas na sangs rgyas dang byang chub sems dpa' rnams ni dge ba'i bshes gnyen ces bya'o/_/rigs 
[\[51b.7\]]kyi bu dper na ri spos kyi ngad can la mtsho ma dros pa zhes bya ba zhig yod de/_mtsho de las chu klung chen po bzhi 'byung ngo /_/bzhi gang zhe na/_chu bo gang gA dang /_sin tu dang /_si ta dang /_bak+Shu ste/_'jig rten pa rnams 'di skad du gang zhig kha na ma tho ba'i las byas pa de klung chen 
[\[52a\]]
[\[52a.1\]]po de bzhi'i nang du khrus byas na/_kha na ma tho ba'i sdig pa mang po 'byang bar 'gyur ro zhes smra'o/_/de ltar smra ba de ni yang dag pa ma yin par rig par bya ste/_de ma rtogs par bden pa gang dag yin zhe na/_'di ltar sangs rgyas dang /_byang chub 
[\[52a.2\]]sems dpa' rnams ni yang dag pa yin no/_/de ci'i phyir zhe na/_gang zhig gis bsnyen bkur byas na/_kha na ma tho ba'i sdig pa mang po thams cad 'byang bar 'gyur te/_de lta bas na dge ba'i bshes gnyen zhes bya'o/_/gzhan yang rigs kyi bu dper na sa chen po la 
[\[52a.3\]]'di lta ste/_rtsi shing dang /_nags tshal thams cad dang /_khre 'bras dang /_bu ram shing dang /_me tog dang /_'bras bu la sogs pa skyes pa dag than pa byung nas tshig ste skams su nye ba las/_klu'i rgyal po dga' bo dang bsnyen dga' bo gnyis sems can la snying brtse ba'i phyir 
[\[52a.4\]]rgya mtsho las byung nas bdud rtsi'i char phab na/_rtsi shing dang /_nags tshal dang /_khre 'bras dang /_shing thams cad rlan zhing phyir skye bar 'gyur ro/_/de bzhin du sems can thams cad kyi dge ba'i rtsa ba zad du nye ba na sangs rgyas dang /_byang chub sems dpa' rnams thugs rje chen po 
[\[52a.5\]]bskyed de/_shes rab kyi rgya mtsho nas bdud rtsi'i char phab nas sems can thams cad dge ba bcu'i chos dang ldan par mdzad do/_/de lta bas na sangs rgyas dang /_byang chub sems dpa' rnams ni dge ba'i bshes gnyen ces bya'o/_/rigs kyi bu dper na sman pa mkhas pa rig pa 
[\[52a.6\]]rnam pa brgyad la mkhas pas nad pa rnams mthong na cho rigs dang /_bzang ngan dang /_nor dang /_rin po che la sogs pa la mi lta ste thams cad gso'o/_/de bas na 'jig rten du sman pa mkhas pa chen po zhes grags so/_/de bzhin du sangs rgyas dang /_byang chub sems dpa' 
[\[52a.7\]]rnams kyang sems can rnams kyi nyon mongs pa'i nad mthong na/_cho rigs dang /_bzang ngan dang /_nor dang /_rin po che la sogs pa la mi lta ste/_byams shing brtse ba'i thugs bskyed de/_kun la chos ston to/_/sems can rnams kyis thos na nyon mongs pa'i nad 'byang bar 'gyur te/_
[\[52b\]]
[\[52b.1\]]de lta bas na sangs rgyas dang /_byang chub sems dpa' rnams ni dge ba'i bshes gnyen ces bya'o/_/de ltar dge ba'i bshes gnyen la bsnyen pa'i rkyen gyis yongs su mya ngan las 'das pa chen po la bsnyen par 'gyur ro/_/de la ji ltar na byang chub sems dpa' chos nyan pa'i 
[\[52b.2\]]rkyen gyis yongs su mya ngan las 'das pa chen po la bsnyen par 'gyur zhe na/_'di ltar sems can thams cad chos mnyan pa'i phyir dad pa'i dbang po dang ldan par 'gyur ro/_/dad pa'i dbang po dang ldan par gyur nas/_sbyin pa dang /_tshul khrims dang /_bzod pa dang /_
[\[52b.3\]]brtson 'grus dang /_bsam gtan dang /_shes rab spyod pa la mos nas rgyun du zhugs pa'i 'bras bu nas/_sangs rgyas kyi 'bras bu'i bar du 'thob par gyur te/_de bas na dge ba'i chos 'thob par 'gyur ba ni/_chos mnyan pa'i rgyu'i stobs yin par rig par 
[\[52b.4\]]bya'o/_/rigs kyi bu dper na khyim bdag zhig la bu gcig pu zhig yod de/_bu de yul gzhan du dgos pa tshol ba'i phyir tshong la btang ste/_lam thar ba dang mi thar ba'i gnas bstan nas yang 'di skad du gal te sbrul 'tshong ma dang phrad na bsnyen pa dang chags par ma byed cig_/
[\[52b.5\]]gal te bsnyen tam chags na/_lus dang srog kyang yal zhing nor dang /_rin po che la sogs pa yang stor bar 'gyur ro/_/mi ngan pa ma rungs pa yang grogs su ma tshol cig ces gtams so/_/bus pa'i gdams pa'i ngag mnyan nas lus dang sems bde zhing rin po che la 
[\[52b.6\]]sogs pa'ang mang du thob par gyur to/_/de bzhin du byang chub sems dpa' sems dpa' chen po sems can rnams la chos ston pa yang sems can rnams dang /_'khor rnam pa bzhi la lam thar ba dang mi thar ba rnams ston to/_/'khor rnams kyang chos thos pa'i phyir mi dge ba 
[\[52b.7\]]thams cad spong zhing dge ba'i chos dang ldan par gyur te/_de lta bas na chos nyan pa'i rkyen gyis yongs su mya ngan las 'das pa chen po la bsnyen par 'gyur ro/_/rigs kyi bu dper na me long gsal ba'i nang du mi'i gdong lta na mi snang ba med do/_/de bzhin du chos mnyan pa'i 
[\[53a\]]
[\[53a.1\]]me long gsal ba la la zhig gis blta na dge ba dang mi dge ba'i rab rib med par gsal bar mthong ngo /_/de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/_/rigs kyi bu dper na tshong dpon dag rin po 
[\[53a.2\]]che'i gling du 'gro ba las lam gyi rgyus mi shes te/_mi gcig cig gis lam bstan nas de dag bstan pa bzhin du song ba dang /_rin po che'i gling du phyin te rin po che grangs med pa thob par gyur to/_/de bzhin du sems can thams cad kyang dge ba'i gnas su byang chub kyi rin po 
[\[53a.3\]]che len du 'gro ba las/_lam thar ba dang mi thar ba'i gnas mi shes te/_byang chub sems dpas bstan nas sems can dag bstan pa'i rjes su song bas dge ba'i gnas su phyin te/_bla na med pa mya ngan las 'das pa chen po'i rin po che thob par gyur to/_/de lta bas na 
[\[53a.4\]]chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/_/rigs kyi bu dper na bal glang chang gis myos pa mang du gsod 'dod pa la/_bal glang 'dul ba'i mkhan pos lcags kyu chen po glad du btsugs na/_de ma thag tu dul te mi bgrungs 
[\[53a.5\]]pa'i sems med par 'gyur ro/_/de bzhin du sems can thams cad kyang 'dod chags dang /_zhe sdang dang /_gti mug gis myos te/_mi dge ba mang du byed pa las byang chub sems dpa' rnams kyis chos thos pa'i lcags kyu btsugs nas sdod de/_mi dge ba rnams byed 
[\[53a.6\]]pa'i sems mi skye bar byed do/_/de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur te/_de bas na ngas mdo sde kun la nga'i nye gnas rnams sems rtse gcig tu mdo sde sde bcu gnyis nyan cing 'dzin na sgrib pa lnga dang bral zhing byang chub 
[\[53a.7\]]kyi yan lag bdun bsgom par 'gyur te/_byang chub kyi yan lag bdun bsgom pa'i phyir yongs su mya ngan las 'das pa chen po la bsnyen par 'gyur ro/_/chos mnyan pa'i phyir rgyun du zhugs pa rnams 'jigs pa rnams dang bral bar 'gyur ro zhes gsungs so/_/de ci'i phyir zhe na/_
[\[53b\]]
[\[53b.1\]]khyim bdag skyabs med zas sbyin nad tshabs chen pos btab ste/_sems rab tu 'jigs shing mi dga' ba las shA ri'i bus rgyun du zhugs pa'i yon tan bzhi bstan te/_spro ba rnam pa bcu bshad pa thos nas 'jigs pa med par gyur to/_/de lta bas na chos mnyan pa'i rkyen gyis 
[\[53b.2\]]yongs su mya ngan las 'das pa chen po la bsnyen par 'gyur ro/_/de ci'i phyir zhe na/_chos kyi mig bye ba'i phyir ro/_/'jig rten na mi la rnam pa gsum ste/_gang zhe na/_mig med pa dang /_mig ya gcig pa dang /_mig gnyis pa'o/_/mig med pa zhes bya ba ni rtag tu chos 
[\[53b.3\]]mi thos pa'o/_/mig ya gcig pa ni skad cig tsam chos thos kyang sems de la mi gnas pa'o/_/mig gnyis pa ni sems rtse gcig tu nyan cing 'dzin pa ste/_ji ltar thos pa bzhin de ltar spyod do/_/de ltar chos mnyan pa'i phyir 'jig rten na mi rnam pa gsum yod par shes par 
[\[53b.4\]]'gyur ro/_/de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/_/rigs kyi bu nga sngon grong khyer rtswa mchog na bzhugs pa'i tshe shA ri'i bu nad kyis btab pa las ngas de'i tshe dge slong dga' bo bos nas rgyas par chos bshad 
[\[53b.5\]]do/_/de'i tshe shA ri'i bus de lta bu'i dngos po thob nas slob ma bzhi la nga'i khri 'di theg la sangs rgyas kyi spyan sngar 'dong /_chos nyan 'dod do zhes smras so/_/de nas slob ma bzhis bteg nas gang na bzhugs par phyin te chos thos par gyur to/_/chos thos pa'i shugs kyis 
[\[53b.6\]]sdug bsngal byang nas lus bde bar gyur te/_de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/_/ji ltar na byang chub sems dpa' rjes su dran pa'i rkyen gyis yongs su mya ngan las 'das pa chen po la bsnyen par 'gyur zhe 
[\[53b.7\]]na/_'di ltar bsams pa'i rkyen gyis sems rnam par grol lo/_/de ci'i phyir zhe na/_sems can thams cad rtag tu 'dod pa lngas dkris shing glags pa las bsams pa'i phyir rnam par grol bar gyur te/_de lta bas na bsams pa'i rkyen gyis yongs su mya ngan las 'das 
[\[54a\]]
[\[54a.1\]]pa chen po la bsnyen par 'gyur ro/_/gzhan yang rigs kyi bu sems can thams cad ni rtag tu rtag pa dang /_bde ba dang /_bdag dang /_yongs su dag pa la sogs pa chos rnam pa bzhis bslad de bsams pa'i phyir chos thams cad mi rtag pa dang /_mi 
[\[54a.2\]]bde ba dang /_bdag med pa dang /_yongs su ma dag par mthong ngo /_/de ltar mthong nas phyin ci log bzhi yang chod de/_de lta bas na bsams pa'i rkyen gyis yongs su mya ngan las 'das pa chen po la bsnyen par 'gyur ro/_/gzhan yang rigs kyi bu chos thams cad la mtshan 
[\[54a.3\]]nyid rnam pa bzhi yod de/_bzhi gang zhe na/_skye ba'i mtshan nyid dang /_rga ba'i mtshan nyid dang /_na ba'i mtshan nyid dang /_'gog pa'i mtshan nyid de/_mtshan nyid de bzhis bus pa ma rabs so so'i skye bo thams cad dang /_rgyun du zhugs pa'i bar du rab tu nyon mongs par 'gyur 
[\[54a.4\]]te/_gang rtse gcig tu bsams na rnam pa de bzhi dang phrad kyang nyon mongs pa mi skye ste/_de lta bas na bsams pa'i rkyen gyis yongs su mya ngan las 'das pa chen po la bsnyen par 'gyur ro/_/gzhan yang rigs kyi bu dge ba'i chos thams cad ni ma bsams par gzhan gyis thob 
[\[54a.5\]]pa med do/_/de ci'i phyir zhe na/_gal te gang gis bskal pa tshad med grangs med mtha' yas pa'i bar du/_sems rtse gcig tu chos mnyan kyang gal te ma bsams na nams kyang bla na med pa yang dag par rdzogs pa'i byang chub thob par mi 'gyur ro/_/de lta bas na yid la byas 
[\[54a.6\]]pa'i rkyen gyis yongs su mya ngan las 'das pa chen po la bsnyen par 'gyur ro/_/gzhan yang rigs kyi bu gal te sems can gang /_sangs rgyas dang /_chos dang /_dge 'dun la 'pho ba dang 'gyur ba med par yid ches shing bkur sti dang bsti stang byed na/_de yang sems rtse 
[\[54a.7\]]gcig tu yid la byas pa'i rkyen gyis nyon mongs pa thams cad chod par rig par bya ste/_de lta bas na yid la byas pa'i rkyen gyis yongs su mya ngan las 'das pa chen po la bsnyen par 'gyur ro/_/ji ltar na byang chub sems dpa' chos bzhin du sgom pa zhe na/_rigs kyi 
[\[54b\]]
[\[54b.1\]]bu gang mi dge ba'i chos thams cad spong zhing /_dge ba'i chos la nan tan byed pa ni byang chub sems dpa' chos bzhin du sgom pa zhes bya'o/_/yang ji ltar na chos bzhin du sgom pa zhe na/_chos thams cad stong pa/_dmigs su med pa/_mi rtag pa/_mi bde ba/_bdag 
[\[54b.2\]]med pa/_yongs su ma dag par mthong ba ste/_de ltar mthong ba'i phyir lus dang srog yal yang tshul khrims sdom pa mi 'jig pa ni byang chub sems dpa' chos bzhin du sgom pa zhes bya'o/_/gzhan yang ji ltar na chos bzhin du sgom pa zhe na/_sgom pa la rnam pa gnyis 
[\[54b.3\]]te/_yang dag pa dang yang dag pa ma yin pa'o/_/de la yang dag pa ma yin pa ni mya ngan las 'das pa dang /_sangs rgyas kyi rang bzhin dang /_de bzhin gshegs pa dang /_chos dang /_dge 'dun dang /_yang dag pa dang /_nam mkha'i mtshan nyid mi shes pa ni yang dag pa ma 
[\[54b.4\]]yin pa zhes bya ba'o/_/de la yang dag pa zhes bya ba ni mya ngan las 'das pa dang /_sangs rgyas kyi rang bzhin dang /_de bzhin gshegs pa dang /_chos dang /_dge 'dun dang /_yang dag pa'i mtshan nyid dang /_nam mkha'i mtshan nyid shes pa ni yang dag pa zhes bya'o/_/de la ji 
[\[54b.5\]]ltar na mya ngan las 'das pa'i mtshan nyid shes pa zhe na/_mya ngan las 'das pa'i mtshan nyid la dngos po rnam pa brgyad yod de/_brgyad gang zhe na/_zad pa dang /_dge ba'i mtshan nyid dang /_bden pa dang /_yang dag pa dang /_rtag pa dang /_bde ba dang /_bdag dang /_yongs 
[\[54b.6\]]su dag pa ste/_de ni mya ngan las 'das pa'o/_/gzhan yang dngos po rnam pa brgyad yod de/_brgyad gang zhe na/_rnam par grol ba dang /_dge ba'i rang bzhin dang /_yang dag pa ma yin pa dang /_mi bden pa dang /_mi rtag pa dang /_mi bde ba dang /_bdag med pa dang /_yongs su ma 
[\[54b.7\]]dag pa'o/_/gzhan yang mtshan nyid rnam pa drug yod de/_gang zhe na/_rnam par grol ba dang /_dge ba'i rang bzhin dang /_mi bden pa dang /_yang dag pa ma yin pa dang /_bde ba dang /_yongs su dag pa'o/_/gal te sems can gang kun rdzob kyi lam la brten te/_nyon mongs pa gcod 
[\[55a\]]
[\[55a.1\]]pa mya ngan las 'das pa ni dngos po rnam pa brgyad yod de/_rnam par grol ba de ni mi bden pa'o/_/de ci'i phyir zhe na/_mi rtag pa'i phyir ro/_/de ltar mi rtag pa'i phyir bden pa med do/_/bden pa med pa'i phyir yang dag pa med de/_nyon mongs pa chod kyang 
[\[55a.2\]]phyir ldang ba'i phyir ro/_/mi rtag pa dang /_bdag med pa dang /_mi bde ba dang /_yongs su ma dag pa ni mya ngan las 'das pa'i rnam par grol ba'i dngos po brgyad ces bya'o/_/ji ltar na mtshan nyid drug ce na/_nyan thos dang /_rang sangs rgyas ni nyon mongs pa chod pa'i phyir rnam 
[\[55a.3\]]par grol ba zhes bya yang bla na med pa yang dag par rdzogs pa'i byang chub mi thob pa'i phyir mi bden pa zhes bya'o/_/de ltar mi bden pa'i phyir yang dag pa ma yin pa zhes bya'o/_/ma 'ongs pa'i dus na bla na med pa yang dag par rdzogs pa'i byang chub tu 'gyur ba'i phyir mi rtag pa zhes 
[\[55a.4\]]bya'o/_/zag pa med pa'i 'phags pa'i lam brgyad thob pas bde ba dang /_yongs su dag pa zhes bya'o/_/rigs kyi bu gang de ltar shes pa ni mya ngan las 'das pa shes pa zhes bya ste/_sangs rgyas kyi rang bzhin dang /_de bzhin gshegs pa dang /_chos dang /_dge 'dun 
[\[55a.5\]]bden pa'i mtshan nyid dang /_nam mkha'i mtshan nyid shes pa zhes bya'o/_/ji ltar na byang chub sems dpa' sangs rgyas kyi rang bzhin shes pa zhe na sangs rgyas kyi rang bzhin la rnam pa drug ste/_drug gang zhe na/_rtag pa dang /_yongs su dag pa dang /_bden pa dang /_dge 
[\[55a.6\]]ba dang /_mthong bar 'gyur ba dang /_yang dag pa'o/_/gzhan yang dngos po rnam pa bdun yod de/_gang zhe na/_rig par 'gyur ba ste/_drug ni gong ma bzhin no/_/de ni byang chub sems dpa' sangs rgyas kyi rang bzhin shes pa zhes bya'o/_/ji ltar na byang chub 
[\[55a.7\]]sems dpa' de bzhin gshegs pa'i mtshan nyid shes pa zhe na/_de la de bzhin gshegs pa zhes bya ba ni tshor ba'i mtshan nyid/_dge ba'i mtshan nyid/_rtag pa dang /_bde ba dang /_bdag dang /_yongs su dag pa rnam par grol ba/_bden pa/_yang dag pa lam ston 
[\[55b\]]
[\[55b.1\]]pa ltar rung ba ste/_de ni byang chub sems dpa' de bzhin gshegs pa'i mtshan nyid shes pa'o/_/ji ltar na byang chub sems dpa' chos kyi mtshan nyid shes pa zhe na/_de la chos shes pa zhes bya ba ni/_dge ba dang /_mi dge ba dang /_rtag pa dang /_mi rtag pa dang /_bde 
[\[55b.2\]]ba dang /_mi bde ba dang /_bdag dang /_bdag med pa dang /_yongs su dag pa dang /_yongs su ma dag pa dang /_shes pa dang /_mi shes pa dang /_rig pa dang /_ma rig pa dang /_bden pa dang /_mi bden pa dang /_bsgom pa dang /_mi sgom pa dang /_slob dpon dang /_
[\[55b.3\]]slob dpon ma yin pa dang /_yang dag pa dang /_yang dag pa ma yin pa ste/_de dag shes pa ni byang chub sems dpa' chos kyi mtshan nyid shes pa zhes bya'o/_/ji ltar na byang chub sems dpa' dge 'dun gyi mtshan nyid shes pa zhe na/_dge 'dun zhes bya ba ni rtag pa dang /_
[\[55b.4\]]bde ba dang /_bdag dang /_yongs su dag pa dang /_slob pa'i mtshan nyid bltar rung ba'i mtshan nyid dge ba yang dag pa mi bden pa'o/_/de ci'i phyir zhe na/_nyan thos thams cad sangs rgyas kyi byang chub thob pa'i phyir ro/_/bden pa gang zhe na/_chos kyi ngo bo nyid rig pa 
[\[55b.5\]]ste/_de ltar shes pa de ni byang chub sems dpa' dge 'dun gyi mtshan nyid shes pa zhes bya'o/_/ji ltar na byang chub sems dpa' yang dag pa'i mtshan nyid shes pa zhe na/_de la yang dag pa'i mtshan nyid ces bya ba ni rtag pa dang /_mi rtag pa dang /_bde ba dang /_mi bde ba 
[\[55b.6\]]dang /_bdag dang /_bdag med pa dang /_yongs su dag pa dang /_yongs su ma dag pa dang /_dge ba dang /_mi dge ba dang /_yod pa dang /_med pa dang /_mya ngan las 'das pa dang /_mya ngan las 'das pa ma yin pa dang /_rnam par grol ba dang /_rnam par grol ba ma 
[\[55b.7\]]yin pa dang /_shes pa dang /_mi shes pa dang /_chad pa dang /_ma chad pa dang /_rig pa dang /_ma rig pa dang /_bsgom pa dang /_mi sgom pa dang /_mthong ba dang /_ma mthong ba ni yang dag pa'i mtshan nyid ces bya ste/_mya ngan las 'das pa dang /_sangs rgyas kyi rang bzhin 
[\[56a\]]
[\[56a.1\]]dang /_de bzhin gshegs pa dang /_chos dang /_dge 'dun dang /_nam mkha' ni ma yin no/_/de ni byang chub sems dpa' de ltar mya ngan las 'das pa chen po sgom pa'i rkyen gyis mya ngan las 'das pa dang /_sangs rgyas kyi rang bzhin dang /_de bzhin 
[\[56a.2\]]gshegs pa dang /_chos dang dge 'dun gyi mtshan nyid dang /_yang dag pa dang /_nam mkha'i mtshan nyid la sogs pa'i khyad par rig par gyur to/_/rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde dam pa bsgom 
[\[56a.3\]]pas ni nam mkha' mi mthong ngo /_/de ci'i phyir zhe na/_sangs rgyas dang byang chub sems dpa' la spyan lnga yod kyang mi mthong ste/_shes rab kyi spyan 'ba' zhig gis mthong ngo /_/shes rab kyi spyan gyis mthong ba yang chos gang yang mi mthong bas mthong ba zhes bya'o/_/dngos 
[\[56a.4\]]po ci yang med pa nam mkha' zhes bya na/_nam mkha' de ni yang dag par 'gyur ro/_/de ltar yang dag par 'gyur na/_rtag tu med pa zhes bya ste/_rtag tu med pa'i phyir bde ba dang yongs su dag pa yang med do/_/rigs kyi bu stong pa ni med pa'i chos so med pa'i chos can 
[\[56a.5\]]pas stong pa zhes bya'o/_/dper na 'jig rten na dngos po ci yang med pa la stong pa zhes bya ste/_de bzhin du nam mkha'i rang bzhin yang dngos po ci yang med pa'i phyir nam mkha' zhes bya'o/_/rigs kyi bu sems can gyi rang bzhin dang /_nam mkha'i rang bzhin gnyis ka la 
[\[56a.6\]]yang dag pa'i rang bzhin med do/_/de ci'i phyir zhe na/_dper na mi dag 'di skad du yod pa'i dngos po med par byas na stong par 'gyur zhes zer te/_nam mkha' ni yang dag par na byar rung ba ma yin no/_/de ci'i phyir zhe na/_ci yang med pa'i phyir te/_ci yang med pa yin pas 
[\[56a.7\]]na stong pa med par rig par bya'o/_/gal te nam mkha'i rang bzhin byar rung ba zhig yin na mi rtag par 'gyur te/_gang mi rtag pa de ni nam mkha' zhes mi bya'o/_/rigs kyi bu dper na 'jig rten pa dag ni 'di skad du nam mkha' ni gzugs med pa/_thogs pa med pa/_
[\[56b\]]
[\[56b.1\]]rtag pa mi 'gyur mi 'pho ba'o zhes zer te/_de bas na 'jig rten na nam mkha' la chen po lnga pa zhes brjod do/_/rigs kyi bu yang dag par na nam mkha' de la rang bzhin med de/_snang ba'i phyir nam mkha' zhes btags te/_yang dag par na nam mkha' med do/_/dper na kun 
[\[56b.2\]]rdzob kyi bden pa la rang bzhin med de/_sems can gyi phyir kun rdzob kyi bden pa yang bstan to/_/rigs kyi bu mya ngan las 'das pa'i ngo bo nyid kyang de dang 'dra ste/_gnas med kyang de bzhin gshegs pa thams cad kyis nyon mongs pa gcod pa'i gnas yin pas na mya ngan 
[\[56b.3\]]las 'das pa zhes bya'o/_/mya ngan las 'das pa nyid ni rtag pa dang /_bde ba dang /_bdag dang /_yongs su dag pa'o/_/mya ngan las 'das pa bde ba yin yang bde ba myong ba ma yin te/_bla na med pa zhi ba dam pa'i bde ba'o/_/sangs rgyas bcom ldan 'das la bde ba 
[\[56b.4\]]rnam pa gnyis yod de/_rab tu zhi ba'i bde ba dang /_rnam par rig pa'i bde ba'o/_/yang dag pa'i mtshan nyid kyi rang bzhin la bde ba rnam pa gsum ste/_myong ba'i bde ba dang rab tu zhi ba'i bde ba dang /_rnam par rig pa'i bde ba'o/_/sangs rgyas kyi rang bzhin ni 
[\[56b.5\]]bde ba gcig ste/_bla na med pa yang dag par rdzogs pa'i byang chub thob pa'i bde ba'o/_/de nas byang chub sems dpa' sems dpa' chen po kun tu snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das nyon mongs pa 
[\[56b.6\]]chod pa'i gnas de la mya ngan las 'das pa lags so zhes bgyi ba de mi rung ngo /_/de ci'i slad du zhe na/_de bzhin gshegs pa sngon thog ma mngon par sangs rgyas nas chu bo dga' skyed kyi 'gram du gshegs te/_de'i tshe de'i dus na bdud kyi rgyal po 'khor dang bcas te/_bcom 
[\[56b.7\]]ldan 'das kyi spyan sngar lhags nas 'di skad du bcom ldan 'das mya ngan las 'da' ba'i dus la bab na ci ste mya ngan las 'das par mi gshegs zhes smras so/_/bcom ldan 'das kyis bdud kyi rgyal po la 'di skad ces bka' stsal to/_/nga la da ltar mang du thos pa'i nye gnas 
[\[57a\]]
[\[57a.1\]]tshul khrims sdom pa/_dbang po gsal zhing shes rab rno ba/_sems can gyi don byed nus pa med pas mya ngan las mi 'da'o zhes bka' stsal to/_/gal te nyon mongs pa chod pa'i gnas de nyid mya ngan las 'das pa lags na/_byang chub sems dpa' 
[\[57a.2\]]rnams bskal pa tshad med pa nas nyon mongs pa chod pa lags na/_ci'i slad du mya ngan las 'das pa zhes mi gdags/_de gnyis ka yang chod pa'i gnas lags na/_ci'i slad du sangs rgyas bcom ldan 'das la ni mnga'i/_byang chub sems dpa' la ma mchis/_gal 
[\[57a.3\]]te nyon mongs pa chod pa de mya ngan las 'das pa ma lags na/_ci'i slad du de bzhin gshegs pa sngon bram ze skye grags zhes bgyi ba la/_'di skad du nga'i sku 'di nyid mya ngan las 'das pa yin no zhes bka' stsal de bzhin gshegs pa la yang dus gcig na yul yangs pa can 
[\[57a.4\]]na bzhugs pa'i tshe bdud kyis yang gsol ba btab ste/_de bzhin gshegs pa la sngon ni mang du thos pa'i nye gnas tshul khrims 'dzin pa/_shes rab gsal zhing dbang po rno ba/_sems can gyi don byed nus pa med pas mya ngan las mi 'da'o zhes gsungs te/_da ni de 
[\[57a.5\]]lta bu dag dang ldan pa yang mchis na/_ci'i slad du mya ngan las mi 'da' zhes gsol to/_/de bzhin gshegs pas de'i tshe bdud kyi rgyal po la 'di skad ces bka' stsal to/_/khyod gzugs la thogs pa'i 'du shes ma skyed cig_/da ste zla ba gsum na/_nga yongs su 
[\[57a.6\]]mya ngan las 'da'o zhes bka' stsal to/_/bcom ldan 'das gal te sku tshe 'das pa de mya ngan las 'das pa ma lags na/_ci'i slad du de bzhin gshegs pas da ste zla ba gsum na yongs su mya ngan las 'da'o zhes gsungs/_bcom ldan 'das gal te nyon mongs pa chod 
[\[57a.7\]]pa nyid mya ngan las 'das pa lags na/_de bzhin gshegs pa thog mar byang chub kyi shing drung du snying por mngon par byang chub nas nyon mongs pa bcom pas de nyid mya ngan las 'das pa lags na/_ci'i slad du da ste zla ba gsum na yongs su mya ngan las 'da'o zhes gsungs/_
[\[57b\]]
[\[57b.1\]]bcom ldan 'das gal te de'i tshe mya ngan las 'das na/_ci'i slad du grong khyer rtswa mchog tu stobs po che dag la nam gyi gung la nga yongs su mya ngan las 'da'o zhes gsungs/_de bzhin gshegs pa ni bden par gsung ba lags na/_ci ste mi bden pa'i tshig de dag 
[\[57b.2\]]gsungs/_de nas bcom ldan 'das kyis byang chub sems dpa' sems dpa' chen po kun tu snang ba mtho btsun dpal gyi rgyal po la bka' stsal pa/_rigs kyi bu 'di skad du de bzhin gshegs pa ljags ring zhing yangs pa mnga'o zhes gsungs pas na/_de bzhin gshegs 
[\[57b.3\]]pa bskal pa tshad med pa nas mi bden pa'i tshig dang bral ba yin par rig par bya'o/_/sangs rgyas dang /_byang chub sems dpa' thams cad ni ci smra'o cog tshig brtags pa yin te/_mi bden pa yang ma yin no/_/rigs kyi bu ji ltar khyod kyis smras pa ltar bdud 
[\[57b.4\]]sdig to can gyis sngon nga la mya ngan las 'da' bar gsol ba btab pa bden te/_rigs kyi bu bdud kyi rgyal po mya ngan las 'das pa nges pa'i mtshan nyid yang dag pa ji lta ba mi shes so/_/de ci'i phyir zhe na/_bdud sdig to can gyi yid la sems can gyi don mi byed par cang mi smra 
[\[57b.5\]]bar 'dug na mya ngan las 'das pa yin no snyam sems so/_/rigs kyi bu dper na 'jig rten pas mi zhig mi smra zhing cang mi byed pa mthong na/_mi de shi ba dang tha mi dad do zhes zer ro/_/de bzhin du bdud sdig to can gyi yid la yang de bzhin gshegs pa sems can gyi don mi 
[\[57b.6\]]mdzad cing cang mi gsung ba de nyid de bzhin gshegs pa mya ngan las 'das pa yin no snyam sems so/_/rigs kyi bu de bzhin gshegs pas sangs rgyas dang /_chos dang dge 'dun gyi mtshan nyid khyad par med par ma bshad de/_rtag par gnas pa dang /_rnam par dag 
[\[57b.7\]]pa'i chos gnyis po 'ba' zhig khyad par med par bshad do/_/rigs kyi bu de bzhin gshegs pas sangs rgyas dang /_sangs rgyas kyi rang bzhin dang /_mya ngan las 'das pa'i mtshan nyid khyad par med par ma bshad do/_/ther zug dang /_rtag pa mi 'gyur ba 'ba' zhig khyad 
[\[58a\]]
[\[58a.1\]]par med par bshad do/_/rigs kyi bu de bzhin gshegs pas mya ngan las 'das pa dang /_yang dag pa'i mtshan nyid khyad par med par ma bshad de/_rtag tu yod pa dang /_yang dag par mi 'gyur/_mi 'pho ba 'ba' zhig khyad par med par bshad 
[\[58a.2\]]do/_/rigs kyi bu de'i tshe de'i dus na nga'i nyan thos kyi nye gnas thams cad rtsod par 'gyur te/_ji ltar yul ko'u shAm bI'i dge slong ma rungs pa rnams nga'i lung dang 'gal bar byed de/_tshul khrims sdom pa bshig nas ma brtags pa'i rdzas len te/_rnyed pa dang /_grags pa tshol 
[\[58a.3\]]ba'i phyir khyim pa rnams kyi gan du bdag bstod de/_'di ltar ngas zag pa med pa thob bo/_/gang zhe na rgyun du zhugs pa nas dgra bcom pa'i 'bras bu'i bar thob bo zhes zer zhing gzhan la brnyas smod do/_/sangs rgyas dang /_chos dang /_dge 'dun dang /_tshul khrims dang /_mkhan 
[\[58a.4\]]po la bkur sti mi skyed/_khyod kyis nga la 'di skad du rdzas 'di lta bu ni sangs rgyas kyis 'chang du gnang ngo /_/rdzas 'di lta bu dag ni sangs rgyas kyis 'chang du mi gnang ngo zhes zer ba las/_ngas kyang 'di skad du rdzas 'di lta bu dag ni ngas yang dag par ma gnang ngo zhes byas na yang nga'i 
[\[58a.5\]]tshig bzlog ste/_rdzas 'di lta bu dag ni yang dag par sangs rgyas kyis gnang ngo zhes zer te/_ma rungs pa de dag nga'i tshig la yid mi ches nas/_de dag gi phyir ngas bdud sdig to can la khyod thogs so snyam ma sems shig_/da ste zla ba gsum na yongs su mya ngan las 'da'o 
[\[58a.6\]]zhes byas so/_/rigs kyi bu dge slong ma rungs pa de dag gi phyir nyan thos kyi nye gnas bslab pa la zhugs pa rnams nga'i sku mi mthong zhing /_nga'i chos mi thos pas de bzhin gshegs pa mya ngan las 'das so zhes zer ro/_/byang chub sems dpa' dag ni nga'i sku mthong zhing /_
[\[58a.7\]]rtag tu nga la chos thos pas nga yongs su mya ngan las 'das so zhes mi zer ro/_/nyan thos kyi nye gnas dag de bzhin gshegs pa mya ngan las 'das so zhes zer mod kyi/_nga ni yang dag par mya ngan las ma 'das so/_/rigs kyi bu gal te nga'i nyan thos kyi nye gnas dag las/_de 
[\[58b\]]
[\[58b.1\]]bzhin gshegs pa mya ngan las 'das so zhes smra ba de ni nga'i nye gnas ma yin te/_bdud kyi grogs su gyur pa/_ngan par lta ba/_sdig pa can/_yang dag par lta ba ma yin pa yin par rig par bya'o/_/gang de bzhin gshegs pa mya ngan las ma 'das so zhes zer ba ni de 
[\[58b.2\]]nyid nga'i nye gnas yang dag pa yin te/_bdud kyi grogs ma yin/_yang dag par lta ba ngan pa ma yin par rig par bya'o/_/rigs kyi bu ngas thog ma nas nga'i nye gnas las de bzhin gshegs pa sems can gyi don mi byed cing cang mi smra bar bzhugs te/_de ni yongs su mya ngan 
[\[58b.3\]]las 'das pa'o zhes zer ba ma mthong ngo /_/rigs kyi bu dper na khyim bdag zhig la bu mang du yod de/_gal te khyim bdag de phyogs gzhan zhig tu song ba las phyir ma log pa'i bar du bu rnams kyis pha shi'o snyam sems te/_khyim bdag de ma shi bar bu rnams phyin ci log gis 
[\[58b.4\]]bslad pas shi ba'i 'du shes skyed do/_/de bzhin du nyan thos kyi nye gnas kyang nga mi mthong bas 'di ltar de bzhin gshegs pa ni grong khyer rtswa mchog tu sA la'i shing bar na yongs su mya ngan las 'das so snyam ste/_nga ni yang dag par yongs su mya ngan las ma 'das par nyan thos kyi nye 
[\[58b.5\]]gnas rnams mya ngan las 'das pa'i 'du shes skyed do/_/rigs kyi bu dper na sgron ma gsal ba la gcig gis bkab na/_gzhan mi shes pa rnams sgron ma shi'o snyam sems te/_snang ba'i dpal de yang dag par ma shi bar mi shes pa'i phyir shi ba'i 'du shes skyed do/_/de bzhin du 
[\[58b.6\]]nyan thos kyi nye gnas kyang de dang 'dra ste/_shes rab kyi mig yod kyang nyon mongs pas khebs pas sems phyin ci log tu gyur te/_yang dag pa'i sku mi mthong bas med pa dang /_'das pa'i 'du shes skyed de/_nga ni yang dag par na mya ngan las 'das pa mi len to/_/rigs kyi 
[\[58b.7\]]bu dper na dmus long ni nyi zla mi mthong ngo /_/de ltar mi mthong ba'i phyir/_nyin mtshan dang /_snang ba dang /_mun pa'i mtshan ma mi shes so/_/de ltar mi shes pa'i phyir nyi ma dang /_zla ba yang dag par med do zhes zer te/_yang dag par nyi ma dang /_zla ba yod pa 
[\[59a\]]
[\[59a.1\]]las dmus long gis mi mthong ngo /_/de ltar mi mthong ba'i phyir log pa'i 'du shes skyed de/_nyi zla med do zhes zer ro/_/de bzhin du nyan thos kyi nye gnas kyang dmus long de dang 'dra ste/_de bzhin gshegs pa mi mthong bas de bzhin gshegs 
[\[59a.2\]]pa mya ngan las 'das so snyam sems te/_de bzhin gshegs pa ni yang dag par mya ngan las ma 'das so/_/de dag log pa'i 'du shes kyis de lta bu'i sems skyed do/_/rigs kyi bu dper na sprin dang khug rnas nyi zla bsgribs na glen pa mi shes pa dag nyi zla med do zhes 
[\[59a.3\]]zer ro/_/nyi zla ni yang dag par yod na yongs su khebs pa'i phyir sems can gyis mi mthong ngo /_/de bzhin du nyan thos kyi nye gnas rnams kyang de dang 'dra ste/_nyon mongs pa mang pos shes rab kyi mig bsgribs te/_de bzhin gshegs pa mi mthong bas de bzhin 
[\[59a.4\]]gshegs pa sku tshe 'das so zhes zer ro/_/rigs kyi bu de bzhin gshegs pas byis pa chung ngu'i spyod pa bstan par zad kyi sku tshe 'das pa ni ma yin no/_/rigs kyi bu dper na 'dzam bu'i gling du nyi ma nub pa na ri nag pos bsgribs pas sems can gyis mi mthong ste/_nyi ma'i rang 
[\[59a.5\]]bzhin ni yang dag par nub pa med do/_/sems can gyis mi mthong ba'i phyir nub pa'i 'du shes skyed do/_/de bzhin du nyan thos kyi nye gnas rnams kyang de dang 'dra ste/_nyon mongs pa'i ri bos bsgribs pas nga'i sku mi mthong ste/_de ltar mi mthong ba'i phyir de bzhin gshegs pa mya 
[\[59a.6\]]ngan las 'das so snyam pa'i 'du shes skyed do/_/nga ni yang dag par mya ngan las ma 'das so/_/de bas na ngas yul yangs pa can du bdud sdig to can la da ste zla ba gsum na yongs su mya ngan las 'da'o zhes bka' stsal to/_/rigs kyi bu de bzhin gshegs pas snga nas byang chub 
[\[59a.7\]]sems dpa' 'od srung phyis zla ba gsum na dge ba'i rtsa ba smin par 'gyur ba dang /_ri spos kyi ngad can na su brta la'i tshul nas byung nas/_nga'i spyan sngar 'ong ba gzigs te/_de bas na ngas bdud sdig to can la da ste zla ba gsum na yongs su mya ngan las 'da'o zhes 
[\[59b\]]
[\[59b.1\]]bka' stsal to/_/rigs kyi bu gzhan yang stobs po che lnga brgya po zla ba gsum na bla na med pa yang dag par rdzogs pa'i byang chub tu sems bskyed par 'gyur te/_de bas na bdud sdig to can la da ste zla ba gsum na yongs su mya ngan las 'da'o zhes bka' stsal to/_/rigs 
[\[59b.2\]]kyi bu tsun da la sogs pa lits+tsha bI lnga brgya dang /_bu mo a 'bra yang zla ba gsum na bla na med pa'i byang chub tu sems bskyed de/_dge ba'i rtsa ba yongs su smin par 'gyur bas de dag gi phyir yang ngas bdud sdig to can la da ste zla ba gsum na yongs su mya ngan las 'da'o zhes 
[\[59b.3\]]bka' stsal to/_/rigs kyi bu sun char ta zhes bya ba mu stegs can gcer bu pa la sogs pa la bsnyen bkur byed de/_ngas lo bcu gnyis kyi bar du chos bstan kyang nga la ma dad yid mi ches te/_de yang zla ba gsum na ngan par lta ba'i rtsa ba chod par 'gyur bar ngas rig pas de'i 
[\[59b.4\]]phyir bdud sdig to can la da ste zla ba gsum na yongs su mya ngan las 'da'o zhes bka' stsal to/_/rigs kyi bu ci'i rgyu ci'i rkyen gyis ngas sngon chu bo dga' skyed kyi 'gram du bdud sdig to can la/_da ltar mang du shes pa'i nye gnas med pas yongs su mya ngan las mi 'da'o zhes 
[\[59b.5\]]bka' stsal pa ni nga de'i tshe de'i dus na dge slong sde lnga la yul ba rA Na sIr chos kyi 'khor lo bskor snyam dgongs pa'i phyir ro/_/yang 'di lta ste/_ya sha dang /_pUr+Na dang /_bi ma la dang /_ga bAm+pa ti dang /_su bA hu la sogs pa dge slong lnga'i phyir ro/_/gzhan yang khyim bdag 
[\[59b.6\]]drag po la sogs pa lnga bcu'i phyir ro/_/gzhan yang yul dbus 'gyur 'chang gi rgyal po gzugs can snying po la sogs pa lha dang mi tshad med pa snyed kyi phyir ro/_/gzhan yang lteng rgyas 'od srung la sogs pa 'khor dge slong lnga brgya dang /_gzhan yang chu bo 'od srung dang /_ga 
[\[59b.7\]]yA 'od srung spun gyi nye gnas lnga brgya'i phyir ro/_/gzhan yang shA ri'i bu dang /_maud gal gyi bu la sogs pa dge slong stong nyis brgya lnga bcu la dam pa'i chos kyi 'khor lo bskor ba'i phyir ngas bdud sdig to can la mya ngan las mi 'da'o zhes bka' stsal pa yin no/_/rigs kyi bu mya ngan las 
[\[60a\]]
[\[60a.1\]]'das pa zhes bya ba yod de/_mya ngan las 'das pa chen po ni ma yin no/_/de la ji ltar na mya ngan las 'das pa mya ngan las 'das pa chen po ma yin zhe na/_sangs rgyas kyi rang bzhin ma mthong bar nyon mongs pa chod pa ni mya ngan las 'das pa zhes bya ste/_mya ngan las 
[\[60a.2\]]'das pa chen po ma yin no/_/de ltar sangs rgyas kyi rang bzhin ma mthong ba'i phyir rtag pa dang /_bdag ni med kyi/_bde ba dang /_yongs su dag pa ni yod de/_de bas na nyon mongs pa bcad mod kyi/_mya ngan las 'das pa chen po zhes mi bya'o/_/gang sangs rgyas kyi rang bzhin 
[\[60a.3\]]mthong zhing nyon mongs pa chod pa ni mya ngan las 'das pa chen po zhes bya'o/_/de ltar sangs rgyas kyi rang bzhin mthong ba'i phyir rtag pa dang /_bdag dang /_bde ba dang /_yongs su dag pa zhes bya ste/_de bas na de ltar nyon mongs pa chod pa ni yongs su mya ngan las 'das pa chen po 
[\[60a.4\]]zhes bya'o/_/rigs kyi bu mya ngan ces bya ba mi byed pa'o/_/'das pa zhes bya ba ni thags su 'thag pa'o/_/thags su mi 'thag pa'i don ni mya ngan las 'das pa zhes bya'o/_/yang 'das pa zhes bya ba ni khebs pa'o/_/de ltar mi khebs pa'i don ni mya ngan las 'das pa zhes 
[\[60a.5\]]bya'o/_/yang 'das pa zhes bya ba ni 'gro ba dang 'ong ba ste/_mi 'gro mi 'ong ba'i don ni mya ngan las 'das pa zhes bya'o/_/yang 'das pa zhes bya ba ni len pa ste/_mi len pa'i don ni mya ngan las 'das pa zhes bya'o/_/yang 'das pa zhes bya ba ni ma nges pa ste/_nges par 
[\[60a.6\]]ma nges pa med pa ni mya ngan las 'das pa zhes bya'o/_/yang 'das pa zhes bya ba ni gsar rnying zhes bya ste/_gsar rnying med pa'i don ni mya ngan las 'das pa zhes bya'o/_/yang 'das pa zhes bya ba ni sgrib pa ste/_sgrib pa med pa'i don ni mya ngan las 'das pa zhes bya'o/_/rigs 
[\[60a.7\]]kyi bu u ru ka ka byi la zhes bya ba'i slob ma dag 'di skad du 'das pa ni mtshan nyid ces zer te/_mtshan nyid med pa'i don ni mya ngan las 'das pa zhes bya'o/_/rigs kyi bu 'das pa zhes bya ba ni yod pa zhes bya ste/_yod pa med pa'i don ni mya ngan las 'das pa zhes bya'o/_/
[\[60b\]]
[\[60b.1\]]'das pa zhes bya ba ni 'dus pa zhes bya ste/_'dus pa med pa'i don ni mya ngan las 'das pa zhes bya'o/_/'das pa zhes bya ba ni sdug bsngal ces bya ste/_sdug bsngal med pa'i don ni mya ngan las 'das pa zhes bya'o/_/rigs kyi bu nyon mongs pa gcod pa ni mya ngan las 
[\[60b.2\]]'das pa zhes mi bya ste/_gang nyon mongs pa mi skyed pa ni mya ngan las 'das pa zhes bya'o/_/rigs kyi bu sangs rgyas bcom ldan 'das ni nyon mongs pa mi skyed pas mya ngan las 'das pa zhes bya'o/_/shes rab dang ldan pa/_chos la thogs pa med pa ni de bzhin gshegs pa 
[\[60b.3\]]zhes bya ste/_de bzhin gshegs pa ni bus pa ma rabs dang /_nyan thos dang /_rang sangs rgyas dang /_byang chub sems dpa' ma yin te/_sangs rgyas kyi rang bzhin zhes bya'o/_/de bzhin gshegs pa'i sku dang /_gsung dang /_thugs kyi shes rab ni 'jig rten gyi khams 
[\[60b.4\]]tshad med grangs med mtha' yas pa snyed kun tu yang thogs pa med pas nam mkha' zhes bya'o/_/de bzhin gshegs pa rtag tu gnas te mi 'gyur mi 'pho bas yang dag pa'i mtshan nyid ces bya ste/_de lta bas na de bzhin gshegs pa ni mthar yongs su mya ngan las mi 'da' 
[\[60b.5\]]ste/_de ni byang chub sems dpa' yongs su mya ngan las 'das pa chen po'i mdo sde dam pa la nan tan byed pa'i yon tan bdun dang ldan pa zhes bya'o//_//bam po sum cu bzhi pa/_rigs kyi bu ji ltar byang chub sems dpa' sems dpa' chen po yongs su mya 
[\[60b.6\]]ngan las 'das pa chen po'i mdo sde dam pa la nan tan byas pas yon tan brgyad dang ldan zhe na/_rigs kyi bu de la byang chub sems dpa' sems dpa' chen po yongs su mya ngan las 'das pa chen po la nan tan byed pa ni/_dngos po lnga gcad pa dang /_dngos po lnga spong ba dang /_
[\[60b.7\]]dngos po drug dang ldan par bya ba dang /_dngos po lnga yongs su bsgom pa dang /_dngos po gcig rab tu bsrung ba dang /_dngos po bzhi la bsnyen pa dang /_yang dag pa gcig la dad cing rjes su gzhol ba dang /_sems shin tu rnam par grol ba dang /_shes rab shin tu rnam 
[\[61a\]]
[\[61a.1\]]par grol ba'o/_/rigs kyi bu de la ji ltar na byang chub sems dpa' dngos po lnga gcad pa zhe na/_'di lta ste phung po lnga ste/_gzugs dang /_tshor ba dang /_'du shes dang /_'du byed dang /_rnam par shes pa'o/_/phung po zhes bya ba'i don ji lta bu zhe na/_
[\[61a.2\]]'di lta ste/_sems can 'khor ba la rgyun mi 'chad par byed pa dang /_khur lci ba dang mi 'bral ba dang /_'gyes pa dang 'dus par byed pa dang /_dus gsum du gtogs pa ste/_ji ltar brtags kyang dmigs su med de/_'di dag ni phung po zhes bya'o/_/byang chub sems dpa' sems 
[\[61a.3\]]dpa' chen pos gzugs kyi phung po mthong yang mtshan mar mi blta'o/_/de ci'i phyir zhe na/_gzugs rnam pa bcu la rang bzhin brtags kyang dmigs su med de/_'jig rten gyi phyir phung po zhes bshad do/_/tshor ba la brgya rtsa brgyad yod de/_tshor ba'i phung por mthong yang thog ma nas 
[\[61a.4\]]tshor ba'i mtshan ma med do/_/de ci'i phyir zhe na/_tshor ba la brgya rtsa brgyad yod kyang /_bden pa dang nges pa'i don med de/_de bas na byang chub sems dpas tshor ba'i phung por mi mthong ngo /_/de bzhin du 'du shes dang /_'du byed dang /_rnam par shes pa yang de dang 'dra ste/_byang 
[\[61a.5\]]chub sems dpa' sems dpa' chen pos phung po lnga ni nyon mongs pa skye bar byed pa'i rtsa ba yin par shin tu rtogs te/_de bas na thabs kyis gcod do/_/de la ji ltar na byang chub sems dpa' dngos po lnga spong ba zhe na/_'di lta ste/_lta ba rnam pa lnga'o/_/lnga gang zhe na/_'jig 
[\[61a.6\]]tshogs su lta ba dang /_mthar lta ba dang /_ngan par lta ba dang /_tshul khrims snyems pa dang /_lta ba snyems pa'o/_/de ltar lta ba rnam pa lnga'i rkyen gyis lta ba drug cu rtsa gnyis skye ste/_lta ba de dag gi rkyen gyis 'khor bar 'khor zhing rgyun mi 'chad de/_de bas na byang chub sems 
[\[61a.7\]]dpa' bag byed de bsnyen par mi byed do/_/de la ji ltar na byang chub sems dpa' dngos po drug dang ldan par bya zhe na/_'di lta ste/_dran pa nye bar gzhag pa drug go/_/drug gang zhe na sangs rgyas rjes su dran pa dang /_chos rjes su dran pa dang /_dge 'dun rjes su dran pa dang /_lha 
[\[61b\]]
[\[61b.1\]]rjes su dran pa dang /_sbyin pa rjes su dran pa dang /_tshul khrims rjes su dran pa ste/_de ni byang chub sems dpa' dngos po drug dang ldan pa'o/_/de la ji ltar na byang chub sems dpa' dngos po lnga yongs su sgom pa zhe na/_'di lta ste/_ting nge 'dzin rnam pa lnga'o/_/lnga gang zhe na/_
[\[61b.2\]]shes pa'i ting nge 'dzin dang /_zhi ba'i ting nge 'dzin dang /_lus dang sems rab tu dga' ba la reg pa'i ting nge 'dzin dang /_dga' ba med pa'i ting nge 'dzin dang /_dpa' bar 'gro ba'i ting nge 'dzin te/_ting nge 'dzin rnam pa lnga po de dag bsgoms na yongs su mya ngan las 'das pa chen po 
[\[61b.3\]]la bsnyen par 'gyur te/_de bas na byang chub sems dpa' brtson pa'i sems kyis yongs su bsgom mo/_/de la ji ltar na byang chub sems dpa' dngos po gcig bsrung ba zhe na/_'di ltar byang chub kyi sems te/_byang chub sems dpa' sems dpa' chen pos rtag tu brtson par 
[\[61b.4\]]byang chub kyi sems bsrung ngo /_/ji ltar 'jig rten pa bu gcig pa bsrung ba'am/_zhar ba mig ya gcig bsrung ba'am/_dgon pa'i dbye chen por 'gro ba ded dpon bsrung ba bzhin du/_byang chub sems dpa' byang chub kyi sems bsrung ba yang de dang 'dra'o/_/de ltar byang chub kyi 
[\[61b.5\]]sems bsrung ba'i rgyus bla na med pa yang dag par rdzogs pa'i byang chub thob bo/_/bla na med pa yang dag par rdzogs pa'i byang chub thob pa'i rkyen gyis rtag pa dang /_bde ba dang /_bdag dang /_yongs su dag pa dang ldan te/_de nyid bla na med pa'i yongs su mya ngan las 'das pa chen po 
[\[61b.6\]]yin te/_de bas na byang chub sems dpa' dngos po gcig rab tu bsrung ngo /_/de la ji ltar na byang chub sems dpa' dngos po bzhi la bsnyen pa zhe na/_tshad med pa'i sems bzhi ste/_bzhi gang zhe na/_byams pa chen po dang /_snying rje chen po dang /_dga' ba chen po dang /_btang snyoms 
[\[61b.7\]]chen po'o/_/sems bzhi po de'i rgyus sems can tshad med mtha' yas pa snyed byang chub kyi sems skyed par byed de/_de bas na byang chub sems dpa' sems rtse gcig tu bsnyen par byed do/_/de la ji ltar na byang chub sems dpa' yang dag pa gcig la dad cing rjes su gzhol ba gang zhe na/_
[\[62a\]]
[\[62a.1\]]de la byang chub sems dpa' sems can thams cad lam gcig tu 'gro bar rig go/_/lam gcig ces bya ba ni 'di lta ste/_theg pa chen po'o/_/sangs rgyas dang byang chub sems dpa' rnams sems can gyi phyir rnam pa gsum du phye ste/_de bas na byang chub 
[\[62a.2\]]sems dpa' dad cing rjes su gzhol te 'gal bar mi byed do/_/de la ji ltar na byang chub sems dpa' sems shin tu rnam par grol ba zhe na/_'dod chags dang /_zhe sdang dang /_gti mug gi sems yongs su 'gags pas/_byang chub sems dpa'i sems shin tu rnam par grol ba 
[\[62a.3\]]zhes bya'o/_/de la byang chub sems dpa'i shes rab shin tu rnam par grol ba gang zhe na/_byang chub sems dpa' sems dpa' chen pos chos thams cad la thogs pa med pas na/_byang chub sems dpa'i shes rab shin tu rnam par grol ba zhes bya ste/_shes rab rnam par 
[\[62a.4\]]grol ba'i rkyen gyis sngon ma thos pa ni thos/_sngon ma mthong ba ni mthong /_sngon ma phyin par ni phyin par gyur to/_/de nas byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/_btsun pa bcom ldan 'das ji ltar bcom ldan 'das 
[\[62a.5\]]kyis gsungs pa ltar sems rnam par grol zhes bgyi ba de ni don de lta ma lags so/_/de ci'i slad du zhe na/_sems ni thog ma nas bcings pa ma mchis so/_/ji ltar zhe na/_sems kyi rang bzhin ni 'dod chags dang /_zhe sdang dang /_gti mug gi kun nas nyon mongs pas bcings par 
[\[62a.6\]]mi 'gyur ro/_/de ltar thog ma nas bcings pa ma mchis na/_ci'i slad du sems shin tu rnam par grol ba zhes gsungs/_bcom ldan 'das gal te sems kyi rang bzhin 'dod chags kyi kun nas nyon mongs pas ma bcings pa lags na/_ci'i rgyu ci'i rkyen gyis bcings par 
[\[62a.7\]]'gyur/_dper na rwa la 'jo ba dang 'dra ste/_thog ma nas 'o ma'i mtshan nyid ma mchis pas las mang du bgyis kyang 'o ma 'byung mi srid do/_/nu ma bzho ba ni de lta ma lags te las nyung ngu bgyis kyang 'o ma mang du 'byung ngo /_/de bzhin du sems kyang de dang 'dra ste/_thog ma nas 'dod chags ma 
[\[62b\]]
[\[62b.1\]]mchis na/_da ci ste mchis par gyur/_gal te thog ma nas 'dod chags ma mchis la/_phyis gzod mchis par 'gyur ba zhig lags na/_sangs rgyas dang byang chub sems dpa' rnams 'dod chags kyi mtshan nyid thog ma ma mchis pa yang da mchis par 'gyur ba'i rigs 
[\[62b.2\]]so/_/bcom ldan 'das dper na mo sham ni thog ma nas bu'i mtshan nyid ma mchis pas ji ltar las mang du bgyis te/_rgyu rkyen tshad med pa bsags kyang bur 'gyur mi srid do/_/de bzhin du sems kyang de dang 'dra ste/_thog ma nas 'dod chags kyi mtshan nyid ma mchis na/_rkyen 
[\[62b.3\]]mang po rnams dang mjal kyang 'dod chags skye mi srid do/_/bcom ldan 'das shing gsher ba ni ji ltar gtsubs kyang me mi phyin pa ltar/_sems kyang de dang mtshungs te/_ji ltar gtsubs kyang 'dod chags mi skyed na/_ji ltar 'dod chags kyi kun nas nyon mongs pas 
[\[62b.4\]]sems 'ching bar nus/_bcom ldan 'das dper na bye ma ni ji ltar btsir kyang mar mi 'byung ste/_de bzhin du sems kyang de dang 'dra ste/_ji ltar btsir kyang 'dod chags mi skye'o/_/de bas na 'dod chags dang sems ni tha dad pa lags pas nyon mongs pa mchis kyang sems la 
[\[62b.5\]]'go bar ga la 'gyur/_bcom ldan 'das dper na nam mkha' la phur pa btsugs na chags pa'i gnas ma mchis so/_/de bzhin du sems la 'dod chags btsugs pa yang de dang 'dra ste/_rgyu rkyen rnam pa sna tshogs kyis kyang 'dod chags kyis sems 'ching mi nus so/_/
[\[62b.6\]]bcom ldan 'das gal te sems la 'dod chags ma mchis pas rnam par grol ba zhes bgyi na/_ci'i slad du sangs rgyas dang /_byang chub sems dpa' rnams kyis nam mkha'i tsher ma mi dbyung /_bcom ldan 'das 'das pa'i sems ni rnam par grol ba zhes mi bgyi/_ma 
[\[62b.7\]]'ongs pa'i sems kyang rnam par ma grol/_da ltar gyi sems ni byang chub dang lhan mi gcig na dus gang gi sems la rnam par grol ba thob pa zhes bgyi/_bcom ldan 'das ji ltar 'das pa'i sgron ma mun pa bsal mi nus pa la ma 'ongs pa'i sgron ma yang mun pa mi sel/_da ltar gyi 
[\[63a\]]
[\[63a.1\]]sgron ma yang mun pa mi sel to/_/de ci'i slad du zhe na/_snang ba dang /_mun pa ni dus gcig pa ma yin pa'i phyir ro/_/de bzhin du sems kyang de dang mtshungs na/_ci'i slad du sems rnam par grol ba zhes gsungs/_bcom ldan 'das 'dod chags ni mchis 
[\[63a.2\]]pa lags so/_/gal te 'dod chags ma mchis na bud med mthong ba'i tshe 'dod chags skye bar mi rigs so/_/ji ste bud med mthong ba'i rkyen gyis skye bar 'gyur na 'dod chags ni yang dag par mchis par rig go/_/de ltar 'dod chags mchis pas na ngan song gsum gyi rgyud du ltung ngo /_/
[\[63a.3\]]bcom ldan 'das dper na la la zhig ri mor bris pa'i bud med kyi gzugs mthong yang 'dod chags skye ste/_'dod chags skyes pa'i phyir kha na ma tho ba rnam pa sna tshogs thob bo/_/ji ste thog ma nas 'dod chags ma mchis na/_ci'i slad du ri mo mthong ba tsam gyis 'dod chags skye 
[\[63a.4\]]bar 'gyur/_gal te sems la 'dod chags ma mchis na ci'i slad du de bzhin gshegs pas byang chub sems dpa' sems rnam par grol ba thob ces gsungs/_gal te sems la 'dod chags mchis na ji ste mtshan ma mthong nas gdod skye la/_mtshan ma ma mthong na mi skye/_bdag 
[\[63a.5\]]gis da ltar sdig pa'i 'bras bu rnam par smin pa mchis par mthong bas na 'dod chags mchis par 'tshal te/_zhe sdang dang /_gti mug mchis pa yang de dang 'dra'o/_/bcom ldan 'das dper na sems can dag lus mchis kyang bdag ma mchis te/_bus pa ma rabs rnams kyis bdag tu 
[\[63a.6\]]'du shes so/_/de ltar bdag tu 'dzin pa'i 'du shes mchis kyang ngan song gsum du mi ltung na/_ci'i slad du 'dod chags can bud med kyi mtshan ma mchis par bud med du 'du shes bskyed nas ngan song gsum du ltung bar 'gyur/_bcom ldan 'das dper na me ni gtsubs pas byung ste/_de ltar 
[\[63a.7\]]me'i rang bzhin de rgyu kun gyi nang na ma mchis na ci'i rgyu ci'i rkyen gyis byung bar gyur/_bcom ldan 'das 'dod chags kyang de dang 'dra ste/_gzugs kyi nang na 'dod chags ma mchis/_dri dang /_ro dang /_reg bya dang /_chos kyi nang na yang 'dod chags ma mchis na/_ci'i slad du gzugs dang /_
[\[63b\]]
[\[63b.1\]]dri dang /_ro dang /_reg bya dang /_chos las 'dod chags skyes par gyur/_gal te rgyu mang po'i nang na 'dod chags ma mchis na/_ci ste sems can 'ba' zhig 'dod chags skye la/_sangs rgyas dang /_byang chub sems dpa' rnams mi skye/_bcom ldan 'das sems kyang ma nges 
[\[63b.2\]]pa'o/_/gal te sems nges pa zhig lags na 'dod chags dang /_zhe sdang dang /_gti mug ma mchis so/_/gal te ma nges pa zhig ce na/_sems rnam par grol ba thob ces gsungs/_'dod chags kyang ma nges pa ste/_gal te ma nges pa lags na/_ci ste de'i rkyen gyis ngan 
[\[63b.3\]]song gsum du skye bar 'gyur/_de lta bas na 'dod chags dang yul gnyis ka ma nges so/_/ci'i slad du zhe na/_gzugs rnam pa gcig la dmigs pa las/_ched 'ga' ni 'dod chags skye/_ched 'ga' ni zhe sdang skye/_ched 'ga' ni gti mug skye ste/_de bas na 'dod chags dang 
[\[63b.4\]]yul gnyis ka ma nges pa'o/_/gal te gnyis ka ma nges na ci'i slad du de bzhin gshegs pas byang chub sems dpa' mya ngan las 'das pa chen po la nan tan byas na sems rnam par grol bar 'gyur zhes gsungs/_de nas bcom ldan 'das kyis byang chub sems dpa' sems 
[\[63b.5\]]dpa' chen po kun du snang ba mtho btsun dpal gyi rgyal po la bka' stsal pa/_legs so legs so/_/rigs kyi bu sems ni 'dod chags kyi kun nas nyon mongs pas bcings pa ma yin/_ma bcings pa yang ma yin/_rnam par grol ba yang ma yin/_
[\[63b.6\]]rnam par ma grol ba yang ma yin/_yod pa ma yin/_med pa ma yin/_da ltar ma yin/_'das pa ma yin/_ma 'ongs pa ma yin no/_/de ci'i phyir zhe na/_rigs kyi bu chos thams cad rang bzhin med pa'i phyir ro/_/rigs kyi bu mu stegs can kha cig 'di skad ces smra ste/_rgyu 
[\[63b.7\]]dang rkyen 'dus pa las 'bras bu skye'o zhes smra'o/_/gal te rkyen rnams la thog ma nas skye ba'i rang bzhin med par skye bar 'gyur ba zhig yin na/_nam mkha' yang ma skyes pas 'bras bu skye ba'i rigs so/_/nam mkha' mi skye ba ni rgyu ma yin pa'i phyir te/_rkyen rnams la thog ma nas 
[\[64a\]]
[\[64a.1\]]'bras bu'i rang bzhin yod pas de'i phyir 'dus pa las 'bras bu skye bar gyur to/_/de yang ji ltar zhe na/_dper na 'di lta ste/_lha sbyin ni rtsig pa brtsig na/_'jim pa dang sa sbyor gyi/_tshon rtsi mi sbyor ro/_/ri mo 'dri na tshon rtsi sbyor gyi/_rtswa dang shing mi sbyor ro/_/
[\[64a.2\]]gos dru ba na skud pa sbyor gyi/_'jim pa dang shing mi sbyor ro/_/khang pa byed na 'jim pa dang shing sbyor gyi/_skud pa mi sbyor ro/_/de ltar sbyor bas na de dag gi nang na so so nas 'bras bu skye bar rig go/_/'bras bu skyes pas rgyu'i nang na gdon mi za bar rang bzhin yod do/_/gal te rang bzhin med 
[\[64a.3\]]na dngos po gcig las dngos po thams cad skye zhing 'byung ba'i rigs so/_/de ltar sbyar du yod la byar rung /_/dbyung du rung bas na de dag gi nang na gdon mi za bar thog ma nas 'bras bu yod do/_/gal te 'bras bu med na su yang mi sbyor mi 'byed de mi 'byung ngo /_/nam mkha' ni 
[\[64a.4\]]mi sbyor mi 'byed pas na dngos po thams cad skye zhing 'byung bar nus so/_/de ltar rgyu yod pa'i phyir shing n+ya gro d+ha'i sa bon ni shing n+ya gro d+ha la gnas/_'o ma'i nang na mar gyi snying khu yod pa dang /_skud pa las ras su gyur pa dang /_'ji ba'i nang na rdza ma yod pa bzhin/_rigs kyi bu bus 
[\[64a.5\]]pa ma rabs thams cad ni ma rig pas mdongs pas 'di ltar nges par 'chad do/_/tshon ni chags pa'i don te/_sems ni 'dod pa'i rang bzhin can no zhes smra'o/_/yang 'di skad du bus pa ma rabs kyi sems la 'dod chags kyi rang bzhin yang yod la rnam par grol ba'i rang bzhin yang 
[\[64a.6\]]yod de/_'dod chags pa'i rkyen dang phrad pa na 'dod chags pa'i sems skye'o/_/rnam par grol ba'i rkyen dang phrad na rnam par grol ba'i sems skye zhes smra ste/_de ltar smra mod kyi don ma yin no/_/gzhan yang bus pa ma rabs kha cig 'di skad ces smra ste/_rgyu thams cad kyi nang 
[\[64a.7\]]na 'bras bu med do/_/rgyu la rnam pa gnyis te phra ba dang sbom po'o/_/phra ba ni rtag pa'o/_/sbom po ni mi rtag pa'o/_/phra ba'i rgyu las sbom po'i rgyur 'gyur te/_sbom po'i rgyu de las 'bras bur 'gyur ro/_/sbom po mi rtag pa'i phyir 'bras bu yang mi rtag ces 'chad do/_/rigs 
[\[64b\]]
[\[64b.1\]]kyi bu gzhan yang bus pa ma rabs kha cig 'di skad du sems kyang rgyu med la/_'dod chags pa yang rgyu med de/_dus kyis 'dod chags kyi sems skye'o zhes smra ste/_de dag la sogs pa ni sems kyi rgyu dang rkyen mi shes pas rgyud drug tu 'khor te/_skye shi yongs su rdzogs 
[\[64b.2\]]par len to/_/rigs kyi bu dper na khyi zhig ltong btags te ka ba la btags na rtag tu ka ba la 'khor te spong mi nus so/_/de bzhin du bus pa ma rabs so so'i skye bo thams cad kyang de dang 'dra ste/_ma rig pa'i ltong gis 'khor ba'i ka ba la bcings pas srid pa nyi shu 
[\[64b.3\]]rtsa lngar 'khor te spong mi nus so/_/rigs kyi bu dper na la la zhig mi gtsang ba'i dong du lhung ba las byung nas phyir yang nang du zhugs pa dang /_ji ltar nad pa nad sos nas phyir nad kyi rgyur 'gyur ba byed pa dang /_ji ltar la la zhig 'brog dgon par song ba 'khor ba las phyir 
[\[64b.4\]]song ba dang /_ji ltar dag par bkrus nas phyir 'jim pa dang sas bskus pa ltar bus pa ma rabs thams cad kyang de dang 'dra ste/_ci yang med pa'i skye mched las rnam par grol te/_'du shes med min gyi skye mched 'ba' zhig las ma grol ba las phyir yang ngan song gsum du 
[\[64b.5\]]'ong ngo /_/de ci'i phyir zhe na/_bus pa ma rabs thams cad ni 'bras bu 'ba' zhig rtog ste/_rten cing 'brel pa mi rtog go/_/ji ltar khyi rdo la snyegs kyi mi la mi snyegs pa ltar bus pa ma rabs so so'i skye bo thams cad kyang de dang 'dra ste/_'bras bu 'ba' zhig rtog gi rgyu dang rkyen 
[\[64b.6\]]la mi rtog go/_/de ltar mi rtog pa'i phyir 'du shes med pa nas log ste/_phyir yang ngan song gsum du ltung ngo /_/rigs kyi bu sangs rgyas dang /_byang chub sems dpa' rnams ni nges par rgyu'i nang na 'bras bu yod ce'am/_rgyu'i nang na 'bras bu med ce'am/_'bras bu yod kyang 
[\[64b.7\]]yod la med kyang med ce'am/_'bras bu yod pa yang ma yin med pa yang ma yin zhes gcig tu chad par mi ston to/_/gang 'di skad du rgyu'i nang na thog ma nas nges par 'bras bu yod ce'am/_nges par 'bras bu med ce'am/_nges par 'bras bu yod kyang yod la med kyang med ce 
[\[65a\]]
[\[65a.1\]]'am/_nges par yod pa yang ma yin/_med pa yang ma yin pa'o zhes smra na de ni bdud kyi grogs su gyur pa/_bdud kyi ris su gtogs pa/_sred pa can yin par rig par bya ste/_de ltar srid pa can de ni 'khor bas bcings pa gcod mi nus te/_sems kyi mtshan 
[\[65a.2\]]nyid dang /_'dod chags kyi mtshan nyid mi shes so/_/rigs kyi bu sangs rgyas dang /_byang chub sems dpa' rnams ni dbu ma'i lam ston to/_/de ci'i phyir zhe na/_chos thams cad yod pa yang ma yin/_med pa yang ma yin par ston kyang gcig tu nges pa ma yin 
[\[65a.3\]]no/_/de ji lta zhe na/_mig dang /_gzugs dang /_snang ba dang /_sems dang /_yid kyi rkyen gyis rnam par shes pa skyes par gyur te/_rnam par shes pa de yang nges par mig la mi gnas/_gzugs dang /_snang ba dang /_sems dang /_yid kyi nang na mi gnas/_bar na mi gnas/_yod pa 
[\[65a.4\]]ma yin/_med pa ma yin te/_rten cing 'brel te 'byung ba las skyes pa'i phyir yod pa zhes bya'o/_/rang bzhin med pa'i phyir med pa zhes bya ste/_de'i phyir de bzhin gshegs pas chos thams cad yod pa yang ma yin/_med pa yang ma yin zhes 'chad do/_/rigs kyi bu sangs 
[\[65a.5\]]rgyas dang /_byang chub sems dpa' rnams ni nges par sems la rnam par dag pa'i rang bzhin yod ce'am/_rnam par dag pa'i rang bzhin med ces mi 'chad do/_/rnam par dag pa dang /_rnam par ma dag pa'i sems mi gnas pa'i phyir ro/_/rkyen las 'dod chags skye bas na 
[\[65a.6\]]med pa ma yin no/_/thog ma nas 'dod chags kyi rang bzhin med pa'i phyir yod pa ma yin zhes bshad do/_/rigs kyi bu rten cing 'brel te 'byung ba'i phyir 'dod chags kyi sems skye'o/_/rten cing 'brel te 'byung ba'i phyir sems rnam par grol lo/_/rigs kyi bu rten cing 'brel 
[\[65a.7\]]bar 'byung ba la rnam pa gnyis te/_'khor ba'i rjes su 'gro ba dang /_mya ngan las 'das pa'i rjes su 'gro ba'o/_/rigs kyi bu rten cing 'brel te 'byung ba'i phyir sems 'dod chags dang lhan cig tu skye la/_'dod chags dang lhan cig tu 'gog pa yang yod/_'dod chags 
[\[65b\]]
[\[65b.1\]]dang lhan cig tu skye la/_'dod chags dang lhan cig tu mi 'gog pa yang yod/_'dod chags dang lhan cig tu mi skye la/_'dod chags dang lhan cig tu 'gog pa yang yod/_'dod chags dang lhan cig tu mi skye zhing /_'dod chags dang lhan cig tu mi 'gog pa yang yod do/_/de 
[\[65b.2\]]la ji ltar na sems 'dod chags dang lhan cig tu skye la/_'dod chags dang lhan cig tu 'gog pa zhe na/_rigs kyi bu gal te bus pa ma rabs gang 'dod chags kyi sems ma bcad par 'dod chags kyi sems la nan tan byed pa de ni sems 'dod chags dang lhan cig tu skye 
[\[65b.3\]]zhing 'dod chags dang lhan cig tu 'gog pa zhes bya ste/_sems can thams cad ni 'dod chags kyi sems ma bcad pas sems 'dod chags dang lhan cig tu skye la/_sems 'dod chags dang lhan cig 'gog go/_/dper na 'dod pa'i khams kyi sems can thams cad la bsam gtan 
[\[65b.4\]]dang po'i skal ba yod de/_bsgoms kyang rung ma bsgoms kyang rung rtag tu ldan te/_rkyen dang nam phrad pa na thob par 'gyur ro/_/rkyen zhes bya ba ni 'di lta ste/_me'i bskal pa'o/_/de bzhin du bus pa ma rabs thams cad kyang de dang 'dra ste/_bsgoms kyang rung ma bsgoms kyang rung /_
[\[65b.5\]]sems 'dod chags dang lhan cig skye la/_'dod chags dang lhan cig 'gog go/_/de ci'i phyir zhe na/_'dod chags ma bcad pa'i phyir ro/_/de la ji ltar na sems 'dod chags dang lhan cig tu skye la/_'dod chags dang lhan cig mi 'gog pa zhe na/_nye gnas nyan thos rnams 
[\[65b.6\]]ni rgyu dang rkyen gyis 'dod chags kyi sems skye'o/_/'dod chags kyi sems la 'jigs pa'i phyir keng rus bsgoms te/_de ni sems 'dod chags dang lhan cig skye la/_'dod chags dang lhan cig mi 'gog pa zhes bya'o/_/gzhan yang sems 'dod chags dang lhan cig 
[\[65b.7\]]skye la/_'dod chags dang lhan cig mi 'gog pa yod do/_/dper na nyan thos 'bras bu bzhi ma thob pa dag rgyu dang rkyen gyis 'dod chags kyi sems skye'o/_/'bras bu bzhi thob pa na 'dod chags kyi sems 'gog par 'gyur te/_de ni sems 'dod chags dang lhan cig 
[\[66a\]]
[\[66a.1\]]skye la/_'dod chags dang lhan cig mi 'gog pa zhes bya'o/_/byang chub sems dpa' sems dpa' chen po mi g.yo ba'i sa thob pa na sems 'dod chags dang lhan cig skye la/_'dod chags dang lhan cig mi 'gog go/_/de la ji ltar na 'dod chags 
[\[66a.2\]]dang lhan cig mi skye la/_'dod chags dang lhan cig 'gog pa zhe na/_gal te byang chub sems dpa' sems dpa' chen pos 'dod chags kyi sems bcad kyang sems can gyi phyir 'dod chags yod par ston to/_/de ltar bstan pa'i phyir sems can tshad med mtha' yas 
[\[66a.3\]]pa snyed dge ba'i chos la rtsol te yongs su rdzogs par 'gyur ro/_/de ni 'dod chags dang lhan cig mi skye ste/_'dod chags dang lhan cig 'gog pa zhes bya'o/_/de la ji ltar na 'dod chags dang lhan cig mi skye la/_'dod chags dang lhan cig mi 'gog pa zhe na/_de ltar dgra 
[\[66a.4\]]bcom pa dang /_rang sangs rgyas dang /_de bzhin gshegs pa dang /_mi g.yo ba'i sa thob pa ma gtogs par byang chub sems dpa' gzhan rnams ni 'dod chags dang lhan cig mi skye la/_'dod chags dang lhan cig mi 'gog go/_/de bas na sangs rgyas dang /_byang chub sems 
[\[66a.5\]]dpa' rnams kyis sems kyi rang bzhin yong gis dag ce'am/_yong gis ma dag ces nges par ni mi 'chad do/_/rigs kyi bu sems ni 'dod chags kyi kun nas nyon mongs pa dang 'brel pa ma yin/_zhe sdang dang /_gti mug dang 'brel pa ma yin no/_/rigs kyi bu dper na nyi zla 
[\[66a.6\]]la khug rlangs dang /_rdul dang /_sprin dang /_na bun dang /_sgra gcan 'dzin la sogs pas bsgribs te/_de'i rkyen gyis sems can rnams kyis mi mthong bar 'gyur te/_de ltar mi mthong mod kyi nyi zla'i rang bzhin de sgrib pa lnga dang 'brel pa ma yin no/_/sems kyang de dang 'dra ste/_
[\[66a.7\]]rgyu dang rkyen kha cig gi phyir 'dod chags kyi kun nas nyon mongs pa skye bas sems can gyi sems 'dod chags dang 'brel to zhes 'chad kyang sems kyi rang bzhin ni yang dag par 'brel pa ma yin no/_/gang 'dod chags kyi sems de ni 'dod chags kyi rang bzhin no/_/gang 'dod 
[\[66b\]]
[\[66b.1\]]mi chags pa ni 'dod mi chags pa'i rang bzhin te/_'dod mi chags pa'i sems kyang 'dod chags par mi 'gyur la/_'dod chags kyi kun nas nyon mongs pa'i sems kyang 'dod mi chags par mi 'gyur ro/_/rigs kyi bu de lta bas na 'dod chags kyi kun nas nyon mongs pas 
[\[66b.2\]]sems la 'go bar mi nus so/_/sangs rgyas dang byang chub sems dpa' rnams ni 'dod chags kyi kun nas nyon mongs pa yongs su bcom pas de'i phyir sems rnam par grol ba thob bo zhes 'chad do/_/sems can ma rabs thams cad ni rgyu dang rkyen gyis 'dod chags kyi kun nas nyon 
[\[66b.3\]]mongs pa skye la/_rgyu dang rkyen gyis sems rnam par grol bar 'gyur ro/_/rigs kyi bu dper na ri kha ba can rab tu gzar ba'i gnas na mi dang spre'u gnyis ka 'gro mi nus so/_/gnas la lar ni spre'u 'gro nus kyang mi 'gro mi nus so/_/gnas la lar ni spre'u dang mi gnyis ka 'gro nus 
[\[66b.4\]]so/_/rigs kyi bu mi dang spre'u gnyis ka thar ba'i gnas na rngon pa dag shing leb la rnyong gis bskus nas spre'u 'dzin to/_/spre'u the tsom za bas lag pa brkyang ste myangs so/_/lag pas reg nas 'byar bar gyur to/_/lag pa shor bar 'dod pa'i phyir rkang pas brdzis pa dang rkang pa yang 
[\[66b.5\]]'byar bar gyur to/_/rkang pa shor bar 'dod pa'i phyir sos bzung ba dang kha yang 'byar bar gyur te/_/de ltar yan lag lnga kun shor bar gyur to/_/de nas rngon pas 'khar ba'i thog tu bzhag nas khur du khyer te khyim du 'ong ngo /_/de bzhin du ri kha ba can gyi gzar ba'i gnas 
[\[66b.6\]]ni sangs rgyas dang byang chub sems dpa' rnams kyis yang dag pa'i lam thob pa lta bu'i dpe'o/_/spre'u ni bus pa ma rabs so so'i skye bo rnams kyi dpe'o/_/rngon pa ni bdud sdig to can gyi dpe'o/_/rnyong ni 'dod chags kyis kun nas nyon mongs pa'i dpe'o/_/mi dang spre'u gnyis 
[\[66b.7\]]ka mi thar ba ni bus pa ma rabs rnams dang bdud sdig to can gnyis kas mi thar ba'i dpe'o/_/spre'u thar la mi mi thar ba ni mu stegs can shes rab dang ldan pa rnams la bdud sdig to can la sogs pa'i 'dod pa lngas kyang bcing mi nus pa'i dpe'o/_/mi dang spre'u gnyis ka thar ba 
[\[67a\]]
[\[67a.1\]]ni bus pa ma rabs dang /_bdud sdig to can rtag tu 'khor ba la gnas te/_nan tan du spyod mi nus pa'i dpe'o/_/bus pa ma rabs ni 'dod pa lngas bcings pas bdud sdig to can gyis bde blag tu khyer ba ni rngon pa des spre'u zin nas khur du khyer te 
[\[67a.2\]]khyim du 'ongs pa'i dpe'o/_/rigs kyi bu dper na rgyal po bdag gi khams kyi yul na gnas na lus dang sems gnyis ka bde'o/_/gal te gzhan gyi yul du song na sdug bsngal mang po skye bar 'gyur ro/_/de bzhin du sems can thams cad kyang de dang 'dra ste/_bdag 
[\[67a.3\]]gi spyod yul la gnas na rab tu bde'o/_/gal te gzhan gyi yul la gnas na bdud sdig to can dang phrad de sdug bsngal mang po myong bar 'gyur ro/_/bdag gi spyod yul ces bya ba ni dran pa nye bar gzhag pa bzhi'o/_/gzhan gyi yul zhes bya ba ni 'dod pa lnga yin no/_/de la 
[\[67a.4\]]ji ltar na bdud kyi ris su gtogs pa zhe na/_sems can kha cig mi rtag pa la rtag par lta/_rtag pa la mi rtag par lta/_sdug bsngal ba la ni bde bar lta/_bde ba la ni sdug bsngal bar lta/_yongs su dag pa la yongs su ma dag par lta/_yongs su ma dag pa la yongs su dag 
[\[67a.5\]]par lta/_bdag med pa la bdag tu lta/_bdag la bdag med par lta/_yang dag par rnam par grol ba ma yin pa la rnam par grol bar lta/_yang dag par rnam par grol ba la ni rnam par grol ba ma yin par lta/_theg pa ma yin pa la theg par lta/_theg pa la ni theg pa ma yin 
[\[67a.6\]]par lta ste/_de dag ni bdud kyis bcings pa zhes bya'o/_/bdud kyis bcings pa ni sems ma byang ba'o/_/gzhan yang rigs kyi bu gang chos thams cad la yang dag par yod par lta zhing so so'i mtshan nyid nges par lta na/_des gzugs mthong ba'i tshe gzugs kyi mtshan nyid du 
[\[67a.7\]]'dzin pa nas rnam par shes pa mthong ba'i bar du rnam par shes pa'i mtshan nyid du 'dzin te/_skyes pa la skyes pa'i mtshan nyid du lta/_bud med la bud med kyi mtshan nyid du lta/_nyi ma la nyi ma'i mtshan nyid du lta/_zla ba la zla ba'i mtshan nyid du lta/_lo la lo'i mtshan nyid du lta/_
[\[67b\]]
[\[67b.1\]]phung po la phung po'i mtshan nyid du lta/_skye mched la skye mched kyi mtshan nyid du lta/_khams la khams kyi mtshan nyid du lta ste/_de lta bur lta ba ni bdud kyis bcings pa zhes bya ste/_bdud kyis bcings pa ni sems ma byang ba'o/_/gzhan yang rigs kyi bu gang bdag la 
[\[67b.2\]]gzugs su lta zhing /_gzugs kyi nang na bdag yod la bdag gi nang na'ang gzugs yod de/_gzugs ni bdag la gtogs so zhes bya ba nas/_bdag la rnam par shes par lta zhing /_rnam par shes pa'i nang na bdag yod la/_bdag gi nang na yang rnam par shes pa 
[\[67b.3\]]yod de/_rnam par shes pa ni bdag la gtogs pa'i bar du lta na/_de ltar lta ba de ni bdud kyis bcings pa bdud kyi ris su gtogs pa ste/_nga'i nye gnas ma yin no/_/rigs kyi bu nga'i nyan thos kyi nye gnas dag de ltar mdo sde sde bcu gnyis spangs te/_mu stegs can gyi yi 
[\[67b.4\]]ge dang gtsug lag rnam pa mang po slob par byed de/_rab tu 'byung ba'i zhi ba'i lam mi sgom par 'jig rten pa khyim pa'i bya ba 'ba' zhig sgrub bo/_/ji ltar na khyim pa'i bya ba sgrub pa zhe na/_ma brtags pa'i rdzas thams cad 'chang ba'o/_/'di lta ste/_bran pho dang /_bran mo dang /_
[\[67b.5\]]zhing dang /_khang pa dang /_bal glang dang /_rta dang /_shing rta dang /_rnga mo dang /_bong bu dang /_bya dang /_khyi dang /_spre'u dang /_phag dang /_lug dang /_nas 'bras sna tshogs 'chang ste/_mkhan po dang /_dge 'dun spong zhing khyim pa'i skye bo la sten te/_'phags pa'i chos dang 'gal bar byed cing 
[\[67b.6\]]khyim pa'i skye bo dag la 'di skad ces smra'o/_/sangs rgyas kyis dge slong dag ma brtags pa'i rdzas rnam pa sna tshogs 'chang du gnang ngo zhes smra ba de ni khyim pa'i bya ba sha stag byed pa'o/_/gzhan yang nye gnas kha cig ni mya ngan las 'das pa'i phyir ni ma yin gyi/_rnyed pa dang grags pa'i 
[\[67b.7\]]phyir mdo sde sde bcu gnyis mnyan kyang dge 'dun gyi spyi'i nor dang /_dge 'dun gyi phreng ba dang /_rdzas spyod cing za ba la bdag gi dang 'dra bar 'dzin te/_gzhan gyis rnyed pa dang grags pa la phrag dog dang /_ser sna byed la/_rgyal po dang /_rgyal bu rnams la sten cing mo 'debs pa dang /_ltas 
[\[68a\]]
[\[68a.1\]]bzang ngan lta ba dang /_mig [{]mangs [,]mang [}]dang /_ug shud dang /_cho lo dang /_khras dang /_rtsed mo rnam pa sna tshogs byed de/_dge slong ma dang /_yugs sa mo la sten pa dang /_dge tshul gnyis 'chang ba dang /_rtag tu shan pa dang /_rngon pa dang /_chang 'tshong ba'i khyim dang /_
[\[68a.2\]]rigs ngan gdol pa'i gnas rgyu zhing 'gro ba dang /_tshong sprul sna tshogs byed pa dang /_bdag gis lag dar te kha zas byed pa dang /_gzhan gyi yul du pho nyar 'gro zhing tha na phrin skyel ba'i las byed pa de lta bu dag ni bdud kyi 'khor yin par rig par bya ste/_nga'i nye gnas ma yin no/_/
[\[68a.3\]]de'i rgyu de'i rkyen gyis sems 'dod chags dang lhan cig skye la/_'dod chags dang lhan cig 'gog pa nas/_sems gti mug gi bar du lhan cig skye zhing lhan cig 'gog go/_/rigs kyi bu de'i rgyu de'i rkyen gyis sems kyi rang bzhin ni dag pa'ang ma yin la ma dag pa'ang ma yin 
[\[68a.4\]]te/_de bas na ngas sems rnam par grol ba thob bo zhes bshad do/_/gang ma brtags pa'i rdzas thams cad la mi len mi 'chang la/_mya ngan las 'das pa chen po'i phyir mdo sde sde bcu gnyis 'dzin cing 'chang ba dang /_klog pa dang /_'don pa dang /_yi ger bris te dgrol zhing bshad pa de dag ni 
[\[68a.5\]]nga'i nye gnas yang dag pa yin pas bdud sdig to can gyi spyod yul du mi 'gro ba ste/_de ni byang chub kyi phyogs kyi chos sum cu rtsa bdun sgom pa yin par rig par bya'o/_/de ltar sgom pa de ni 'dod chags dang lhan cig mi skye/_'dod chags dang lhan cig mi 'gog ste/_de ni byang chub sems 
[\[68a.6\]]dpa' yongs su mya ngan las 'das pa chen po'i mdo sde dam pa la nan tan byed pa'i yon tan brgyad dang ldan pa zhes bya'o/_/gzhan yang rigs kyi bu de la ji ltar na byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byed pas yon tan dgu 
[\[68a.7\]]dang ldan pa zhe na/_rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byed pas thog ma dngos po lnga bskyed na thams cad grub par 'gyur ro/_/lnga gang zhe na/_'di lta ste/_dad pa dang /_sems dben pa dang /_tshul khrims 
[\[68b\]]
[\[68b.1\]]dang /_dge ba'i bshes gnyen la bsten pa dang /_mang du thos pa'o/_/de la ji ltar na dad pa zhe na/_byang chub sems dpa' sems dpa' chen po dkon mchog gsum dang /_sbyin pa'i 'bras bu yod par yid ches pa dang /_dben pa gnyis la yid ches pa dang /_theg pa gcig gi lam 
[\[68b.2\]]las lam gzhan med de/_sems can rnams myur du rnam par grol ba thob par bya ba'i phyir sangs rgyas dang /_byang chub sems dpa' rnams kyis rnam pa gsum du phye bar yid ches pa dang /_don dam pa'i bden pa la yid ches pa dang /_thabs mkhas pa la yid ches pa ni dad pa zhes 
[\[68b.3\]]bya ste/_de ltar dad pa ni dge sbyong dang /_bram ze'am/_lha'am/_bdud dam/_tshangs pa'am/_sems can thams cad kyis gzhig mi nus so/_/dad pa de'i rkyen gyis 'phags pa'i rang bzhin 'thob ste/_sbyin pa byas pa mang yang rung nyung yang rung /_thams cad yongs su mya ngan 
[\[68b.4\]]las 'das pa chen po la nye bar 'gyur te 'khor bar mi ltung ngo /_/de bzhin du tshul khrims dang /_mang du thos pa dang /_shes rab kyang de dang 'dra ste/_de ni dad pa zhes bya'o/_/dad pa de lta bu yod kyang de ltar mi lta ba ni byang chub sems dpa' yongs su mya ngan las 'das pa chen po sgom pa'i 
[\[68b.5\]]dngos po dang ldan pa zhes bya'o/_/de la ji ltar na sems dben pa zhe na/_byang chub sems dpa' sems dpa' chen po sems can thams cad la drang po'i sems 'jog go/_/sems can thams cad ni gal te rgyu rkyen phrad na g.yo dang sgyu skye ste/_byang chub sems dpa' ni de lta bu ma yin no/_/de 
[\[68b.6\]]ci'i phyir zhe na/_chos thams cad rten cing 'brel te 'byung bar shin tu mkhas pa'i phyir ro/_/byang chub sems dpa' sems dpa' chen pos sems can gyi nyes pa'i skyon thams cad mthong yang mi brjod do/_/de ci'i phyir zhe na/_nyon mongs pa skye bar dogs pa'i phyir te/_gal te nyon 
[\[68b.7\]]mongs pa skyes na ngan song du ltung bar 'gyur ro/_/byang chub sems dpas gal te sems can gyis legs pa cung zad mthong na yang bsngags shing bstod do/_/legs pa gang zhe na/_'di lta ste/_sangs rgyas kyi rang bzhin no/_/sangs rgyas kyi rang bzhin la bsngags pas sems can thams cad 
[\[69a\]]
[\[69a.1\]]bla na med pa yang dag par rdzogs pa'i byang chub tu sems skye bar 'gyur ba'i phyir ro/_/de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das ji ltar bcom ldan 
[\[69a.2\]]'das kyis gsungs pa ltar byang chub sems dpa' sems dpa' chen pos sangs rgyas kyi rang bzhin bsngags pas sems can tshad ma mchis pa snyed bla na med pa yang dag par rdzogs pa'i byang chub tu sems skye'o zhes bgyi ba'i don de lta ma lags so/_/de ci'i slad du zhe na/_de bzhin 
[\[69a.3\]]gshegs pas thog ma yongs su mya ngan las 'das pa'i mdo sde phye ba na rnam pa gsum zhig gsungs te/_gang zhe na/_gal te nad pa gang sman pa mkhas pa dang /_sman bzang po dang phrad cing nad g.yog yod pas nad myur du 'tsho la/_gal te de dag med na nams kyang mi 'tsho ba dang /_de dag 
[\[69a.4\]]dang phrad kyang rung /_ma phrad kyang rung ste yong mi 'tsho ba dang /_de dag dang phrad kyang rung /_ma phrad kyang rung yong gis 'tsho bar 'gyur ba dang /_rnam pa gsum gsungs so/_/de bzhin du sems can thams cad kyang gal te dge ba'i bshes gnyen dang phrad de/_sangs rgyas dang byang chub 
[\[69a.5\]]sems dpa' las dam pa'i chos thos na bla na med pa yang dag par rdzogs pa'i byang chub tu sems skye'o/_/gal te ma phrad na mi skye ba ni 'di lta ste/_rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa dang /_rang sangs rgyas rnams so/_/dge 
[\[69a.6\]]ba'i bshes gnyen dang phrad de/_sangs rgyas dang /_byang chub sems dpa' las dam pa'i chos thos kyang sems bskyed mi nus la gal te ma phrad kyang sems bskyed mi nus pa ni 'di lta ste/_log sred can no/_/phrad kyang rung /_ma phrad kyang rung /_thams cad bla na med pa yang dag par 
[\[69a.7\]]rdzogs pa'i byang chub tu sems skye ba ni 'di lta ste/_byang chub sems dpa'o zhes gsungs te/_de ltar phrad kyang rung /_ma phrad kyang rung /_thams cad bla na med pa yang dag par rdzogs pa'i byang chub tu sems skye ba zhig lags na/_de ci'i slad du de bzhin gshegs pas sangs rgyas kyi 
[\[69b\]]
[\[69b.1\]]rang bzhin bsngags pa'i rkyen gyis sems can rnams bla na med pa yang dag par rdzogs pa'i byang chub tu sems skye'o zhes gsungs bcom ldan 'das dge ba'i bshes gnyen dang phrad kyang rung /_ma phrad kyang rung /_sangs rgyas dang /_byang chub sems dpa' las chos thos kyang rung /_
[\[69b.2\]]ma thos kyang rung /_bla na med pa yang dag par rdzogs pa'i byang chub tu sems skye bar mi 'gyur ro zhes gsungs pa'i don de yang de lta ma lags par 'tshal to/_/de ci'i slad du zhe na/_de dag kyang bla na med pa yang dag par rdzogs pa'i byang chub tu 'gyur ba'i slad du'o/_/log sred can yang 
[\[69b.3\]]sangs rgyas kyi rang bzhin gyi phyir thos kyang rung /_ma thos kyang rung /_thams cad bla na med pa yang dag par rdzogs pa'i byang chub tu 'gyur ro/_/bcom ldan 'das ji ltar bcom ldan 'das kyis gsungs pa ltar log sred can zhes bgyi ba ni dge ba'i rtsa ba bcad pa'o zhes bgyi ba de yang de lta 
[\[69b.4\]]ma lags so/_/de ci'i slad du zhe na/_sangs rgyas kyi rang bzhin ma bcad pa'i slad du'o/_/de ltar sangs rgyas kyi rang bzhin ni gcad du mi rung ba'i chos can lags na ci'i slad du bcom ldan 'das kyis dge ba'i rtsa ba bcad pa'o zhes gsungs/_ji ltar sngon bcom ldan 'das kyis mdo 
[\[69b.5\]]sde sde bcu gnyis gsungs pa las dge ba zhes bgyi ba la rnam pa gnyis te/_rtag pa dang mi rtag pa'o/_/rtag pa ni gcad du ma mchis/_mi rtag pa ni gcad du mchis so/_/mi rtag pa gcad du mchis pas sems can dmyal bar ltung na/_rtag pa gcad du ma mchis pa yang ci'i slad 
[\[69b.6\]]du ma bzlog_/sangs rgyas kyi rang bzhin gcad du ma mchis pas log sred can ma lags na/_de bzhin gshegs pas ci'i slad du log sred can zhes gsungs/_bcom ldan 'das gal te sangs rgyas kyi rang bzhin gyi rkyen gyis bla na med pa yang dag par rdzogs pa'i byang chub 
[\[69b.7\]]kyi sems skye na/_ci'i slad du de bzhin gshegs pas sems can rnams la mdo sde sde bcu gnyis rgyas par bstan/_bcom ldan 'das dper na klung chen po bzhi car mtsho ma dros pa nas byung bas gal te mi'am/_lha'am/_sangs rgyas bcom ldan 'das kyis klung chen po rgya mtshor 
[\[70a\]]
[\[70a.1\]]mi 'bab kyi/_slar thog ma byung ba'i gnas su 'bab ces bgyi ba de lta bu'i gnas ma mchis so/_/byang chub kyi sems kyang de dang 'dra ste/_sangs rgyas kyi rang bzhin mchis pas thos kyang rung /_ma thos kyang rung /_tshul khrims 'dzin kyang rung /_mi 
[\[70a.2\]]'dzin kyang rung /_sbyin pa bgyis kyang rung /_ma bgyis kyang rung /_spyod kyang rung /_mi spyod kyang rung /_ye shes kyang rung /_ye shes ma lags pa yang rung ste/_thams cad bla na med pa yang dag par rdzogs pa'i byang chub thob par 'gyur ro/_/bcom ldan 'das dper na ri ud ta 
[\[70a.3\]]ya na zhes bgyi ba las nyi ma shar te nyi ma gung du phyin nas/_nyi ma de 'di snyam du nub phyogs su mi 'gro'i/_slar shar phyogs su 'gro snyam du bsam pa'i gnas ma mchis so/_/sangs rgyas kyi rang bzhin yang de dang 'dra ste/_thos pa ma mchis/_tshul khrims mi 'dzin/_sbyin 
[\[70a.4\]]pa mi bgyid/_spyad pa mi spyod/_ye shes ma mchis kyang bla na med pa yang dag par rdzogs pa'i byang chub mi thob pa'i gnas ma mchis so/_/bcom ldan 'das ji ltar sangs rgyas bcom ldan 'das kyis rgyu dang 'bras bu'i rang bzhin la yod pa yang ma lags/_med pa yang ma lags so 
[\[70a.5\]]zhes gsungs pa'i don de yang de lta ma lags so/_/de ci'i slad du zhe na/_ji ltar 'o ma'i nang na zho'i rang bzhin ma mchis na/_zho yang ma mchis so/_/n+ya gro d+ha'i sa bon la 'dom lngar skye ba'i rang bzhin ma mchis na shing 'dom lnga par skye bar mi 'gyur ro/_/de bzhin du sangs rgyas kyi 
[\[70a.6\]]rang bzhin gyi nang na bla na med pa yang dag par rdzogs pa'i byang chub kyi shing ma mchis na/_ji ltar bla na med pa yang dag par rdzogs pa'i byang chub kyi shing skye bar 'gyur/_de lta bas na rgyu dang /_'bras bu yod pa yang ma lags/_med pa yang ma lags zhes gsungs pa de ji ltar don dang ldan 
[\[70a.7\]]par 'gyur/_de nas bcom ldan 'das kyis legs so legs so zhes ston to/_/rigs kyi bu 'jig rten na skyes bu rnam pa gnyis yod de/_ji ltar u dum bA ra'i me tog ltar shin tu dkon no/_/de gang zhe na/_mi dge ba'i chos mi byed pa dang /_kha na ma tho ba'i sdig byas pa 
[\[70b\]]
[\[70b.1\]]'gyod pa ste/_de lta bu ni shin tu dkon no/_/yang skyes bu rnam pa gnyis yod de/_drin med pa dang /_drin dran pa'o/_/yang skyes bu rnam pa gnyis yod de/_chos ma thos pa nyan pa dang /_thos pa mi brjed par byed pa'o/_/yang skyes bu rnam pa gnyis yod de/_gsar byed pa dang /_
[\[70b.2\]]rnying 'chos pa'o/_/yang skyes bu rnam pa gnyis yod de/_chos thos par dga' ba dang /_chos ston par dga' ba'o/_/yang skyes bu rnam pa gnyis yod de/_'dri ba la mkhas pa dang /_lan 'debs pa la mkhas pa'o/_/'dri ba la mkhas pa ni khyod yin no/_/lan 'debs pa la 
[\[70b.3\]]mkhas pa ni de bzhin gshegs pa'o/_/rigs kyi bu 'dri mkhas pa'i rkyen gyis bla na med pa'i chos kyi 'khor lo bskor bar 'gyur te/_des na rten cing 'brel te 'byung ba bcu gnyis kyi sdong po skems pa dang /_'khor ba mtha' yas pa'i klung chen po las sgrol ba dang /_bdud 
[\[70b.4\]]kyi rgyal po sdig to can gyi dmag la rgal ba dang sdig to can gyis bsgreng ba'i rgyal mtshan bsgyel bar gyur to/_/rigs kyi bu ji ltar ngas gong du nad pa rnam pa gsum bshad pa las/_sman pa mkhas pa dang /_nad g.yog dang /_sman bzang po dang phrad dam/_ma phrad kyang rung 
[\[70b.5\]]nad 'tsho bar 'gyur ro zhes bya ba de'i don ji lta bu zhe na/_ldan yang rung mi ldan yang rung ba ni 'di lta ste/_tshe'i tshad nges pa'o/_/gang zhe na/_gang zag tshe rabs tshad med pa'i bar du dge ba rnam pa gsum spyad pa'o/_/'di lta ste/_rab dang 'bring dang /_tha ma'o/_/de ltar dge ba rnam 
[\[70b.6\]]pa gsum spyod pa'i phyir tshe'i tshad nges par gyur te/_ji ltar byang gi sgra mi snyan gyi gling du skyes pa'i mi dag tshe lo stong thub pa nad kyis btab na/_gal te sman pa mkhas pa dang /_sman bzang po dang /_nad g.yog la sogs pa dang phrad kyang rung /_ma phrad kyang rung ste 'tsho bar 
[\[70b.7\]]'gyur ro/_/de ci'i phyir zhe na/_tshe'i tshad nges pa thob pa'i phyir ro/_/rigs kyi bu ji ltar ngas nad pa sman pa mkhas pa dang /_sman bzang po dang /_nad g.yog dang phrad na nad 'tsho bar 'gyur gyi/_gal te de dag dang ma phrad na mi 'tsho zhes bya ba'i don de ji lta bu zhe na/_rigs 
[\[71a\]]
[\[71a.1\]]kyi bu gang zag de ni tshe'i tshad ma nges pa ste/_tshe ma zad kyang rgyu rkyen rnam pa dgus glo bur du tshe'i dus byed par 'gyur ro/_/dgu gang zhe na/_zas mi bde bar 'gyur bar shes bzhin du zos pa dang /_mang du za ba dang /_zas snga ma ma zhu bar yang za ba dang /_bshang 
[\[71a.2\]]gci dus bzhin du mi 'dor ba dang /_na ba'i tshe sman pa'i ngag mi nyan pa dang /_nad g.yog gi ngag bzhin du mi byed pa dang /_skyugs sman btang nas nan gyis brnags te mi skyug pa dang /_nub mo 'phyan pa las gdon drag pos btab pa dang mi tshangs pa bag med par spyod pa ste/_de lta 
[\[71a.3\]]bu'i rkyen gyis na bar gyur pa dag_/gal te sman pa dang /_sman dang phrad na 'tsho la/_gal te ma phrad na mi 'tsho'o zhes bshad do/_/rigs kyi bu ji ltar ngas gong du gsungs pa ltar sman la sogs pa dang phrad kyang rung ma phrad kyang rung ste mi 'tsho'o zhes bya ba'i don ji lta bu zhe na/_gal 
[\[71a.4\]]te mi zhig tshe zad na sman pa la sogs pa dang phrad kyang rung ma phrad kyang rung ste mi 'tsho'o/_/de ci'i phyir zhe na/_tshe zad pa'i phyir te/_de bas na ngas nad pa de ni sman dang sman pa la sogs pa dang phrad kyang rung ma phrad kyang rung ste mi 'tsho'o zhes bshad do/_/sems can dag kyang de dang 'dra ste/_
[\[71a.5\]]gang byang chub tu sems bskyed pa ni dge ba'i bshes gnyen sangs rgyas dang /_byang chub sems dpa' rnams dang phrad de chos zab mo 'di 'dri zhing mnyan tam/_de dang ma phrad kyang rung ste thams cad 'grub par 'gyur ro/_/de ci'i phyir zhe na/_byang chub tu sems bskyed pa'i phyir te/_
[\[71a.6\]]ji ltar byang gi sgra mi snyan gyi mi'i tshe'i tshad nges pa bzhin no/_/ji ltar ngas gsungs pa ltar rgyun du zhugs pa nas rang sangs rgyas kyi bar du/_gal te dge ba'i bshes gnyen sangs rgyas dang /_byang chub sems dpa' rnams las chos zab mo thos na bla na med pa yang dag par rdzogs pa'i 
[\[71a.7\]]byang chub tu sems skye'o/_/gal te sangs rgyas dang byang chub sems dpa' rnams dang ma phrad de chos zab mo ma thos na bla na med pa yang dag par rdzogs pa'i byang chub kyi sems mi skye ste/_ji ltar tshe ma nges pa'i rgyu rkyen dgus glo bur du tshe'i dus byed par 'gyur ba'i nad pa de sman pa dang phrad na 
[\[71b\]]
[\[71b.1\]]nad 'tsho la/_gal te ma phrad na nad mi 'tsho ba bzhin te/_de bas na sangs rgyas dang /_byang chub sems dpa' rnams dang phrad de chos zab mo thos na sems skye la/_gal te ma phrad na sems mi skye'o zhes ngas bshad do/_/ji ltar ngas gong du gsungs pa ltar dge ba'i bshes gnyen 
[\[71b.2\]]sangs rgyas dang /_byang chub sems dpa' rnams dang phrad de chos zab mo thos sam/_gal te ma thos kyang rung ste sems skye bar mi 'gyur zhes bya ba de'i don ji lta bu zhe na/_rigs kyi bu log sred can dag ni gal te dge ba'i bshes gnyen sangs rgyas dang /_byang chub sems dpa' rnams 
[\[71b.3\]]dang phrad de chos zab mo thos kyang rung /_ma thos kyang rung ste log sred can gyi sems mi spong ngo /_/de ci'i phyir zhe na/_dge ba'i chos bcad pa'i phyir ro/_/log sred can dag ni bla na med pa yang dag par rdzogs pa'i byang chub mi thob bo/_/de ci'i phyir zhe na/_gal te byang chub tu sems bskyed 
[\[71b.4\]]na log sred can zhes mi bya'o/_/rigs kyi bu rgyu dang rkyen kha cig gis log sred can bla na med pa yang dag par rdzogs pa'i byang chub thob bo zhes gsungs te/_log sred can ni yang dag par bla na med pa yang dag par rdzogs pa'i byang chub mi 'thob ste/_ji ltar tshe zad pa sman dang /_sman 
[\[71b.5\]]pa mkhas pa dang /_nad g.yog dang phrad kyang mi 'tsho ba bzhin no/_/de ci'i phyir zhe na/_tshe zad pa'i phyir ro/_/rigs kyi bu log ces bya ba ni dad pa'o/_/sred ces bya ba ni mi ldan pa'o/_/dad pa dang mi ldan pa'i phyir log sred can zhes bya'o/_/sangs rgyas kyi rang bzhin ni dad pa ma yin la/_
[\[71b.6\]]sems can gyis ldan pa ma yin te/_de ltar mi ldan na ji ltar gcod par 'gyur/_log ces bya ba ni thabs mkhas pa'o/_/sred ces bya ba ni mi ldan pa'o/_/thabs mkhas pa dang mi ldan pa'i phyir log sred can zhes bya'o/_/sangs rgyas kyi rang bzhin ni thabs mkhas pa bsgom 
[\[71b.7\]]pa ma yin la/_sems can gyis ldan pa ma yin te/_de ltar mi ldan na ji ltar gcod par 'gyur/_log ces bya ba ni brtson 'grus so/_/sred ces bya ba ni mi ldan pa ste/_brtson 'grus dang mi ldan pa'i phyir log sred can zhes bya'o/_/sangs rgyas kyi rang bzhin ni brtson 'grus ma 
[\[72a\]]
[\[72a.1\]]yin la/_sems can gyis ldan pa ma yin te/_de ltar mi ldan pas na ji ltar gcod par 'gyur/_log ces bya ba ni dran pa'o/_/sred ces bya ba ni mi ldan pa ste/_dran pa dang mi ldan pa'i phyir log sred can zhes bya'o/_/sangs rgyas kyi rang bzhin ni dran pa ma 
[\[72a.2\]]yin la/_sems can gyis ldan pa ma yin te/_de ltar mi ldan pa'i phyir ji ltar gcod par 'gyur/_log ces bya ba ni ting nge 'dzin to/_/sred ces bya ba ni mi ldan pa ste/_ting nge 'dzin dang mi ldan pa'i phyir log sred can zhes bya'o/_/sangs rgyas kyi rang bzhin ni ting nge 'dzin ma yin 
[\[72a.3\]]la/_sems can gyis ldan pa ma yin te/_de ltar mi ldan pa'i phyir ji ltar gcod par 'gyur/_log ces bya ba ni shes rab bo/_/sred ces bya ba ni mi ldan pa ste/_shes rab dang mi ldan pa'i phyir log sred can zhes bya'o/_/sangs rgyas kyi rang bzhin ni shes rab ma yin la/_sems can 
[\[72a.4\]]gyis ldan pa ma yin te/_de ltar mi ldan na ji ltar gcod par 'gyur/_log ces bya ba ni mi rtag pa'i dge ba'o/_/sred ces bya ba ni mi ldan pa'o/_/mi rtag pa'i dge ba dang /_mi ldan pa'i phyir log sred can zhes bya'o/_/sangs rgyas kyi rang bzhin mi rtag pa ma yin/_dge ba ma yin/_mi 
[\[72a.5\]]dge ba ma yin no/_/de ci'i phyir zhe na/_dge ba'i chos ni thabs mkhas pas thob pa yin te/_sangs rgyas kyi rang bzhin ni thabs mkhas pas thob pa ma yin te/_de'i phyir dge ba ma yin no/_/ji ltar na mi dge ba ma yin zhe na/_dge ba'i 'bras bu thob pa'i phyir ro/_/dge ba'i 'bras bu ni bla na 
[\[72a.6\]]med pa yang dag par rdzogs pa'i byang chub bo/_/yang dge ba'i chos zhes bya ba ni skyes nas thob pa'o/_/sangs rgyas kyi rang bzhin ni skyes nas thob pa ma yin te/_de'i phyir dge ba ma yin no/_/skye ba la 'thob pa'i dge ba'i chos rnams bcad pas na log sred can zhes bya'o/_/rigs kyi bu khyod 
[\[72a.7\]]kyis smras pa ltar/_gal te log sred can la sangs rgyas kyi rang bzhin yod na/_ci'i phyir sems can dmyal ba'i kha na ma tho ba las ma bzlog ces bya ba ni rigs kyi bu log sred can la sangs rgyas kyi rang bzhin yod med do/_/rigs kyi bu dper na rgyal po zhig dgu po rgyud [{]mangs kyi [,]mang gi [}]sgra snyan cing yid 
[\[72b\]]
[\[72b.1\]]du 'ong ba thos nas sems de la chags te shin tu dga' bas gtong ba'i sems med do/_/de nas blon po chen po zhig la 'di lta bu'i sgra snyan pa ga las byung zhes dris so/_/blon po chen pos lan btab pa/_'di ltar sgra snyan pa ni dgu po rgyud [{]mangs [,]mang [}]las byung ngo /_/rgyal pos sgra 
[\[72b.2\]]de khyer te shog ces smras so/_/de nas blon po chen pos dgu po rgyud [{]mangs [,]mang [}]blangs nas rgyal po'i mdun du bzhag go/_/rgyal po chen po 'di ltar rig par bya ste/_sgra de ni 'di las byung ngo zhes gsol to/_/rgyal pos dgu po rgyud [{]mangs [,]mang [}]la sgra phyung sgra phyung zhes byas kyang dgu po rgyud 
[\[72b.3\]{]mangs [,]mang [}]de la sgra ma byung ngo /_/de nas rgyal pos rgyud bcad kyang sgra ma byung /_shun pa dang shing so sor gshegs te sgra btsal kyang ma rnyed de/_de nas rgyal pos blon po de la khros te/_de ltar [{]brdzun [,]rdzun [}]byas te ci bya zhes byas so/_/blon po chen pos rgyal po de la gsol pa/_sgra 'dod pa 
[\[72b.4\]]ni chos de lta bu ma lags te/_rgyu dang rkyen mang po dang /_thabs mkhas pas gdod sgra 'byung ngo /_/sems can gyi sangs rgyas kyi rang bzhin yang de dang 'dra bar gnas pa'i gnas med de/_thabs mkhas pas gdod mthong bar 'gyur ro/_/de ltar mthong ba'i phyir bla na med pa yang dag 
[\[72b.5\]]par rdzogs pa'i byang chub thob bo/_/log sred can dag ni sangs rgyas kyi rang bzhin mi mthong na ngan song gsum gyi kha na ma tho ba las ji ltar bzlog_/rigs kyi bu gal te log sred can gyis sangs rgyas kyi rang bzhin yod par yid ches na/_de ni ngan song gsum du mi 'gro ste/_log sred 
[\[72b.6\]]can yang ma yin par rig par bya'o/_/de ltar sangs rgyas kyi rang bzhin yod par yid mi ches pa'i phyir ngan song gsum du ltung ngo /_/ngan song gsum du ltung ba'i phyir log sred can zhes bya'o/_/rigs kyi bu ji ltar khyod kyis smras pa ltar/_gal te 'o ma la zho'i rang bzhin med na zho 
[\[72b.7\]]'byung ba mi rigs la/_n+ya gro d+ha'i sa bon la 'dom lnga'i rang bzhin med na shing 'dom lnga skye ba'i mi rigs so zhes bya ba glen pa dag ni de skad 'chad de/_mkhas pa shes rab can la ni nams kyang de lta bu'i tshig mi 'byung ngo /_/de ci'i phyir zhe na/_rang bzhin med pa'i phyir ro/_/rigs kyi bu gal 
[\[73a\]]
[\[73a.1\]]te 'o ma'i nang na zho'i rang bzhin yod pa zhig na/_rgyu rkyen mang po'i mthu la mi ltos pa'i rigs so/_/rigs kyi bu ji ltar chu dang 'o ma bsres te mnan na zla ba gcig bzhag kyang zhor mi 'gyur ro/_/gal te shing ba ke'u zhes bya'i khu ba thigs pa gcig gis dri ma 
[\[73a.2\]]byas na gdod zhor 'gyur ro/_/gal te thog ma nas zho'i rang bzhin yod na ji ste rgyu rkyen mang po la ltos/_de bzhin du sems can gyi sangs rgyas kyi rang bzhin yang rgyu rkyen mang pos gdod mthong bar 'gyur te/_rgyu rkyen mang pos bla na med pa yang dag par rdzogs pa'i 
[\[73a.3\]]byang chub tu 'gyur ro/_/gang rgyu rkyen mang po la ltos te 'thob pa ni rang bzhin med pa'o/_/de ltar rang bzhin med pa'i phyir bla na med pa yang dag par rdzogs pa'i byang chub tu 'gyur ro/_/rigs kyi bu de lta bas na byang chub sems dpa' sems dpa' chen pos rtag tu gzhan gyi 
[\[73a.4\]]legs pa bsngags shing nyes pa mi brjod de/_de ni drang po'i sems zhes bya'o//_//bam po sum cu lnga pa/_gzhan yang rigs kyi bu ji ltar byang chub sems dpa' sems drang po zhe na/_byang chub sems dpa' sems dpa' chen po rtag tu nyes pa mi byed 
[\[73a.5\]]do/_/gal te nyes pa zhig byung na de'i mod la mkhan po'am slob dpon gcig la mthol zhing bshags te mi 'chab bo/_/khrel ba dang 'dzem pas bdag la bdag gshe zhing phyin chad mi byed par yi dam 'cha'o/_/sdig pa yang ba la rab tu lci ba'i 'du shes skyed do/_/
[\[73a.6\]]gal te mi zhig gis dris na/_yang dag par nyes so zhes lan 'debs so/_/sdig pa de bzang ngam/_ngan ces dris na ngan zhes lan 'debs so/_/yang sdig pa de dge'am/_mi dge zhes dris na/_mi dge zhes lan 'debs so/_/yang sdig pa de dge ba'i 'bras 
[\[73a.7\]]bu'am/_mi dge ba'i 'bras bu zhes dris na/_sdig pa de ni yang dag par dge ba'i 'bras bu ma yin no zhes lan 'debs so/_/yang sdig pa 'di sus byas/_sangs rgyas dang /_chos dang /_dge 'dun gyis byas pa yin nam zhes dris na/_sangs rgyas dang /_chos 
[\[73b\]]
[\[73b.1\]]dang /_dge 'dun gyis ma yin te/_bdag gis byas so/_/de yang nyon mongs pa 'dus pas byas par gyur to zhes lan 'debs so/_/de ltar sems drang ba'i phyir sangs rgyas kyi rang bzhin yod par yid ches so/_/sangs rgyas kyi rang bzhin yod par yid ches 
[\[73b.2\]]pa'i phyir log sred can zhes mi bya'o/_/de ltar sems drang ba'i phyir sangs rgyas kyi nye gnas zhes bya ste/_sems can gyis phul ba'i gos dang /_bza' ba dang /_bca' ba dang /_mal cha dang /_nad kyi rkyen sman de dag las sna gcig kyang khri phrag bcu snyed blangs kyang 
[\[73b.3\]]mang ngo zhes mi bya ste/_de ni byang chub sems dpa'i sems drang po zhes bya'o/_/de la ji ltar na byang chub sems dpa' tshul khrims 'dzin pa zhe na/_byang chub sems dpa' sems dpa' chen pos tshul khrims sdom pa ni lhar skye ba'i phyir ma yin/_'jig pa'i phyir 
[\[73b.4\]]ma yin pa nas/_khyi'i sdom pa dang /_bya'i sdom pa dang /_ba lang gi sdom pa dang /_rgya bya'i sdom pa'i bar du mnos pa ma yin/_tshul khrims zhig par mi byed/_tshul khrims nyams par mi byed/_tshul khrims la 'phan yod par mi byed/_tshul khrims sna 
[\[73b.5\]]tshogs pa mi byed/_nyan thos kyi tshul khrims mi byed de/_byang chub sems dpa' sems dpa' chen po'i tshul khrims dang /_tshul khrims kyi pha rol tu phyin pa'i khrims nod cing 'dzin te/_bsnyen par rdzogs kyang rgyags shing dregs pa mi skye ba ni byang chub sems 
[\[73b.6\]]dpa' yongs su mya ngan las 'das pa chen po sdom pa'i tshul khrims gsum dang ldan pa zhes bya'o/_/de la ji ltar na byang chub sems dpa' dge ba'i bshes gnyen la bsnyen pa zhe na/_byang chub sems dpa' sems dpa' chen pos rtag tu sems can la dge ba'i 
[\[73b.7\]]lam ston cing mi dge ba'i lam mi ston te/_mi dge ba'i lam ni dge ba'i 'bras bu ma yin no zhes ston to/_/rigs kyi bu nga ni sems can thams cad kyi dge ba'i bshes gnyen yang dag pa yin te/_bram ze phu ga la'i lta ba ngan pa thams cad gcod nus so/_/rigs 
[\[74a\]]
[\[74a.1\]]kyi bu gal te sems can gang nga la bsnyen bkur byed na/_sems can dmyal bar ltung ba'i rgyu rkyen yod kyang lhar skye bar 'gyur te/_ji ltar sun 'da' cha ta la sogs pa sems can dmyal bar ltung ba'i rigs pa las nga mthong ba'i phyir 
[\[74a.2\]]sems can dmyal bar ltung ba'i rgyu rkyen byang nas gzugs yod pa'i lhar skyes so/_/shA ri'i bu dang /_maud gal gyi bu la sogs pa lta bu yod du zin kyang sems can gyi dge ba'i bshes gnyen yang dag pa zhes mi bya'o/_/de ci'i phyir zhe na/_log sred 
[\[74a.3\]]can gyi sems kyi rgyu bskyed pa'i phyir ro/_/rigs kyi bu nga sngon yul ser skya na bzhugs pa na shA ri'i bu la nye gnas gnyis yod de/_gcig ni keng rus la rtog tu bcug_/gcig ni dbugs 'grang du bcug ste/_lo grangs mang du lon yang gnyis ka ting nge 'dzin 
[\[74a.4\]]ma thob bo/_/de ltar ma thob pa'i rkyen gyis mya ngan las 'das pa yang med/_zag pa med pa'i chos kyang med do zhes log par lta ba skyes so/_/gal te de yod pa zhig yin na bdag cag gis thob pa'i rigs so/_/de ci'i phyir zhe na/_bdag cag bstan pa'i lung 
[\[74a.5\]]shin tu sdom zhing 'dzin pa'i phyir ro zhes zer te/_nga de'i tshe dge slong de gnyis ngan par lta ba'i sems skye bar mthong nas shA ri'i bu bos te 'di skad spyos so/_/khyod legs par mi ston te/_ci'i phyir slob ma de gnyis la go bsnor te chos log par bstan/_khyod 
[\[74a.6\]]kyi slob ma gnyis ni rigs so so ste/_gcig ni gos 'khru ba'o/_/gcig ni gser mgar ro/_/gser mgar la ni dbugs 'grang ba bstan pa'i rigs/_gos 'khru ba la ni keng rus rtog pa bstan pa'i rigs te/_khyod kyis bstan pa nor ba'i phyir mi de 
[\[74a.7\]]gnyis log par mi dge ba skyes te/_ngas de'i tshe mi de gnyis la ji lta ba bzhin du de ltar chos bstan pas de gnyis kyis thos nas dgra bcom pa'i 'bras bu thob par gyur te/_de bas na nga ni sems can thams cad kyi dge ba'i bshes gnyen yang dag pa yin gyi/_
[\[74b\]]
[\[74b.1\]]shA ri'i bu dang maud gal gyi bu la sogs pa ni ma yin no/_/gal te sems can gang kun nas nyon mongs pa rab tu lci ba yod pa dag kyang nga dang phrad na ngas thabs kyis de dag gcod do/_/dper na nga'i nu bo bsnyen dga' bo 'dod chags rab tu lci ba dang bcas te/_
[\[74b.2\]]ngas thabs shin tu mkhas pa rnam pa sna tshogs kyis yongs su bcad do/_/sor mo'i phreng ba zhe sdang rab tu lci ba dang bcas te/_nga mthong bas zhe sdang zhi bar gyur to/_/rgyal po ma skyes dgra gti mug shin tu lci ba dang bcas te/_nga mthong bas gti mug gi sems 
[\[74b.3\]]med par gyur to/_/khyim bdag pa yi ka bskal pa grangs med pa'i bar du nyon mongs pa'i tshogs rab tu sogs te/_nga mthong bas mod la de dag zad cing zhi bar gyur to/_/gal te mi ma rabs ngan pa dag nga la bsnyen cing nga'i nye gnas byed na de'i rgyu de'i rkyen gyis lha dang mi 
[\[74b.4\]]thams cad kyis bkur zhing bsti stang byed par 'gyur ro/_/shi ri ku ba ta ngan par lta ba shin tu mched pa yang nga mthong bas ngan par lta ba med par gyur te/_nga mthong ba'i rkyen gyis sems can dmyal ba'i rgyu 'gags nas lhar skye ba'i rgyur gyur to/_/ji ltar 
[\[74b.5\]]rigs ngan dbugs 'phrog ces bya ba tshe'i dus byed du nye ba na/_nga mthong bas phyir tshe ring bar gyur to/_/dper na kau shi ka sems bslad cing 'khrugs par gyur te/_nga mthong ba'i rkyen gyis sems sngon bzhin du gyur to/_/rigs ngan gau ta mI'i bu rke ba 
[\[74b.6\]]zhes bya ba/_rtag tu mi dge ba'i las byed de/_nga mthong bas las de dag spangs par gyur to/_/dge slong can de dang dge slong rtswa mdud gnyis kyang nga mthong ba'i rkyen gyis lus dang /_srog gi bar du yal yang tshul khrims sdom pa ma nyams so/_/don de lta bas na 
[\[74b.7\]]dge slong dga' bos tshangs par spyod pa phyed ston pas dge ba'i bshes gnyen du 'gyur ro zhes 'chad de/_nga ni de skad du mi ston te/_tshangs par spyod pa yongs su rdzogs pa ni dge ba'i bshes gnyen du 'gyur ro zhes gsungs so/_/de bas na byang chub sems dpa' yongs 
[\[75a\]]
[\[75a.1\]]su mya ngan las 'das pa chen po bsgom pas dge ba'i bshes gnyen la bsnyen pa zhes bya'o/_/de la ji ltar na byang chub sems dpa' mang du thos pa dang ldan pa zhe na/_byang chub sems dpa' sems dpa' chen po yongs su mya ngan las 'das pa chen 
[\[75a.2\]]po'i phyir mdo sde sde bcu gnyis yi ger bris shing klog gam/_'don tam/_rnam par 'byed cing ston pa ni byang chub sems dpa' mang du thos pa dang ldan pa zhes bya'o/_/mdo sde sde bcu gcig bzhag ste/_shin tu rgyas pa 'ba' zhig gzungs su 'dzin cing klog gam/_'don 
[\[75a.3\]]tam/_yi ger bris sam/_'byed cing ston pa yang byang chub sems dpa' mang du thos pa dang ldan pa zhes bya'o/_/mdo sde sde bcu gnyis bzhag ste/_yongs su mya ngan las 'das pa chen po'i mdo sde dam pa 'di gzungs su 'dzin cing yi ger bris sam/_'don 
[\[75a.4\]]tam/_klog gam/_'byed cing ston pa yang byang chub sems dpa' mang du thos pa dang ldan pa zhes bya'o/_/mdo sde 'di yang bzhag ste/_tshig bzhi pa'i tshigs su bcad pa gcig gzungs su 'dzin tam/_tshigs su bcad pa de yang bzhag ste/_de bzhin 
[\[75a.5\]]gshegs pa rtag tu gnas pa/_rang bzhin mi 'gyur mi 'pho ba gzungs su 'dzin na byang chub sems dpa' de yang mang du thos pa dang ldan pa zhes bya'o/_/de dag kyang bzhag ste/_de bzhin gshegs pa rtag tu chos mi gsung bar shes na/_de yang byang chub sems 
[\[75a.6\]]dpa' mang du thos pa dang ldan pa zhes bya'o/_/de ci'i phyir zhe na/_chos ni rang bzhin med pa'i phyir te/_de bzhin gshegs pas chos thams cad bshad kyang rtag tu ci yang gsung ba med de/_de ni byang chub sems dpa' yongs su mya ngan las 'das pa chen po sgom pas mang 
[\[75a.7\]]du thos pa dang ldan pa zhes bya'o/_/rigs kyi bu gal te rigs kyi bu'am rigs kyi bu mo gang yongs su mya ngan las 'das pa chen po'i phyir dngos po de lnga dang ldan na/_byed dka' ba byed par 'gyur/_bzod dka' ba bzod par 'gyur/_gtong dka' ba gtong bar 'gyur ro/_/
[\[75b\]]
[\[75b.1\]]de la ji ltar na byang chub sems dpa' byed dka' ba byed par 'gyur ba zhe na/_gal te la la zhig 'di skad du til 'brum gcig za na bla na med pa yang dag par rdzogs pa'i byang chub thob par 'gyur ro zhes thos na/_tshig de la yid ches pa'i phyir bskal pa grangs med tshad med pa'i 
[\[75b.2\]]bar du rtag par til 'brum bu gcig za'o/_/'di skad du me'i nang du mchongs na bla na med pa yang dag par rdzogs pa'i byang chub thob bo zhes thos na/_bskal pa grangs med pa'i bar du mtshams med pa'i sems can dmyal bar shin tu 'bar ba'i me'i phung por 'jug ste/_de ni 
[\[75b.3\]]byang chub sems dpa' byed dka' ba byed pa zhes bya'o/_/ji ltar na byang chub sems dpa' bzod dka' ba bzod pa zhe na/_gal te lag pa dang /_dbyug pa dang /_ral gri dang /_rdos rdeg cing gtub pa de lta bu'i sdug bsngal nyams su len pa'i rgyu dang rkyen gyis yongs 
[\[75b.4\]]su mya ngan las 'das pa chen po thob par 'gyur ro zhes zer ba thos nas/_bskal pa grangs med tshad med pa'i bar du de dag nyams su len kyang sdug bsngal bar mi 'dzin pa de ni byang chub sems dpa' bzod dka' ba la bzod pa zhes bya'o/_/ji ltar na byang chub sems dpa' 
[\[75b.5\]]gtong ba dka' ba gtong ba zhe na/_de la gal te yul dang /_grong khyer dang /_chung ma dang /_bu dang /_mgo dang /_mig dang /_rkang pa dang /_klad pa gzhan la sbyin pa byas na bla na med pa yang dag par rdzogs pa'i byang chub thob bo zhes zer ba thos nas/_bskal pa grangs 
[\[75b.6\]]med tshad med pa'i bar du yul dang /_grong khyer dang /_chung ma dang /_bu dang /_mgo dang /_mig dang /_rkang pa dang /_klad pa la sogs pa bdog pa thams cad gtong ba ni byang chub sems dpa' gtong dka' ba gtong ba zhes bya ste/_byang chub sems dpa' byed 
[\[75b.7\]]dka' ba byed cing bzod dka' ba la bzod de/_gtong dka' ba gtong yang /_'di ltar ngas byas so snyam pa'i 'du shes mi 'jog go/_/rigs kyi bu dper na pha ma bu gcig bdog pa shin tu byams te/_gos bzang po dang /_zas zhim pos dus su gso zhing bsnyod de/_cis 
[\[76a\]]
[\[76a.1\]]kyang mi brel bar byed do/_/bu des gal te pha ma la smad pa'i sems skye ste/_kha ngan pas spyos kyang pha mas byams pa'i phyir khro zhing mi dga' ba mi skye ste/_'di ltar ngas gos dang zas byin no snyam mi sems so/_/byang chub sems dpa' sems dpa' chen po 
[\[76a.2\]]yang de dang 'dra ste/_sems can thams cad la bu gcig pa ltar lta'o/_/gal te bu na na pha ma yang na ste/_sman dang sman pa tshol zhing rab tu brtson pas nad gso'o/_/nad sos nas 'di snyam du ngas bu'i nad gsos so snyam mi sems so/_/byang chub sems dpa' yang de dang 'dra ste/_
[\[76a.3\]]sems can rnams nyon mongs pa'i nad kyis gdungs pa mthong nas/_byams pa'i sems kyis chos ston to/_/chos thos pa'i phyir nyon mongs pa yongs su bcad do/_/nyon mongs pa bcad nas 'di snyam du ngas sems can gyi nyon mongs pa rnams bcad do snyam mi sems so/_/gal te 
[\[76a.4\]]de ltar sems na nams kyang bla na med pa yang dag par rdzogs pa'i byang chub mi thob ste/_'di ltar sems can gcig kyang bdag gis chos bstan te/_nyon mongs pa bcad do snyam sems pa med do/_/byang chub sems dpa' sems dpa' chen po sems can rnams la mi sdang mi byams 
[\[76a.5\]]so/_/de ci'i phyir zhe na/_stong pa nyid kyi ting nge 'dzin rab tu sgom pa'i phyir te/_byang chub sems dpa' stong pa nyid kyi ting nge 'dzin bsgoms pas su la sdang zhing su la byams pa skyed/_rigs kyi bu dper na nags tshal la mes tshig gam/_mis bcad dam/_chus g.yengs na yang tshal 
[\[76a.6\]]gyi shing de su la gshe zhing su la dga' ba skyed/_byang chub sems dpa' sems dpa' chen po yang de dang 'dra ste/_sems can thams cad la gshe ba yang med/_dga' ba yang med do/_/de ci'i phyir zhe na/_stong pa nyid kyi ting nge 'dzin sgom pa'i phyir ro/_/de nas byang chub sems dpa' 
[\[76a.7\]]sems dpa' chen po kun du snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das chos thams cad rang bzhin gyis stong pa'am/_stong pa bsgoms pas stong /_gal te rang bzhin gyis stong na/_stong pa bsgoms 
[\[76b\]]
[\[76b.1\]]pas gzod stong pa mthong ba'i mi rigs na/_ji ste bcom ldan 'das kyis stong pa bsgoms pas stong pa mthong zhes gsungs/_gal te rang bzhin gyis mi stong na/_ji ltar stong pa bsgoms kyang stong par mi 'gyur ro/_/bka' stsal pa/_rigs kyi bu chos thams cad ni 
[\[76b.2\]]rang bzhin gyis stong pa'o/_/de ci'i phyir zhe na/_chos thams cad kyi rang bzhin dmigs su med pa'i phyir ro/_/rigs kyi bu gzugs kyi rang bzhin dmigs su med do/_/ji ltar gzugs kyi rang bzhin zhe na/_gzugs zhes bya ba ni sa dang /_chu dang /_me dang /_rlung ma yin 
[\[76b.3\]]te/_sa dang /_chu dang /_me dang /_rlung las gzhan pa yang ma yin no/_/sngon po dang /_ser po dang /_dmar po dang /_dkar po ma yin te/_sngon po dang /_ser po dang /_dmar po dang /_dkar po las gzhan pa'ang ma yin/_yod pa yang ma yin/_med pa yang ma yin na/_ci'i 
[\[76b.4\]]phyir gzugs la rang bzhin yod ces smra/_rang bzhin dmigs su med pa'i phyir stong pa zhes bshad do/_/chos thams cad kyang de dang 'dra ste/_mtshan nyid 'dra ba rgyun mi 'chad pa'i phyir bus pa ma rabs glen pa mthong nas chos thams cad kyi rang bzhin stong pa zhi ba ma yin no zhes 'chad do/_/byang 
[\[76b.5\]]chub sems dpa' sems dpa' chen po dngos po lnga dang ldan pa'i phyir chos kyi rang bzhin thog ma nas stong pa zhi ba mthong ngo /_/rigs kyi bu gal te dge sbyong ngam/_bram ze gang chos thams cad kyi rang bzhin stong pa ma yin par mthong na/_de dag dge sbyong ma yin/_bram ze ma yin/_shes rab 
[\[76b.6\]]kyi pha rol tu phyin pa mi 'thob/_yongs su mya ngan las mi 'da'/_sangs rgyas dang /_byang chub sems dpa' rnams mngon sum du mi mthong ste/_bdud kyi 'khor yin par rig par bya'o/_/rigs kyi bu chos thams cad ni rang bzhin gyis stong pa ste/_byang chub sems dpas stong pa 
[\[76b.7\]]bsgoms pas chos thams cad stong par mthong ngo /_/rigs kyi bu chos thams cad rang bzhin gyis mi rtag pas na 'gags pas 'gog par 'gyur ro/_/gal te mi rtag pa ma yin na 'gags pas 'gog par mi 'gyur ro/_/'dus byas kyi chos ni skye ba'i mtshan nyid yod pas na bskyed 
[\[77a\]]
[\[77a.1\]]pas skye bar 'gyur la/_'gags pa'i mtshan nyid yod pa na 'gags pas 'gog par 'gyur ro/_/chos thams cad la sdug bsngal gyi mtshan nyid yod pas sdug bsngal gyis sdug bsngal bar 'gyur ro/_/rigs kyi bu dper na lan tshwa ni bro ba'i mtshan 
[\[77a.2\]]nyid yin pas gzhan bro bar byed/_sha kha ra'i mtshan nyid mngar bas gzhan mngar bar byed/_chang gi mtshan nyid skyur bas gzhan skyur bar byed/_sga'i mtshan nyid tsha bas gzhan tsha bar byed/_a ru ra'i mtshan nyid kha bas gzhan kha bar byed/_a mra'i mtshan nyid bsngal bas gzhan 
[\[77a.3\]]bsngal bar byed/_dug gi mtshan nyid 'chi bar byed pas gzhan 'chi bar byed/_zil dngar gyi mtshan nyid ni mi 'chi bar byed de/_gzhan dang bsres na yang mi 'chi bar nus so/_/byang chub sems dpa' stong pa sgom pa yang de dang 'dra ste/_stong pa bsgoms pa'i phyir chos thams cad 
[\[77a.4\]]rang bzhin gyis stong pa zhi bar mthong ngo /_/de nas yang byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/_bcom ldan 'das gal te lan tshwas tshwa mi bro ba tshwa bro bar bgyid pa ltar stong pa'i ting nge 'dzin sgom pa yang de lta bu zhig lags na/_ting nge 'dzin 
[\[77a.5\]]de ni dge ba ma lags/_dam pa ma lags te/_rang bzhin phyin ci log pa'o/_/gal te stong pa'i ting nge 'dzin gyis stong pa 'ba' zhig mthong na/_stong pa ni ma mchis pa'i chos lags na/_ji ltar ci zhig mthong bar 'gyur/_bka' stsal pa/_rigs kyi bu stong pa'i ting nge 'dzin de/_stong pa 
[\[77a.6\]]ma yin pa'i chos mthong na/_stong pa rab tu zhi ba ma yin pas phyin ci log ma yin no/_/ji ltar lan tshwa tshwa mi bro ba bro bar byed pa ltar/_stong pa'i ting nge 'dzin de yang de dang 'dra ste/_stong pa ma yin pa stong par byed do/_/rigs kyi bu 'dod chags kyi mtshan nyid yod pa ste/_stong pa'i mtshan nyid 
[\[77a.7\]]ma yin no/_/gal te 'dod chags stong pa yin na/_sems can rnams 'dod pa'i rkyen gyis sems can dmyal bar ltung ba'i mi rigs so/_/gal te sems can dmyal bar ltung na 'dod chags kyi rang bzhin ji ltar stong pa yin par 'gyur/_rigs kyi bu gzugs kyi rang bzhin ni yod 
[\[77b\]]
[\[77b.1\]]pa'o/_/rang bzhin zhes bya ba gang zhe na/_'di lta ste phyin ci log go/_/phyin ci log pas sems can gyi 'dod chags bskyed do/_/gal te gzugs kyi mtshan nyid phyin ci log ma yin na/_sems can gyi 'dod chags ji ltar bskyed par 'gyur/_de ltar 'dod chags skye bas 
[\[77b.2\]]na gzugs kyi rang bzhin ni med pa ma yin te/_de lta bas na stong pa'i ting nge 'dzin sgom pa ni phyin ci log ma yin no/_/rigs kyi bu bus pa ma rabs thams cad ni bud med mthong na bud med kyi mtshan nyid skye'o/_/byang chub sems dpa' ni de lta ma yin te/_bud med mthong yang 
[\[77b.3\]]bud med kyi mtshan nyid mi skye'o/_/de ltar skye ba'i mtshan nyid med pas 'dod chags mi skye'o/_/'dod chags mi skye bas phyin ci log ma yin te/_'jig rten pas bud med du mthong ba'i phyir byang chub sems dpa' yang de'i rjes su bud med do zhes 'chad do/_/gal te skyes pa mthong 
[\[77b.4\]]ste bud med do zhes zer na/_de ni phyin ci log yin te/_de'i phyir ngas bshad do zhes bya la 'di skad ces bka' stsal to/_/bram ze khyod gal te nyin mo la mtshan mo zhes zer na phyin ci log pa'o/_/mtshan mo la nyin par zhes zer na yang phyin ci log go/_/nyin la nyin gyi mtshan nyid du 'dzin/_mtshan 
[\[77b.5\]]la mtshan gyi mtshan nyid du phyin ci log ces mi bya'o/_/rigs kyi bu byang chub sems dpa' sa dgu la gnas pa thams cad ni chos kyi rang bzhin yod par mthong ngo /_/de ltar mthong ba'i phyir sangs rgyas kyi rang bzhin mi mthong ngo /_/gal te sangs rgyas kyi rang bzhin mthong na ci'i phyir chos 
[\[77b.6\]]thams cad kyi rang bzhin mi mthong ste/_de ltar stong pa'i ting nge 'dzin bsgoms na chos kyi rang bzhin ni mi mthong ngo /_/de ltar mi mthong bas sangs rgyas kyi rang bzhin mthong ngo /_/sangs rgyas dang byang chub sems dpa' rnams kyis rnam pa gnyis su bshad de/_rang bzhin yod pa dang /_
[\[77b.7\]]rang bzhin med pa'o/_/sems can la ni chos kyi rang bzhin yod par bshad de/_'phags pa rnams la chos kyi rang bzhin med par bshad do/_/stong pa ma yin pa dag stong pa'i chos mthong bar bya ba'i phyir stong pa'i ting nge 'dzin bsgoms pas stong pa mthong bar byed la/_chos kyi rang 
[\[78a\]]
[\[78a.1\]]bzhin med pa dag kyang stong pa bsgoms pas stong par 'gyur te/_de lta bas na stong pa bsgoms pas stong pa mthong ngo /_/rigs kyi bu khyod 'di skad du stong par mthong ba de stong pa ni med pa'i chos yin na ji ltar ci zhig mthong zhes bya ba ni/_rigs kyi bu de de 
[\[78a.2\]]bzhin te/_byang chub sems dpa' sems dpa' chen pos ni yang dag par ci yang mi mthong ngo /_/ci yang mi mthong ba ni ci yang med pa yin no/_/ci yang med pa de ni chos thams cad do/_/byang chub sems dpa' sems dpa' chen po yongs su mya ngan las 'das pa chen po sgom pa ni 
[\[78a.3\]]chos thams cad la ci yang mi mthong ngo /_/gang mthong ba yod pa ni sangs rgyas kyi rang bzhin mi mthong ngo /_/shes rab kyi pha rol tu phyin pa yongs su sgom mi nus/_yongs su mya ngan las 'das pa chen po mi thob ste/_de'i phyir byang chub sems dpa' chos thams cad la rang bzhin 
[\[78a.4\]]med par mthong ngo /_/rigs kyi bu byang chub sems dpa' ting nge 'dzin mthong ba'i rkyen gyis stong pa mthong ba ma yin gyi/_shes rab kyi pha rol tu phyin pa yang stong /_bsam gtan gyi pha rol tu phyin pa yang stong /_brtson 'grus kyi pha rol tu phyin pa yang stong /_bzod 
[\[78a.5\]]pa'i pha rol tu phyin pa yang stong /_tshul khrims kyi pha rol tu phyin pa yang stong /_sbyin pa'i pha rol tu phyin pa yang stong /_gzugs kyang stong /_mig kyang stong /_rnam par shes pa yang stong /_de bzhin gshegs pa yang stong /_yongs su mya ngan las 'das pa yang 
[\[78a.6\]]stong ste/_de bas na byang chub sems dpas chos thams cad kun stong par mthong ngo /_/de'i phyir nga grong khyer ser skya na bzhugs pa na/_dga' bo la khyod mya ngan dang /_yi slong ba dang /_smre sngags ma 'don cig ces bka' stsal pa dang /_dga' bos gsol pa/_
[\[78a.7\]]bcom ldan 'das bdag gi 'khor dang gnyen thams cad shi na mya ngan ji ltar mi bya/_de bzhin gshegs pa yang bdag dang bcas te grong khyer 'dir skyes la/_shAkya'i rigs gcig pa thams cad gnyen nye ba yin na/_ji ste de bzhin gshegs pa nyag gcig mya ngan mi mdzad 
[\[78b\]]
[\[78b.1\]]cing mdangs sngon pas kyang gsal bar gyur ces gsol pa dang /_rigs kyi bu ngas de la 'di skad ces bka' stsal to/_/dga' bo khyod kyis grong khyer ser skya yang dag par yod par mthong yang ngas ni stong pa zhi ba ci yang med par mthong ngo /_/khyod kyis shAkya'i rigs kun nye ba yin par 
[\[78b.2\]]mthong yang /_ngas ni stong pa bsgoms pas ci yang med par mthong ngo /_/de'i rgyu de'i rkyen gyis khyod mya ngan dang /_sdug bsngal skyes la/_nga ni sngon bas mdog gsal bar gyur to/_/sangs rgyas dang /_byang chub sems dpa' rnams de ltar stong pa'i ting nge 'dzin bsgoms pa'i 
[\[78b.3\]]phyir mya ngan mi skye ste/_de ni byang chub sems dpa' yongs su mya ngan las 'das pa chen po'i mdo la nan tan byas pa'i yon tan dgu pa dang ldan pa zhes bya'o/_/rigs kyi bu ji ltar na byang chub sems dpa' yongs su mya ngan las 'das pa chen po'i mdo sde dam pa la nan tan byed pa na nang 
[\[78b.4\]]gi tha ma'i yon tan bcu dang ldan pa zhe na/_rigs kyi bu byang chub sems dpa' byang chub kyi phyogs kyi chos sum cu rtsa bdun sgom zhing yongs su mya ngan las 'das pa chen po rtag pa dang /_bde ba dang /_bdag dang /_yongs su dag pa la zhugs te/_sems can thams cad la 
[\[78b.5\]]mya ngan las 'das pa chen po'i mdo rnam par 'byed cing ston te/_sangs rgyas kyi rang bzhin mngon par ston to/_/gal te rgyun du zhugs pa'am/_lan cig phyir ldog pa'am/_phyir mi ldog pa'am/_dgra bcom pa'am/_rang sangs rgyas sam/_byang chub sems dpa' dag tshig de 
[\[78b.6\]]la yid ches na thams cad kyis yongs su mya ngan las 'das pa chen por 'jug par 'gyur ro/_/gang yid mi ches pa ni 'khor bar 'khor bar 'gyur ro/_/de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad 
[\[78b.7\]]ces gsol to/_/bcom ldan 'das sems can gang dag mdo sde 'di la bkur sti mi bgyid/_bka' stsal pa/_rigs kyi bu nga mya ngan las 'das pa'i 'og tu nyan thos kyi nye gnas gti mug can tshul khrims bshig pa/_rtsod par dga' ba/_mdo sde sde bcu gnyis spong zhing mu stegs 
[\[79a\]]
[\[79a.1\]]can gyi gtsug lag rnam pa sna tshogs dang /_'jig rten pa'i yi ge dang /_tshigs bcad 'don cing klog ste/_ma brtags pa'i rdzas thams cad 'chang ba nas sangs rgyas kyis gnang ngo zhes smra ba de dag ni tsan dan bzang pos shing ngan pa rje ba dang /_gser gyis ra gan 
[\[79a.2\]]rje ba dang /_dngul gyis zha nye rje ba dang /_dar gyis bal snam rje ba dang /_zil dngar gyis dug rje ba dang mtshungs so/_/ji ltar na tsan dan gyis shing ngan pa rje zhe na/_nga'i nye gnas dag rnyed pa dang grags pa'i phyir khyim pa'i skye bo la mya ngan las 'das pa'i mdo sde 'di dang chos 'chad de/_khyim pa 
[\[79a.3\]]rgyags pas nyan mi 'dod nas khyim pa gong du bzhag ste/_dge slong 'og tu 'dug cing bza' ba dang /_bca' ba bzang po rnam pa sna tshogs sbyar te byin yang nyan du mi btub pa de ni tsan dan gyis shing ngan pa rje ba zhes bya'o/_/ji ltar na gser gyis ra gan rje ba zhe na/_ra gan ni gzugs 
[\[79a.4\]]dang /_sgra dang /_dri dang /_ro dang /_reg bya'i dpe'o/_/gser ni tshul khrims kyi dpe ste/_nga'i nye gnas rnams gzugs kyi rkyen gyis tshul khrims mnos pa bshig pa de ni gser gyis ra gan rje ba zhes bya'o/_/ji ltar dngul gyis zha nye rje ba zhe na/_dngul ni dge ba bcu'i dpe'o/_/
[\[79a.5\]]zha nye ni mi dge ba bcu'i dpe ste/_nga'i nye gnas rnams dge ba bcu btang nas mi dge ba bcu spyad pa de ni dngul gyis zha nye rje ba zhes bya'o/_/ji ltar na dar gyis snam bu rje ba zhe na/_snam bu zhes bya ba ni khrel ba dang 'dzem pa med pa'i dpe'o/_/dar ni khrel ba dang 'dzem pa yod pa'i 
[\[79a.6\]]dpe ste/_nga'i nye gnas rnams khrel ba dang 'dzem pa btang ste/_khrel ba dang 'dzem pa med par byed pa ni dar gyis snam bu brjes pa zhes bya'o/_/ji ltar na bdud rtsi dug dang rje ba zhe na/_dug ni rnyed pa dang grags pa rnam pa sna tshogs kyi dpe'o/_/bdud rtsi ni zag pa med pa'i 
[\[79a.7\]]chos rnams kyi dpe ste/_nga'i nye gnas rnams rnyed pa dang grags pa'i phyir khyim pa rnams la bdag rab tu stod cing /_bdag ni zag pa med pa thob bo zhes zer ba de ni bdud rtsis dug brjes pa zhes bya'o/_/de lta bu la sogs pa dge slong ngan pa'i phyir yongs su mya ngan las 'das 
[\[79b\]]
[\[79b.1\]]pa'i mdo sde dam pa 'di 'dzam bu'i gling du shin tu rgyas par spel to/_/de'i tshe de'i dus na nye gnas kha cig mdo sde 'di yi ger bris shing gzungs su 'dzin te klog gam/_'don cing 'chad dam/_rgyas par byed na/_dge slong ma rungs pa de dag gis gsod par 'gyur ro/_/de 
[\[79b.2\]]nas dge slong ma rungs pa de dag lhan cig 'dug nas/_khrims dam po 'di dag 'cha'o/_/gal te gang yongs su mya ngan las 'das pa chen po'i mdo 'di yi ger bris shing 'dzin tam/_klog gam/_'don tam/_'byed cing ston na/_thams cad kyis lhan cig mi gnas/_
[\[79b.3\]]lhan cig mi 'dug_/gtam mi bya'o/_/de ci'i phyir zhe na/_mya ngan las 'das pa'i mdo 'di ni sangs rgyas kyis gsungs pa ma yin te/_ngan par lta bas byas pa'o/_/ngan par lta ba ni ston pa drug ste/_'di ni ston pa drug gi mdo sde yin gyi/_sangs rgyas kyi mdo sde ma yin 
[\[79b.4\]]no/_/de ci lta zhe na/_sangs rgyas rnams kyis ni chos thams cad mi rtag pa/_bdag med pa/_bde ba med pa yongs su dag pa med pa'o/_/zhes gsungs la/_gal te chos rnams rtag pa dang /_bde ba dang /_bdag dang /_yongs su dag pa'o zhes smra na/_de la ci'i 
[\[79b.5\]]phyir sangs rgyas kyis gsungs pa'i mdo yin no zhes bya/_sangs rgyas dang /_byang chub sems dpa' rnams ni dge slong rnams rdzas rnam pa sna tshogs 'chang du gnang la/_ston pa drug gis bshad pa la ni nye gnas la rdzas thams cad 'chang du mi gnang ste/_de bas na ci'i 
[\[79b.6\]]phyir 'di la sangs rgyas kyis gsungs pa yin no zhes bya/_sangs rgyas dang byang chub sems dpa' rnams ni nye gnas la/_ba'i 'o ma las gyur pa ro dam pa lnga dang /_sha la sogs pa bzar mi rung ngo zhes ma bcas so/_/ston pa drug ni lan tshwa rnam pa lnga dang /_ba'i 'o ma'i ro 
[\[79b.7\]]rnam pa lnga dang /_snum pa dang /_khrag la sogs pa bzar mi gnang ste/_de dag bzar mi gnang ba lags na de ni sangs rgyas kyi chos dam pa yin no zhes byar mi rung ngo /_/sangs rgyas dang byang chub sems dpa' rnams ni theg pa gsum bshad de/_mdo sde 'di la theg pa 
[\[80a\]]
[\[80a.1\]]gcig pu 'ba' zhig ste/_mya ngan las 'das pa chen po'o zhes 'chad na/_ci'i phyir 'di la sangs rgyas kyi chos dam pa'o zhes bya/_sangs rgyas ni mthar yongs su mya ngan las 'das so zhes gsungs la/_mdo sde 'di las sangs rgyas ni rtag pa/_bde 
[\[80a.2\]]ba/_bdag dang /_yongs su dag pa ste/_yongs su mya ngan las mi 'da'o zhes 'chad de mdo sde 'di ni mdo sde sde bcu gnyis kyi grangs su ma gtogs te bdud kyis bshad pa yin gyi/_sangs rgyas kyis bshad pa ma yin no zhes zer ro/_/rigs kyi bu de dag ni nga'i nye 
[\[80a.3\]]gnas yin mod kyi/_yongs su mya ngan las 'das pa'i mdo 'di la dad cing rjes su gzhol mi nus so/_/rigs kyi bu gal te de'i tshe na sems can gang mdo sde 'di la tshigs su bcad pa phyed tsam la dad cing yid ches na/_de ni nga'i nye gnas yang dag pa yin par rig par bya'o/_/
[\[80a.4\]]de ltar dad pa'i rkyen gyis sangs rgyas kyi rang bzhin mthong ste yongs su mya ngan las 'da'o/_/de nas byang chub sems dpa' kun du snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das legs so legs so/_/de bzhin 
[\[80a.5\]]gshegs pas deng yongs su mya ngan las 'das pa chen po'i mdo rab tu phye ste legs par bstan to/_/bcom ldan 'das bdag dngos po de'i rkyen gyis yongs su mya ngan las 'das pa chen po'i mdo sde 'di'i tshigs su bcad pa gcig nas tshigs su bcad pa phyed kyi bar du 
[\[80a.6\]]rtogs shing 'tshal bar gyur to/_/tshigs su bcad pa gcig nas tshigs su bcad pa phyed kyi bar du 'tshal ba'i phyir sangs rgyas kyi rang bzhin cung zad cig mthong ste/_ji ltar bcom ldan 'das kyis gsungs pa ltar bdag kyang yongs su mya ngan las 'das pa chen po thob 
[\[80a.7\]]par 'gyur ro/_/de ni byang chub sems dpa' yongs su mya ngan las 'das pa'am/_mdo sde dam pa la nan tan byas pa'i yon tan bcu dang ldan pa zhes bya'o/_/'phags pa yongs su mya ngan las 'das pa chen po'i mdo las byang chub sems dpa' kun du snang ba mtho btsun dpal 
[\[80b\]]
[\[80b.1\]]gyi rgyal po zhes bya bas/_yongs su dris pa'i le'u ste bcu pa'o//_//de nas bcom ldan 'das kyis 'khor mang po thams cad la bka' stsal pa/_rigs kyi bu dag gal te khyod las sangs rgyas yod dam/_sangs rgyas med dam/_chos yod dam/_chos med dam/_
[\[80b.2\]]dge 'dun yod dam/_dge 'dun med dam/_sdug bsngal yod dam/_sdug bsngal med dam/_kun 'byung yod dam/_kun 'byung med dam/_'gog pa yod dam/_'gog pa med dam/_lam yod dam/_lam med dam/_bden pa yod dam/_bden pa med dam/_bdag yod 
[\[80b.3\]]dam/_bdag med dam/_sdug bsngal yod dam/_sdug bsngal med dam/_yongs su dag pa yod dam/_yongs su dag pa med dam/_rtag pa yod dam/_rtag pa med dam/_theg pa yod dam/_theg pa med dam/_rang bzhin yod dam/_rang bzhin med dam/_sems can 
[\[80b.4\]]yod dam/_sems can med dam/_srid pa yod dam/_srid pa med dam/_yang dag pa yod dam/_yang dag pa med dam/_rgyu yod dam/_rgyu med dam/_'bras bu yod dam/_'bras bu med dam/_byed pa yod dam/_byed pa med dam/_las yod dam/_las med dam/_rnam 
[\[80b.5\]]par smin pa yod dam/_rnam par smin pa med dam/_snyam du the tshom du gyur pa yod na khyed kyis ci dang ci 'dod pa dris shig dang /_ngas de dang de dag rnam par phye ste khyed la bstan par bya'o/_/rigs kyi bu lha'am/_mi'am/_bdud dam/_tshangs pa'am/_dge slong ngam/_bram ze 
[\[80b.6\]]la sogs pa gang gis dris kyang ngas lan mi thebs pa med do/_/de nas 'khor gyi dkyil 'khor de'i nang na byang chub sems dpa' seng ge sgra zhes bya ba 'dug pa las langs te gos tshags bcos nas/_sangs rgyas kyi zhabs la spyi bos phyag 'tshal te/_pus mo'i lha nga sa la btsugs nas 
[\[80b.7\]]thal mo sbyar te/_bcom ldan 'das la 'di skad ces gsol to/_/bcom ldan 'das bdag kyang zhu ba zhu snyam sems kyis bsams pa las/_de bzhin gshegs pa thugs rje chen pos 'drir gnang ba'i go skabs phye ba legs so/_/de nas bcom ldan 'das kyis 'khor mang po rnams 
[\[81a\]]
[\[81a.1\]]la bka' stsal pa/_rigs kyi bu rnams khyed byang chub sems dpa' 'di la lhag par bkur sti dang rim gro dang bsti stang bskyed de/_spos dang /_me tog dang /_rol mo dang /_phreng ba dang /_gdugs dang /_ba dan dang /_gos dang /_bza' ba dang /_btung ba dang /_mal 
[\[81a.2\]]cha dang /_nad kyi rkyen sman dang /_gnas khang la sogs pa 'bul ba dang /_bsu ba dang bskyal ba bya'o/_/de ci'i phyir zhe na/_'dis ni 'das pa'i sangs rgyas rnams la dge ba'i rtsa ba rab tu bskrun te/_bsod nams dang ldan pas deng nga'i spyan sngar seng ge'i sgra bsgrag snyam sems 
[\[81a.3\]]so/_/rigs kyi bu ji ltar seng ge'i rgyal po ni bdag gi stobs dang /_mche ba dang /_sder mo rno bar shes pas rkang lag bzhi sa la brten te/_brag phug na gnas kyang mjug ma brdabs nas sgra sgrogs so/_/gang de lta bu'i mtshan rnams dang ldan pa ni seng ge'i sgra sgrogs nus par rig par 
[\[81a.4\]]bya'o/_/seng ge'i rgyal po yang dag pa ni nang par sngar phug nas byung ste/_rnam par bsgyings nas glal te phyogs bzhir bltas nas/_dngos po rnam pa bcu gcig gi phyir sgra rab tu sgrogs so/_/bcu gcig po gang zhe na/_'di lta ste/_yang dag par seng ge ma yin par sgyus seng ge 
[\[81a.5\]]ltar 'chos pa rnam par gzhig pa dang /_bdag gi mthu rtsal sad pa dang /_gnas dag par bya ba dang /_bu rnams gnas shes par bya ba dang /_'gro ba mang po 'jigs pa'i sems med par bya ba dang /_gnyid log pa sad par bya ba dang /_gcan gzan le lo can thams cad le lo med 
[\[81a.6\]]par bya ba dang /_gcan gzan rnams 'khor zhing rten du 'gyur bar bya ba dang /_spos kyi bal glang chen po gdul ba dang /_bu rnams slob pa dang /_bdag gi 'khor thams cad yongs su brgyan pa dang bcu gcig go/_/gcan gzan thams cad kyis seng ge'i sgra thos na/_chu'i rigs 
[\[81a.7\]]las skyes pa ni chu zab mo'i gting du gab/_skam sar 'gro ba ni khung du 'bros/_'phur ba rnams ni sa la ltung /_spos kyi bal glang chen po rnams kyang mi gtsang ba shor te 'bros so/_/rigs kyi bu dag ji ltar was lo brgyar seng ge'i phyi bzhin 'gro yang seng ge'i sgra sgrogs mi nus so/_/
[\[81b\]]
[\[81b.1\]]gang se ge'i phru gu lo gsum lon pa dag ni seng ge'i rgyal po ltar sgra sgrogs nus so/_/rigs kyi bu de bzhin gshegs pa yang dag par rdzogs pa'i sangs rgyas kyang shes rab kyi mche ba dang /_sder mo dang /_rdzu 'phrul gyi rkang pa bzhi dang /_pha rol tu phyin pa drug yongs su 
[\[81b.2\]]rdzogs pa'i sku dang /_dpa' ba'i stobs bcu dang /_snying rje chen po'i mjug ma dang /_bsam gtan bzhi'i phug yongs su dag pa la gnas te/_sems can rnams kyi phyir seng ge'i sgra sgrogs te/_bdud kyi dmag rab tu bcom nas 'khor mang po rnams la stobs bcu 
[\[81b.3\]]bstan te/_sangs rgyas kyi spyod yul rnam par phye nas ngan par lta ba rnams kyi mgon dang skyabs mdzad do/_/'khor bas 'jigs pa rnams spro ba bskyed de/_ma rig pa'i gnyid kyis non pa'i sems can rnams sad par mdzad cing /_mi dge ba'i chos spyod pa rnams 'gyod 
[\[81b.4\]]pa'i sems skye bar mdzad do/_/ngan par lta ba'i sems can rnams la ston cing ston pa drug gis bstan pa dag seng ge'i sgra ma yin par shes par mdzad pa dang /_'od srung rdzogs byed la sogs pa'i dregs pa'i sems gzhig pa dang /_theg pa gnyis kyis 'gyod pa'i sems 
[\[81b.5\]]skye bar mdzad pa dang /_byang chub sems dpa' sa lnga pa la sogs pa stobs dang sems chen po skye bar mdzad pa dang /_yang dag par lta ba'i 'khor bzhi pos ngan par lta ba'i sde bzhi la 'jigs pa med par mdzad pa'i phyir/_'phags pa'i spyod yul dang /_tshangs 
[\[81b.6\]]pa'i spyod yul dang /_lha'i spyod yul gyi phug nas byung ste rnam par bsgyings nas sems can thams cad kyi nga rgyal dang dregs pa la sogs pa gzhom pa'i phyir glal ba mdzad do/_/sems can thams cad kyi dge ba'i chos skye bar mdzad pa'i phyir phyogs bzhir lta'o/_/sems 
[\[81b.7\]]can thams cad kyis so so yang dag par shes pa bzhi thob par mdzad pa'i phyir rkang lag bzhi sa la btsugs so/_/sems can thams cad tshul khrims kyi pha rol tu phyin pa la rnam par dgod par bya ba'i phyir seng ge'i sgra sgrogs so/_/seng ge'i sgra sgrogs pa ni sems can 
[\[82a\]]
[\[82a.1\]]thams cad la sangs rgyas kyi rang bzhin yod pa dang /_de bzhin gshegs pa rtag tu gnas shing /_mi 'gyur mi 'pho bar nges par bshad pa'o/_/rigs kyi bu nyan thos dang rang sangs rgyas ni sangs rgyas bcom ldan 'das kyi zhabs 'bring du bskal pa grangs 
[\[82a.2\]]med tshad med pa brgya stong gi bar du 'gro yang seng ge'i sgra sgrogs mi nus so/_/byang chub sems dpa' sa bcu pas gal te spyod yul rnam pa gsum po la nan tan byed pa de ni seng ge'i sgra sgrogs pa yin par rig par bya'o/_/rigs kyi bu dag byang chub sems dpa' sems dpa' chen 
[\[82a.3\]]po seng ge'i sgra yang da ltar seng ge'i sgra chen po bsgrags par bsams kyis/_de bas na khyed kyis lhag pa'i sems kyis mchod pa dang rim gro dang bkur sti gyis shig_/de nas bcom ldan 'das kyis byang chub sems dpa' sems dpa' chen po seng ge'i sgra la bka' stsal pa/_
[\[82a.4\]]rigs kyi bu khyod zhu ba yod na ci dang ci 'dod pa dris shig_/de nas byang chub sems dpa' sems dpa' chen po seng ge'i sgras/_bcom ldan 'das la 'di skad ces gsol to/_/bcom ldan 'das ji ltar na sangs rgyas kyi rang bzhin lags/_don ci la ni sangs rgyas kyi rang bzhin 
[\[82a.5\]]zhes bgyi/_yang ji ltar na rtag pa dang /_bde ba dang /_bdag dang /_yongs su dag pa zhes bgyi/_gal te sems can thams cad la sangs rgyas kyi rang bzhin mchis na ci'i slad du mi mthong /_sems can thams cad kyi sangs rgyas kyi rang bzhin mchis pas bcu pa'i byang chub 
[\[82a.6\]]sems dpas chos ci la gnas na gsal bar mi mthong /_sangs rgyas ni chos ji lta bu zhig la bzhugs na gsal bar gzigs/_sa bcu pa'i byang chub sems dpa' ni mig ji lta bu zhig gis gsal bar mi mthong /_sangs rgyas ni spyan ji lta bu zhig gis gsal bar gzigs/_bcom 
[\[82a.7\]]ldan 'das kyis bka' stsal pa/_rigs kyi bu legs so legs so/_/gal te gang zhig chos kyi phyir zhu ba zhus pa ni tshogs rnam pa gnyis dang ldan par 'gyur ro/_/gnyis gang zhe na/_ye shes dang bsod nams so/_/gal te byang chub sems dpa' gang tshogs rnam pa de gnyis dang 
[\[82b\]]
[\[82b.1\]]ldan na sangs rgyas kyi rang bzhin shes so/_/ji ltar na sangs rgyas kyi rang bzhin zhes bya ba yang shes pa nas byang chub sems dpa' sa bcu pa ji lta bu'i mig gis mthong ba dang /_sangs rgyas bcom ldan 'das rnams ji lta bu'i spyan gyis gzigs pa'i bar du shes so/_/
[\[82b.2\]]byang chub sems dpa' seng ge'i sgras gsol pa/_bcom ldan 'das ji ltar na ye shes kyi tshogs zhes bgyi/_ji ltar na bsod nams kyi tshogs zhes bgyi/_rigs kyi bu ye shes kyi tshogs zhes bya ba ni 'di lta ste/_sa dang po nas sa bcu pa'i bar du ye shes kyi tshogs 
[\[82b.3\]]zhes bya'o/_/bsod nams kyi tshogs zhes bya ba ni 'di lta ste/_sbyin pa'i pha rol tu phyin pa nas shes rab kyi pha rol tu phyin pa dang /_shes rab kyi pha rol tu phyin pa ma yin pa'i bar du'o/_/gzhan yang rigs kyi bu ye shes kyi tshogs zhes bya ba ni 'di lta ste/_sangs rgyas 
[\[82b.4\]]dang byang chub sems dpa' rnams so/_/bsod nams kyi tshogs zhes bya ba ni 'di lta ste/_nyan thos dang /_rang sangs rgyas dang byang chub sems dpa' sa dgu pa'o/_/gzhan yang rigs kyi bu bsod nams kyi tshogs ni 'dus byas pa/_zag pa dang bcas pa/_srid pa dang bcas 
[\[82b.5\]]pa/_'bras bu yod pa/_thogs pa dang bcas pa/_rtag pa ma yin te/_bus pa ma rabs kyi chos so/_/ye shes kyi tshogs ni 'dus ma byas pa/_zag pa med pa/_srid pa med pa/_'bras bu med pa/_thogs pa med pa/_rtag tu gnas pa'o/_/rigs kyi bu khyod ni 
[\[82b.6\]]tshogs rnam pa de gnyis dang ldan pas don shin tu zab mo 'di zhu ba la spobs par gyur to/_/ngas kyang tshogs rnam pa de gnyis dang ldan pas don 'di 'dri ba'i lan thebs so/_/byang chub sems dpa' sems dpa' chen po seng ge sgras gsol pa/_bcom ldan 'das gal te byang chub 
[\[82b.7\]]sems dpa' gang tshogs rnam pa de gnyis dang ldan na/_rnam pa gcig gam gnyis zhes 'dri ba'i mi rigs na/_ci'i slad du bcom ldan 'das kyis rnam pa gcig dang gnyis kyis lan btab ces gsungs/_de ci'i slad du zhe na/_chos thams cad ni rnam pa gcig dang gnyis ma 
[\[83a\]]
[\[83a.1\]]mchis so/_/rnam pa gcig dang gnyis ni bus pa ma rabs kyi mtshan nyid lags so/_/bcom ldan 'das kyis bka' stsal pa/_rigs kyi bu gal te byang chub sems dpa' gang tshogs rnam pa de gnyis med na/_rnam pa gcig dang gnyis mi shes so/_/byang 
[\[83a.2\]]chub sems dpa' gang tshogs de gnyis dang ldan pa ni rnam pa gcig dang gnyis pa shes so/_/gang chos rnams la gcig gam gnyis zhes bya ba med pa'i don de yang de lta ma yin no/_/de ci'i phyir zhe na/_gal te gcig gam gnyis med na/_chos thams cad mi gcig mi 
[\[83a.3\]]gnyis pa ji ltar bshad/_rigs kyi bu gang gcig pa dang gnyis pa ni bus pa ma rabs kyi mtshan nyid ces bya ba de byang chub sems dpa' sa bcu pa zhes bya ste/_bus pa ma rabs ma yin no/_/de ci'i phyir zhe na/_gcig ni mya ngan las 'das pa zhes bya'o/_/gnyis ni 'khor ba zhes 
[\[83a.4\]]bya'o/_/de ci'i phyir gcig ni mya ngan las 'das pa zhes bya zhe na rtag pa'i phyir ro/_/ci'i phyir gnyis ni 'khor ba zhes bya zhe na/_ma rig pa la sred pa'i phyir ro/_/rtag pa'i mya ngan las 'das pa yang bus pa ma rabs kyi mtshan nyid ma yin la/_'khor ba yang bus pa ma rabs kyi 
[\[83a.5\]]mtshan nyid ma yin te/_don de lta bas na tshogs rnam pa gnyis dang ldan pa ni dri ba dang lan btab par 'gyur ro/_/rigs kyi bu khyod kyis ji ltar na sangs rgyas kyi rang bzhin zhes 'dri ba brtags par nyon cig dang /_ngas rnam par dgrol zhing khyod la bshad do/_/rigs kyi bu 
[\[83a.6\]]sangs rgyas kyi rang bzhin zhes bya ba ni don dam pa stong pa'o/_/don dam pa stong pa ni ye shes zhes bya'o/_/de la stong pa zhes bya ba ni stong pa dang mi stong pa gnyis ka mi mthong ba'o/_/shes rab can gyis ni stong pa dang /_mi stong pa dang /_rtag pa dang /_mi rtag pa dang /_sdug bsngal 
[\[83a.7\]]dang /_bde ba dang /_bdag dang /_bdag med pa kun mthong ngo /_/stong pa zhes bya ba ni 'khor ba thams cad do/_/mi stong pa zhes bya ba ni yongs su mya ngan las 'das pa'o/_/bdag med pa'i bar du ni 'khor ba'o/_/bdag ces bya ba ni yongs su mya ngan las 'das pa ste/_thams cad stong 
[\[83b\]]
[\[83b.1\]]par mthong la/_stong pa ma yin pa mi mthong ba ni lam dbu ma zhes mi bya/_thams cad bdag med pa'i bar du mi mthong la/_bdag mi mthong ba ni lam dbu ma zhes mi bya'o/_/lam dbu ma zhes bya ba ni sangs rgyas kyi rang bzhin no/_/don de lta bas na sangs rgyas kyi rang bzhin ni 
[\[83b.2\]]rtag par 'gyur zhing 'pho ba med pa ste/_ma rig pas khebs pas sems can thams cad kyis mthong bar ma gyur to/_/nyan thos dang rang sangs rgyas kyis thams cad stong par mthong ste/_mi stong par mi mthong ba nas/_thams cad bdag med pa'i bar du mthong ste/_bdag tu mi 
[\[83b.3\]]mthong ngo /_/de bas na don dam pa'i stong pa ma thob bo/_/don dam pa'i stong pa ma thob pa'i phyir lam dbu ma mi spyod/_lam dbu ma med pa'i phyir sangs rgyas kyi rang bzhin mi mthong ngo /_/rigs kyi bu lam dbu ma mthong ba la rnam pa gsum ste/_nges par bde ba spyod pa dang /_
[\[83b.4\]]nges par sdug bsngal spyod pa dang /_nges par sdug bsngal dang bde ba spyod pa'o/_/nges par bde ba spyod pa zhes bya ba ni 'di lta ste/_byang chub sems dpa' sems dpa' chen pos sems can thams cad la snying brtse ba'i phyir mtshams med pa'i sems can dmyal bar gnas kyang /_ji ltar 
[\[83b.5\]]bsam gtan gsum pa'i bde ba la reg pa bzhin no/_/nges par sdug bsngal spyod pa zhes bya ba ni bus pa ma rabs rnams so/_/nges par sdug bsngal dang bde ba spyod pa zhes bya ba ni nyan thos dang rang sangs rgyas rnams so/_/nyan thos dang rang sangs rgyas kyis sdug bsngal 
[\[83b.6\]]dang bde ba la lam dbu ma'i 'du shes bskyed de/_don de lta bas na sangs rgyas kyi rang bzhin yod mod kyi mi mthong ngo /_/ji ltar khyod kyis don ji lta bu zhig la sangs rgyas kyi rang bzhin yin zhes dris pa ni/_rigs kyi bu sangs rgyas kyi rang bzhin zhes bya ba ni sangs rgyas thams 
[\[83b.7\]]cad kyi bla na med pa dgra bcom pa yang dag par rdzogs pa'i byang chub kyi lam dbu ma'i sa bon yin no/_/gzhan yang rigs kyi bu lam la rnam pa gsum ste/_rab dang /_'bring dang /_tha ma'o/_/de la tha ma zhes bya ba ni tshangs pa dag rtag pa med pa la nor bar rtag par lta ba'o/_/
[\[84a\]]
[\[84a.1\]]rab ces bya ba ni 'khor ba mi rtag pa la nor bar rtag par mthong la/_dkon mchog gsum rtag pa yin pa la nan tan gyis mi rtag par sgro btags pa'o/_/de la ci'i phyir rab ces bya zhe na/_bla na med pa yang dag par rdzogs pa'i byang chub mchog 'thob pa'i phyir ro/_/
[\[84a.2\]]'bring zhes bya ba ni don dam pa'i stong pa ste/_mi rtag pa ni rtag par mthong /_rtag pa ni mi rtag par mthong ba'o/_/don dam pa'i stong pa ni mtha' ma zhes mi bya'o/_/de ci'i phyir zhe na/_bus pa ma rabs thams cad kyis mi mthong ba'i phyir ro/_/rab ces kyang mi bya'o/_/de ci'i phyir zhe 
[\[84a.3\]]na/_rab ma yin pa'i phyir ro/_/sangs rgyas dang byang chub sems dpa' thams cad kyi spyod pa'i lam ni rab ma yin/_tha ma ma yin te/_don de'i phyir lam dbu ma zhes bya'o/_/gzhan yang rigs kyi bu 'khor ba'i thog ma'i mtha' ni rnam pa gnyis te/_ma rig pa dang sred pa'o/_/de 
[\[84a.4\]]gnyis kyi bar na skye ba dang /_rga ba dang /_na ba dang /_'chi ba'i sdug bsngal 'byung ste/_de ni lam dbu ma zhes bya'o/_/de ltar lam dbu ma des 'khor ba yongs su gzhig par 'gyur ba'i phyir dbu ma zhes bya'o/_/de ltar lam dbu ma'i chos ni sangs rgyas kyi rang bzhin ces bya ba ste/_de bas 
[\[84a.5\]]na sangs rgyas kyi rang bzhin ni rtag pa bde ba/_bdag dang /_yongs su dag pa'o/_/sems can rnams kyis mi mthong ba'i phyir/_mi rtag pa dang /_bde ba med pa/_bdag med pa yongs su ma dag pa ste/_sangs rgyas kyi rang bzhin ni yang dag par na/_mi rtag pa dang /_bde ba med pa 
[\[84a.6\]]dang /_bdag med pa dang /_yongs su ma dag pa ma yin no/_/rigs kyi bu dper na mi dbul po zhig gi khyim na rin po che'i gter yod de/_des mi mthong na mi mthong ba'i dbang gis rtag pa med/_bde ba med/_bdag med pa yongs su dag pa med do/_/dge ba'i bshes gnyen gcig gis 
[\[84a.7\]]de la 'di skad du khyod kyi khyim na rin po che gser gyi gter yod na/_ci ste 'di ltar dbul phongs shing sdug bsngal dang /_mi rtag pa dang /_bde ba med pa dang /_bdag med pa dang /_yongs su dag pa med par gyur ces byas nas/_de nas thabs kyis de mthong bar byas so/_/mthong bar 
[\[84b\]]
[\[84b.1\]]gyur pas mi de rtag pa dang /_bde ba dang /_bdag dang /_yongs su dag pa thob par gyur to/_/sangs rgyas kyi rang bzhin yang de dang 'dra ste/_sems can gyis mi mthong ngo /_/de ltar mi mthong ba'i phyir/_rtag pa med/_bde ba med/_bdag med/_yongs su dag pa med do/_/dge 
[\[84b.2\]]ba'i bshes gnyen sangs rgyas dang byang chub sems dpa' rnams kyis thabs rnam pa sna tshogs kyis bstan te mthong bar mdzad do/_/de ltar mthong bar gyur nas sems can rnams rtag pa dang /_bde ba dang /_bdag dang /_yongs su dag pa thob bo/_/gzhan yang rigs 
[\[84b.3\]]kyi bu sems can rnams kyis lta ba bskyed pa la rnam pa gnyis te/_rtag pa dang /_chad pa'o/_/de ltar lta ba de gnyis ni lam dbu ma zhes mi bya ste/_rtag pa med pa dang /_chad pa med pa ni lam dbu ma zhes bya'o/_/rtag pa dang chad pa med pa ni rten cing 'brel te 'byung ba bcu 
[\[84b.4\]]gnyis rtogs pa'i ye shes zhes bya ste/_de ltar rtogs pa'i ye shes ni sangs rgyas kyi rang bzhin zhes bya'o/_/theg pa de gnyis kyis rten cing 'brel te 'byung ba rtogs kyang sangs rgyas kyi rang bzhin thob pa zhes mi bya'o/_/sangs rgyas kyi rang bzhin rtog mod kyi/_sems can rnams 
[\[84b.5\]]ma rig pas yongs su khebs pa'i phyir mi mthong ste/_ji ltar ri bong dang rtas rten cing 'brel te 'byung ba bcu gnyis kyi chu klung rgal mi nus pa bzhin no/_/de ci'i phyir zhe na/_sangs rgyas kyi rang bzhin mi mthong ba'i phyir ro/_/rigs kyi bu rten cing 'brel te 'byung ba bcu gnyis rtogs pa'i 
[\[84b.6\]]ye shes ni bla na med pa yang dag par rdzogs pa'i byang chub kyi sa bon yin te/_don de lta bas na rten cing 'brel te 'byung ba bcu gnyis ni sangs rgyas kyi rang bzhin zhes bya'o/_/rigs kyi bu dper na ga gon ni mkhris pa'i nad du 'gyur ro/_/de ci'i phyir zhe na/_mkhris pa'i nad kyi rgyu 
[\[84b.7\]]rkyen du 'gyur ba'i phyir te/_rten cing 'brel te 'byung ba bcu gnyis kyang de dang 'dra'o/_/rigs kyi bu sangs rgyas kyi rang bzhin ni rgyu yod/_rgyu'i rgyu yod/_'bras bu yod/_'bras bu'i 'bras bu yod do/_/rgyu yod ces bya ba ni rten cing 'brel te 'byung ba bcu gnyis so/_/rgyu'i 
[\[85a\]]
[\[85a.1\]]rgyu zhes bya ba ni shes rab bo/_/'bras bu yod ces bya ba ni bla na med pa yang dag par rdzogs pa'i byang chub bo/_/'bras bu'i 'bras bu zhes bya ba ni bla na med pa'i yongs su mya ngan las 'das pa chen po'o/_/rigs kyi bu dper na ma rig pa'i rkyen gyis 'du byed 
[\[85a.2\]]rnams ni 'bras bu'o/_/'du byed kyi rkyen gyis rnam par shes pa 'bras bur 'gyur te/_don de lta bas na ma rig pa'i ngo bo nyid ni rkyen kyang yin la/_rkyen gyi rkyen kyang yin no/_/rnam par shes pa yang 'bras bu yang yin la/_'bras bu'i 'bras bu yang yin no/_/sangs 
[\[85a.3\]]rgyas kyi rang bzhin yang de dang 'dra'o/_/rigs kyi bu don de lta bas na rten cing 'brel te 'byung ba bcu gnyis ni mi skye mi 'gog_/rtag pa ma yin/_chad pa ma yin/_gcig gam gnyis ma yin/_'ongs pa ma yin/_song ba ma yin/_rgyu ma yin/_'bras bu ma yin no/_/rigs kyi bu 
[\[85a.4\]]rgyu yin la 'bras bu ma yin pa ni sangs rgyas kyi rang bzhin lta bu'o/_/'bras bu yin la rgyu ma yin pa ni yongs su mya ngan las 'das pa chen po lta bu'o/_/rgyu yang yin la 'bras bu yang yin pa ni rten cing 'brel te 'byung ba bcu gnyis las skyes pa'i chos lta bu'o/_/rgyu yang ma yin 
[\[85a.5\]]'bras bu yang ma yin pa ni sangs rgyas kyi rang bzhin zhes bya ste/_rgyu dang 'bras bu ma yin pa'i phyir rtag pa mi 'gyur mi 'pho ba'o/_/don de lta bas na ngas mdo sde la rten cing 'brel te 'byung ba bcu gnyis ni don shin tu zab ste/_shes pa med/_mthong ba med/_bsam du med pas/_
[\[85a.6\]]sangs rgyas dang byang chub sems dpa' rnams kyi spyod yul yin gyi/_nyan thos dang rang sangs rgyas rnams kyis shes pa ma yin no zhes gsungs so/_/ci'i phyir don shin tu zab ce na/_shin tu zab pa ni sems can gyi las dang spyod pa rtag pa yang ma yin chad pa yang ma yin mod kyi/_
[\[85a.7\]]'bras bu rnam par smin par 'gyur ba dang /_skad cig skad cig mar 'gog kyang stor ba med pa dang /_byed pa med kyang byas pa'i las yod pa dang /_myong ba med kyang 'bras bu rnam par smin pa yod pa dang /_myong ba 'gog pa med kyi 'bras bu mi 'jig mi stor ba dang /_gang gis kyang sems 
[\[85b\]]
[\[85b.1\]]can thams cad 'dus te 'byung bar bsams pas dpags te shes pa med pa dang /_rten cing 'brel te 'byung ba bcu gnyis dang 'grogs kyang mi shes mi mthong ba dang /_mi mthong mi shes pa'i phyir thog ma dang tha ma med pa dang byang chub sems dpa' sa bcu pas thog ma 'ba' zhig mthong yang 
[\[85b.2\]]tha ma mi mthong ste/_sangs rgyas bcom ldan 'das ni thog ma dang tha ma gzigs so/_/don de lta bas na de bzhin gshegs pa rnams ni sangs rgyas kyi rang bzhin gsal bar gzigs so/_/rigs kyi bu sems can thams cad ni rten cing 'brel te 'byung ba bcu gnyis mi mthong bas rab tu 'khor 
[\[85b.3\]]ro/_/rigs kyi bu ji ltar dar gyi srin bu dar gyi sgo nga byed pa rang skye zhing rang 'chi ba ltar sems can thams cad kyang de dang 'dra ste/_sangs rgyas kyi rang bzhin mi mthong ba'i phyir rang gis kun nas nyon mongs pa'i las byed de/_ji ltar pho long brdabs pa ltar 'khor bar rab tu 'khor ro/_/
[\[85b.4\]]rigs kyi bu de bas na ngas mdo sde kun las gal te gang rten cing 'brel te 'byung ba bcu gnyis mthong na chos mthong ngo /_/chos mthong na sangs rgyas mthong zhes gsungs so/_/sangs rgyas zhes bya ba ni sangs rgyas kyi rang bzhin no/_/de ci'i phyir zhe na/_sangs rgyas thams cad kyi rang bzhin 
[\[85b.5\]]de nyid yin pa'i phyir ro/_/rigs kyi bu rten cing 'brel te 'byung ba bcu gnyis rtog pa'i ye shes ni rnam pa bzhi ste/_tha ma dang /_bar ma dang /_rab dang /_rab kyi yang rab bo/_/rtog pa'i ye shes tha mas ni sangs rgyas kyi rang bzhin mi mthong ste/_mi mthong ba'i phyir nyan thos kyi lam thob 
[\[85b.6\]]bo/_/rtog pa'i ye shes 'bring gis ni sangs rgyas kyi rang bzhin mi mthong ste/_mi mthong ba'i phyir rang sangs rgyas kyi lam thob bo/_/rtog pa'i ye shes rab kyis ni gsal bar mi mthong ste/_mi gsal ba'i phyir sa bcu la gnas so/_/ye shes rab kyi yang rab ni gsal bar mthong bas bla na 
[\[85b.7\]]med pa yang dag par rdzogs pa'i byang chub kyi lam thob bo/_/don de lta bas na rten cing 'brel te 'byung ba bcu gnyis ni sangs rgyas kyi rang bzhin ces bya'o/_/sangs rgyas kyi rang bzhin ni don dam pa'i stong pa'o/_/don dam pa'i stong pa ni lam dbu ma'o/_/lam dbu ma ni sangs rgyas so/_/sangs 
[\[86a\]]
[\[86a.1\]]rgyas ni mya ngan las 'das pa zhes bya'o//_//bam po sum cu drug pa/_de nas byang chub sems dpa' sems dpa' chen po seng ge sgras/_bcom ldan 'das la 'di skad ces gsol to/_/bcom ldan 'das gal te sangs rgyas dang /_sangs rgyas 
[\[86a.2\]]kyi rang bzhin khyad par ma mchis na sems can thams cad lam la nan tan bgyid kyang ci 'tshal/_bcom ldan 'das kyis bka' stsal pa/_rigs kyi bu khyod kyis don de dris pa de ni de lta ma yin no/_/sangs rgyas dang /_sangs rgyas kyi rang bzhin khyad par med mod kyi/_sems 
[\[86a.3\]]can rnams de dang mi ldan te/_rigs kyi bu dper na mi zhig ngan sems kyis ma bsad de/_bsad nas 'gyod pa skyes pas lam gsum dge mod kyi/_sems can dmyal ba pa zhes bya'o/_/de ci'i phyir zhe na/_mi de gdon mi za bar sems can dmyal bar ltung ba'i phyir ro/_/mi de la 
[\[86a.4\]]sems can dmyal ba'i phung po dang /_khams dang /_skye mched med mod kyi 'on kyang sems can dmyal ba pa zhes bya'o/_/rigs kyi bu de bas na ngas mdo sde kun las gang dge ba'i chos spyod pa mthong ba ni lha mthong ba zhes bya/_mi dge ba la spyod pa mthong ba ni sems can dmyal ba mthong 
[\[86a.5\]]ba'o zhes gsungs so/_/de ci'i phyir zhe na/_nges par rnam par smin pa myong bar 'gyur ba'i phyir ro/_/rigs kyi bu sems can thams cad kyang gdon mi za bar bla na med pa yang dag par rdzogs pa'i byang chub tu 'gyur ba'i phyir sems can thams cad la sangs rgyas kyi rang bzhin yod do 
[\[86a.6\]]zhes gsungs te/_sems can thams cad la yang dag par mtshan sum cu rtsa gnyis dang /_dpe byad bzang po brgyad cu med pas don de'i phyir ngas mdo sde 'di las tshigs su bcad pa 'di dag gsungs so/_/thog ma yod la da ltar med/_/thog ma med la da ltar yod/_/dus gsum 
[\[86a.7\]]srid pa'i chos thams cad/_/de lta bu yi gnas med do/_/rigs kyi bu srid pa zhes bya ba la rnam pa gsum ste/_ma 'ongs pa'i srid pa dang /_da ltar gyi srid pa dang /_'das pa'i srid pa'o/_/de la sems can thams cad ma 'ongs pa'i dus na bla na med pa yang dag par rdzogs pa'i byang chub 
[\[86b\]]
[\[86b.1\]]yod pa'i phyir sangs rgyas kyi rang bzhin ces bya'o/_/sems can thams cad la da ltar kun nas nyon mongs pa rnams yod pas de'i phyir da ltar mtshan sum cu rtsa gnyis dang /_dpe byad bzang po brgyad cu med do/_/sems can gang 'das pa'i dus na nyon mongs pa bcad pa yod pa'i phyir da ltar 
[\[86b.2\]]sangs rgyas kyi rang bzhin mthong ste/_don de lta bas na ngas rtag tu sems can thams cad la sangs rgyas kyi rang bzhin yod pa nas log sred can gyi bar du yang sangs rgyas kyi rang bzhin yod do zhes gsungs so/_/log sred can la sogs pa dge ba'i chos med kyang sangs rgyas kyi rang bzhin nyid dge 
[\[86b.3\]]ba ste/_ma 'ongs pa'i dus na yod par 'gyur ba'i phyir log sred can la sogs pa la'ang sangs rgyas kyi rang bzhin yod do/_/de ci'i phyir zhe na/_log sred can dag gdon mi za bar bla na med pa yang dag par rdzogs pa'i byang chub tu mngon par 'tshang rgya bar 'gyur ba'i phyir ro/_/rigs kyi 
[\[86b.4\]]bu dper na mi zhig gi khyim na 'o ma dang zho yod pa las yang mi gcig gis khyod la mar yod dam zhes dris na/_des smras pa/_bdag la yod do zhes smras kyang 'di ltar zho ni yang dag par mar ma yin mod kyi thabs mkhas pas gdon mi za bar 'thob par 'gyur ba'i phyir mar yod do zhes 
[\[86b.5\]]smra'o/_/sems can dag kyang de dang 'dra ste/_kun la sems yod do/_/gang sems yod pa ni gdon mi za bar bla na med pa yang dag par rdzogs pa'i byang chub 'thob par 'gyur ro/_/don de lta bas na ngas rtag tu sems can thams cad la sangs rgyas kyi rang bzhin yod do zhes gsungs 
[\[86b.6\]]so/_/rigs kyi bu mthar phyin pa la rnam pa gnyis te/_bkod pa'i mthar phyin pa dang /_mthar phyin pa'i mthar phyin pa'o/_/gzhan yang 'jig rten gyi mthar phyin pa dang /_'jig rten las 'das pa'i mthar phyin pa'o/_/de la bkod pa'i mthar phyin pa ni pha rol tu phyin pa drug go/_/mthar 
[\[86b.7\]]phyin pa'i mthar phyin pa ni sems can thams cad theg pa gcig pa 'thob pa'o/_/de la theg pa gcig pa ni sangs rgyas kyi rang bzhin zhes bya ste/_don de lta bas na ngas sems can thams cad la sangs rgyas kyi rang bzhin yod de/_sems can thams cad la theg pa gcig pa yod kyang 
[\[87a\]]
[\[87a.1\]]ma rig pas khebs pas mthong bar ma gyur to zhes gsungs so/_/rigs kyi bu dper na byang gi sgra mi snyan dang sum cu rtsa gsum gnam gyi 'bras bu rnam par smin pa myong ba la sgrib pa dang bcas pa'i sems can 'di dag gis mthong bar mi nus so/_/sangs rgyas kyi rang 
[\[87a.2\]]bzhin yang de dang 'dra ste/_kun nas nyon mongs pas bsgribs pa'i phyir sems can gyis mi mthong ngo /_/gzhan yang rigs kyi bu sangs rgyas kyi rang bzhin zhes bya ba ni dpa' bar 'gro ba'i ting nge 'dzin te/_rang bzhin mar gyi snying khu dang 'dra bas sangs rgyas thams cad kyi yum mo/_/dpa' bar 
[\[87a.3\]]'gro ba'i ting nge 'dzin gyi mthus de bzhin gshegs pa rnams rtag pa dang /_bde ba dang /_bdag dang /_yongs su dag par gyur to/_/sems can thams cad la yang dpa' bar 'gro ba'i ting nge 'dzin yod mod kyi ma bsgoms pa'i phyir mi mthong ste/_de'i phyir bla na med pa yang dag par rdzogs 
[\[87a.4\]]pa'i byang chub tu ma gyur to/_/rigs kyi bu dpa' bar 'gro ba'i ting nge 'dzin ni ming rnam pa lnga yod de/_dpa' bar 'gro ba'i ting nge 'dzin ces kyang bya/_shes rab kyi pha rol tu phyin pa zhes kyang bya/_rdo rje lta bu'i ting nge 'dzin ces kyang bya/_seng ge'i sgra sgrogs pa'i ting nge 'dzin ces kyang bya/_
[\[87a.5\]]sangs rgyas kyi rang bzhin ces kyang bya ste/_ci dang cir ldan pa de dang de'i skabs su ming 'dogs so/_/rigs kyi bu ji ltar ting nge 'dzin gcig gis ming rnam pa sna tshogs thob pa ni 'di ltar bsam gtan gyi skabs su bsam gtan bzhi zhes bya ba dang /_dbang po'i skabs su ting nge 'dzin gyi dbang 
[\[87a.6\]]po zhes bya ba dang /_stobs kyi skabs su ting nge 'dzin gyi stobs zhes bya ba dang /_byang chub kyi yan lag gi skabs su ting nge 'dzin gyi byang chub kyi yan lag ces bya ba dang /_'phags pa'i lam gyi skabs su yang dag pa'i ting nge 'dzin ces bya ba dang /_skyes bus rtog pa brgyad kyi skabs su 
[\[87a.7\]]ting nge 'dzin gyi rtog pa zhes bya ba dang /_'dra bar dpa' bar 'gro ba'i ting nge 'dzin kyang de dang 'dra'o/_/rigs kyi bu sems can thams cad ni ting nge 'dzin rnam pa gsum dang ldan te/_gsum gang zhe na/_rab dang /_'bring dang /_tha ma'o/_/de la rab ni sangs rgyas kyi rang bzhin te/_de'i 
[\[87b\]]
[\[87b.1\]]phyir sems can thams cad la sangs rgyas kyi rang bzhin yod do zhes bya'o/_/'bring zhes bya ba ni sems can thams cad bsam gtan dang po dang ldan te/_rkyen dang phrad na yongs su sgom par 'gyur gyi/_gal te rkyen dang ma phrad na yongs su sgom par mi 'gyur ro/_/rgyu rkyen la rnam pa 
[\[87b.2\]]gnyis te/_me'i bskal pa dang /_'dod pa'i khams kyi kun nas nyon mongs pa yongs su bcom pa ste/_de'i phyir sems can thams cad ting nge 'dzin 'bring dang ldan pa zhes bya'o/_/ting nge 'dzin tha ma ni sa chen po bcu las sems las byung ba'i ting nge 'dzin te/_de'i phyir sems can thams 
[\[87b.3\]]cad ting nge 'dzin tha ma dang ldan pa zhes bya'o/_/sems can thams cad la sangs rgyas kyi rang bzhin yod de/_nyon mongs pas yongs su khebs pa'i phyir mthong bar mi nus so/_/byang chub sems dpa' sa bcu pas theg pa gcig pa mthong mod kyi/_de bzhin gshegs pa rtag tu gnas pa'i 
[\[87b.4\]]chos can du mi shes te/_de'i phyir byang chub sems dpa' sa bcu pas sangs rgyas kyi rang bzhin mthong mod kyi gsal bar ma gyur to/_/rigs kyi bu dpa' ba zhes bya ba ni thams cad kyi mthar phyin pa'o/_/'gro ba zhes bya ba ni brten pa'o/_/thams cad mthar brten pa'i phyir dpa' bar 
[\[87b.5\]]'gro ba zhes bya'o/_/de'i phyir dpa' bar 'gro ba'i ting nge 'dzin ni sangs rgyas kyi rang bzhin zhes bya'o/_/rigs kyi bu ngas dus gcig na chu bo dga' skyed kyi 'gram na bzhugs te dga' bo la bka' stsal pa/_nga deng khrus mdzad kyis nga'i gos long la sran phye yang long zhig_/de nas 
[\[87b.6\]]chur zhugs pa dang /_nam mkha' la 'phur ba dang /_chu dang /_sa la 'gro ba thams cad 'ongs nas nga la lta'o/_/de'i tshe na kun du rgyu lnga brgya snyed chu bo'i 'gram du lhags nas/_nga'i drung du phyin pa dang /_gcig la gcig 'di skad du ji ltar rdo rje lta bu'i lus thob par gyur/_gal 
[\[87b.7\]]te gau ta ma 'di chad par lta ba mi ston na bdag cag de la lung dang tshul khrims mnod do zhes smras so/_/rigs kyi bu nga de'i tshe gzhan gyi sems shes pa'i ye shes kyis kun du rgyu de dag gi bsam pa mkhyen nas kun du rgyu de dag la 'di skad ces bka' stsal to/_/ci'i phyir nga la chad 
[\[88a\]]
[\[88a.1\]]par lta ba ston pa yin no snyam du sems/_kun du rgyu de dag gis gsol pa/_gau ta ma khyod kyis mdo sde kun las sems can thams cad la bdag med do zhes bshad de/_de ltar bdag med do zhes bshad na ci'i phyir chad par lta ba ma yin/_gal te bdag med na 
[\[88a.2\]]gang gis tshul khrims sdom zhing gang gis tshul khrims bshig par 'gyur/_bcom ldan 'das kyis bka' stsal pa/_ngas ni sems can thams cad la bdag med do zhes ma bshad do/_/ngas ni rtag tu sems can thams cad la sangs rgyas kyi rang bzhin yod do zhes bshad na/_sangs 
[\[88a.3\]]rgyas kyi rang bzhin de nyid bdag ma yin nam/_don de lta bas na nga chad par lta ba mi ston te/_sems can thams cad kyis sangs rgyas kyi rang bzhin ma mthong bas rtag pa med pa dang /_bdag med pa dang /_bde ba med pa dang /_yongs su dag pa med de/_gang de skad du smra ba de ni chad par lta ba ston 
[\[88a.4\]]pa zhes bya'o/_/de'i tshe kun du rgyu de dag sangs rgyas kyi rang bzhin nyid bdag yin no zhes bshad pa thos nas thams cad bla na med pa yang dag par rdzogs pa'i byang chub tu sems bskyed de/_de'i mod la rab tu byung nas byang chub kyi lam la nan tan byed par gyur to/_/nam mkha' dang /_chu 
[\[88a.5\]]dang /_skam sar 'gro ba thams cad kyang bla na med pa'i byang chub tu sems bskyed do/_/de ltar sems bskyed nas mod la lus de nyid btang bar gyur to/_/rigs kyi bu sangs rgyas kyi rang bzhin yang dag par na bdag ma yin te/_sems can gyi phyir bdag ces bshad do/_/rigs 
[\[88a.6\]]kyi bu rgyu dang rkyen yod pa'i phyir de bzhin gshegs pas bdag med pa la bdag tu bshad mod kyi yang dag par na bdag med do/_/de ltar bshad mod kyi [{]brdzun [,]rdzun [}]pa yang ma yin no/_/rigs kyi bu yang rgyu dang rkyen yod pas bdag la bdag med par 'chad de yang dag par na bdag yod kyang 
[\[88a.7\]]'jig rten gyi phyir bdag med par bshad mod kyi yang [{]brdzun [,]rdzun [}]pa ma yin no/_/sangs rgyas kyi rang bzhin ni bdag med de/_de bzhin gshegs pas bdag med ces bshad pa ni rtag pa yin pa'i phyir ro/_/de bzhin gshegs pa ni bdag yin te/_bdag med par bshad pa ni dbang thob pa'i 
[\[88b\]]
[\[88b.1\]]phyir ro/_/de nas byang chub sems dpa' sems dpa' chen po seng ge sgras gsol pa/_bcom ldan 'das gal te sems can thams cad la sangs rgyas kyi rang bzhin rdo rje mthu bo che lta bu mchis na don ci'i slad du sems can thams cad kyis mi mthong /_bcom ldan 'das kyis bka' 
[\[88b.2\]]stsal pa/_rigs kyi bu dper na gzugs ni sngon po dang /_ser po dang /_dmar po dang /_dkar po dang /_ring po dang /_thung ngu tha dad de thogs pa yod kyang dmus long gis mi mthong ngo /_/de ltar mi mthong mod kyi sngon po dang /_ser po dang /_dmar po dang /_dkar po tha dad pa dang /_
[\[88b.3\]]dbyibs ring thung med ces byar mi rung ngo /_/de ci'i phyir zhe na/_dmus long gis mi mthong yang mig can gyis mi mthong ba ma yin no/_/sangs rgyas kyi rang bzhin yang de dang 'dra ste/_sems can thams cad kyis mi mthong mod kyi byang chub sems dpa' sa bcu pas phyogs tsam zhig mthong 
[\[88b.4\]]la/_de bzhin gshegs pas ni ma lus par gzigs so/_/byang chub sems dpa' sa bcu pas sangs rgyas kyi rang bzhin la mtshan mo'i gzugs lta bur mthong /_de bzhin gshegs pas nyin par gyi gzugs lta bur gzigs so/_/rigs kyi bu dper na zhar bas ni gzugs gsal 
[\[88b.5\]]bar mi mthong ste/_de la sman pa mkhas pas mig bcos na sman de'i stobs kyis gsal bar mthong bar 'gyur ro/_/byang chub sems dpa' sa bcu pa yang de dang 'dra ste/_sangs rgyas kyi rang bzhin mthong mod kyi mi gsal lo/_/de la dpa' bar 'gro ba'i ting nge 'dzin gyi stobs kyis rab 
[\[88b.6\]]tu gsal bar mthong bar 'gyur ro/_/rigs kyi bu gang la la zhig gis chos thams cad la rtag pa med pa/_bdag med pa/_bde ba med pa/_yongs su dag pa med par mthong ba dang /_chos ma yin pa thams cad la rtag pa med pa/_bdag med pa/_bde ba med pa/_yongs su dag 
[\[88b.7\]]pa med par mthong ba de ni sangs rgyas kyi rang bzhin mi mthong ngo /_/de la thams cad ces bya ba ni 'khor ba'o/_/thams cad ma yin pa ni dkon mchog gsum ste/_nyan thos dang rang sangs rgyas kyi chos thams cad mi rtag pa/_bdag med pa/_bde ba med pa/_yongs su ma dag par 
[\[89a\]]
[\[89a.1\]]mthong /_chos ma yin pa thams cad la yang mi rtag pa/_bdag med pa/_bde ba med pa/_yongs su ma dag par mthong ste/_don de lta bas na sangs rgyas kyi rang bzhin mi mthong ngo /_/byang chub sems dpa' sa bcu pas ni chos thams cad la mi rtag pa/_
[\[89a.2\]]bdag med pa/_bde ba med pa/_yongs su dag pa med par mthong la/_chos ma yin pa thams cad la ni rtag pa dang /_bdag dang /_bde ba dang /_yongs su dag par phyogs tsam zhig mi mthong ste/_don de lta bas na bcu cha gcig tsam mthong ngo /_/sangs rgyas bcom ldan 'das 
[\[89a.3\]]ni chos thams cad la mi rtag pa/_bdag med pa/_bde ba med pa/_yongs su dag pa med par gzigs la/_chos ma yin pa thams cad la rtag pa dang /_bdag dang /_bde ba dang /_yongs su dag par gzigs te/_de lta bas na sangs rgyas kyi rang bzhin lag mthil du skyu ru ra'i 
[\[89a.4\]]'bras bu bzhag pa ltar gzigs so/_/don de lta bas na dpa' bar 'gro ba'i ting nge 'dzin ni mthar thug pa zhes bya'o/_/rigs kyi bu dper na zla ba tshes pa ni mi mthong mod kyi med ces byar mi rung ngo /_/sangs rgyas kyi rang bzhin yang de dang 'dra ste/_bus pa ma rabs thams cad 
[\[89a.5\]]kyis mi mthong mod kyi de la sangs rgyas kyi rang bzhin med ces byar mi rung ngo /_/rigs kyi bu sangs rgyas kyi rang bzhin ni 'di lta ste/_stobs bcu dang /_mi 'jigs pa bzhi dang /_snying rje chen po dang /_dran pa nye bar gzhag pa gsum ste/_sems can thams cad la rnam pa gsum 
[\[89a.6\]]po yod pa yang nyon mongs pa yongs su bcom na gdod mthong bar 'gyur ro/_/log sred can dag ni log sred yongs su bcom na gdod stobs bcu dang /_mi 'jigs pa bzhi dang /_snying rje chen po dang /_dran pa nye bar gzhag pa gsum thob par 'gyur ro/_/don de lta bas na ngas rtag tu 
[\[89a.7\]]sems can thams cad la sangs rgyas kyi rang bzhin yod do zhes gsungs so/_/rigs kyi bu rten cing 'brel te 'byung ba bcu gnyis po 'di dag ni sems can thams cad la mnyam par yod de/_phyi nang gnyis so/_/bcu gnyis po gang zhe na/_'das pa'i nyon mongs pa ni ma rig 
[\[89b\]]
[\[89b.1\]]pa'o/_/'das pa'i las ni 'du byed do/_/da ltar gyi dus na thog ma mngal du 'jug pa ni rnam par shes pa'o/_/mngal du zhugs nas yan lag lnga dang dbang po bzhi ma tshang ba ni ming dang gzugs so/_/dbang po bzhi dang ldan te reg pa zhes mi bya ba ni skye mched drug ces bya'o/_/sdug 
[\[89b.2\]]bsngal dang /_bde ba bye brag mi phyed pa ni reg pa zhes bya'o/_/sred pa gcig la chags pa ni tshor ba zhes bya'o/_/'dod pa lnga la chags pa ni sred pa zhes bya'o/_/nang dang phyi rol la 'dod chags pa ni len pa'o/_/nang dang phyi rol gyi dngos pos lus dang /_ngag dang /_yid kyis las 
[\[89b.3\]]skyed pa ni srid pa'o/_/da ltar gyi dus kyi rnam par shes pa ni ma 'ongs pa'i skye ba'o/_/da ltar gyi dus kyi ming dang /_gzugs dang /_skye mched drug dang /_reg pa dang /_tshor ba ni ma 'ongs pa'i dus kyi rga ba dang /_na ba dang 'chi ba ste/_'di dag ni rten cing 'brel te 'byung ba bcu gnyis zhes 
[\[89b.4\]]bya'o/_/rigs kyi bu sems can thams cad la rten cing 'brel te 'byung ba bcu gnyis po 'di dag yod mod kyi yongs su ma rdzogs te nur nur por 'dug pa'i tshe shi ba la ni rten cing 'brel te 'byung ba bcu gnyis med do/_/thog ma skyes nas rga shi'i bar du ni bcu gnyis po dang ldan no/_/gzugs 
[\[89b.5\]]kyi khams kyi sems can la tshor ba rnam pa gsum dang /_reg pa rnam pa gsum dang /_sred pa rnams dang /_rga ba dang shi ba med kyang rnam pa bcu gnyis po dang ldan pa zhes bya'o/_/gzugs med pa'i khams kyi sems can dag gzugs med pa nas rga shi'i bar du med kyang rnam pa bcu 
[\[89b.6\]]gnyis po dang ldan pa zhes bya ste/_de ni nges par 'thob par 'gyur ba'i phyir sems can kun la mnyam par rten cing 'brel te 'byung ba bcu gnyis dang ldan pa yod pa zhes bya'o/_/rigs kyi bu sangs rgyas kyi rang bzhin yang de dang 'dra ste/_sems can thams cad nges par bla na med pa yang 
[\[89b.7\]]dag par rdzogs pa'i byang chub tu 'gyur ba'i phyir de bas na ngas sems can kun la sangs rgyas kyi rang bzhin yod ces gsungs so/_/rigs kyi bu ri kha ba can la rtswa bzod pa zhes bya ba zhig yod de/_gal te bas zos na mar gyi snying po 'byung ngo /_/yang rtswa gzhan zhig yod de gal te bas 
[\[90a\]]
[\[90a.1\]]zos na mar gyi snying po med do/_/de ltar mar gyi snying po med mod kyi ri kha ba can la rtswa bzod pa med ces byar mi rung ngo /_/de bzhin du sangs rgyas kyi rang bzhin yang de dang 'dra ste/_de bzhin gshegs pa ni ri kha ba can lta bu'o/_/yongs su mya ngan las 
[\[90a.2\]]'das pa chen po ni rtswa bzod pa lta bu'o/_/mdo sde sde bcu gnyis ni rtswa de ma yin pa gzhan lta bu ste/_sems can gang yongs su mya ngan las 'das pa 'di nyan tam/_'dzin tam 'dri bar byed na sangs rgyas kyi rang bzhin mthong ngo /_/mdo sde sde bcu gnyis las sangs rgyas kyi 
[\[90a.3\]]rang bzhin yod par ma thos mod kyi sangs rgyas kyi rang bzhin ni med ces byar mi rung ngo /_/rigs kyi bu sangs rgyas kyi rang bzhin ni gzugs kyang yin la gzugs kyang ma yin/_gzugs ma yin la gzugs ma yin pa yang ma yin no/_/mtshan ma yin la mtshan ma yang ma 
[\[90a.4\]]yin/_mtshan ma ma yin la mtshan ma ma yin pa yang ma yin no/_/gcig pa yang yin la gcig pa yang ma yin/_gcig pa ma yin la gcig pa ma yin pa yang ma yin no/_/rtag pa ma yin chad pa ma yin/_rtag pa ma yin pa yang ma yin la chad pa ma yin pa yang ma yin no/_/
[\[90a.5\]]yod pa yang yin la med pa yang yin/_yod pa yang ma yin la med pa ma yin pa yang ma yin no/_/zad pa yang yin la zad pa yang ma yin/_zad pa yang ma yin la zad pa yang ma yin pa yang ma yin no/_/rgyu yang yin la 'bras bu yang yin/_rgyu yang ma yin la 'bras bu ma 
[\[90a.6\]]yin pa yang ma yin no/_/don yang ma yin/_don ma yin la don ma yin pa yang ma yin no/_/yi ge yang yin la yi ge yang ma yin/_yi ge ma yin la yi ge ma yin pa yang ma yin no/_/de la ji ltar gzugs zhes bya ba gang zhe na/_rdo rje lta bu'i sku'o/_/gzugs ma yin pa gang 
[\[90a.7\]]zhe na/_gzugs ma yin pa'i chos ma 'dres pa [{]bcwa [,]bco [}]brgyad do/_/gzugs ma yin gzugs ma yin pa yang ma yin pa gang zhe na/_gzugs dang gzugs ma yin pa la nges pa'i mtshan nyid med pa'o/_/de la ji ltar na mtshan zhes bya zhe na/_mtshan sum cu rtsa gnyis so/_/mtshan 
[\[90b\]]
[\[90b.1\]]ma yin pa gang zhe na/_sems can thams cad la mtshan mngon du mi snang ba'o/_/mtshan ma yin mtshan ma ma yin pa yang ma yin pa gang zhe na/_mtshan dang mtshan ma yin pa nges pa ma yin pa'o/_/de la ji ltar na gcig pa gang zhe na/_sems can thams cad theg pa gcig pa'o/_/gcig 
[\[90b.2\]]pa ma yin pa gang zhe na/_theg pa gsum bshad pa'o/_/gcig pa yang ma yin gcig pa ma yin pa yang ma yin pa gang zhe na/_chos grangs med pa'o/_/rtag pa ma yin pa gang zhe na/_rkyen las mthong bar gyur pa'o/_/chad pa ma yin pa gang zhe na/_chad par lta ba dang 
[\[90b.3\]]bral ba'o/_/rtag pa ma yin pa yang ma yin/_chad pa ma yin pa yang ma yin pa gang zhe na/_thog ma dang tha ma'i mtha' med pa'o/_/yod pa gang zhe na/_sems can thams cad yod pa'o/_/med pa gang zhe na/_thabs mkhas pas mthong bar gyur pa'o/_/yod pa yang ma 
[\[90b.4\]]yin med pa yang ma yin pa gang zhe na/_nam mkha'i mtshan nyid do/_/zad pa gang zhe na/_dpa' bar 'gro ba'i ting nge 'dzin gyi mthu thob pa'o/_/zad pa ma yin pa gang zhe na/_rtag pa ma yin pa'o/_/zad pa yang ma yin zad pa ma yin pa yang ma yin pa gang zhe na/_
[\[90b.5\]]thams cad zad pa'i mtshan nyid du chad par gyur pa'o/_/rgyu gang zhe na/_rgyu rab tu rtogs pa'o/_/'bras bu gang zhe na/_'bras bu gdon mi za bar 'gyur ba'o/_/rgyu ma yin 'bras bu ma yin pa gang zhe na rtag pa'o/_/don gang zhe na/_don thams cad sdud pa la thogs 
[\[90b.6\]]pa med pa'o/_/don ma yin pa gang zhe na/_bshad du med pa'o/_/don ma yin don ma yin pa yang ma yin pa gang zhe na mthar stong par 'gyur ba'o/_/yi ge zhes bya ba gang zhe na/_ming du btags pa yod pa'o/_/yi ge ma yin pa gang zhe na ming du btags pa med pa'o/_/
[\[90b.7\]]yi ge ma yin yi ge ma yin pa yang ma yin pa gang zhe na/_yi ge thams cad bcad pa'o/_/sdug bsngal yang ma yin bde ba yang ma yin pa gang zhe na/_tshor ba thams cad bcad pa'o/_/bdag ma yin pa gang zhe na/_dbang brgyad dang ldan par ma gyur pa'o/_/bdag ma yin 
[\[91a\]]
[\[91a.1\]]pa'ang ma yin pa gang zhe na rtag pa'o/_/bdag ma yin bdag ma yin pa yang ma yin pa gang zhe na/_byas pa med pa myong ba med pa'o/_/stong pa zhes bya ba gang zhe na/_don dam pa stong pa'o/_/stong pa ma yin pa gang zhe na/_rtag pa'o/_/stong pa ma yin 
[\[91a.2\]]stong pa ma yin pa yang ma yin pa gang zhe na/_dge ba'i chos kyi 'bras bur gyur pa'o/_/rigs kyi bu gal te gang zhig yongs su mya ngan las 'das pa chen po'i mdo'i don 'di dag yid la byas te rtogs nas sangs rgyas kyi rang bzhin mthong ba yin par rig par bya'o/_/sangs rgyas 
[\[91a.3\]]kyi rang bzhin ni bsam gyis mi khyab pas sangs rgyas bcom ldan 'das rnams kyi spyod yul yin gyi nyan thos dang rang sangs rgyas rnams kyis shes pa ma yin no/_/rigs kyi bu sangs rgyas kyi rang bzhin ni phung po dang khams dang skye mched ma yin/_thog ma med la da yod pa ma 
[\[91a.4\]]yin/_yod par gyur nas phyis med par 'gyur ba ma yin te/_dge ba'i rgyu dang rkyen las sems can gyis mthong bar 'gyur ro/_/dper na lcags nag po mer bsregs na dmar por 'gyur la/_phyung ste grangs na phyir yang nag por 'gyur te/_kha dog nag po yang nang 
[\[91a.5\]]na ma yin/_phyi rol na ma yin te/_rgyu rkyen las gyur to/_/sangs rgyas kyi rang bzhin yang de dang 'dra ste/_sems can thams cad kyi nyon mongs pa'i me med par gyur na mthong zhing thos par 'gyur ro/_/rigs kyi bu ji ltar sa bon 'gags par gyur na myu gu skye bar 'gyur te/_myu 
[\[91a.6\]]gu'i mtshan nyid de nang na ma yin phyi rol na ma yin pa nas me tog dang 'bras bu'i bar du yang de bzhin te/_rkyen las yod par gyur to/_/rigs kyi bu yongs su mya ngan las 'das pa chen po'i mdo sde dam pa ni yon tan tshad med pa dang ldan pa yin te/_sangs rgyas kyi rang bzhin 
[\[91a.7\]]yang de dang 'dra bar yon tan tshad med grangs med pa dang ldan pa'o/_/de nas byang chub sems dpa' sems dpa' chen po seng ge sgras gsol pa/_bcom ldan 'das byang chub sems dpa' chos du dang ldan na sangs rgyas kyi rang bzhin mthong ba la gsal bar ma gyur/_
[\[91b\]]
[\[91b.1\]]sangs rgyas bcom ldan 'das ni chos du dang ldan na mngon par gsal bar gzigs par gyur/_bka' stsal pa/_rigs kyi bu byang chub sems dpa' chos bcu dang ldan na sangs rgyas kyi rang bzhin mthong mod kyi mi gsal lo/_/bcu gang zhe na/_'dod pa nyung ba dang /_chog 
[\[91b.2\]]shes pa dang /_rab tu zhi ba dang /_brtson 'grus dang /_yang dag pa'i dran pa dang /_yang dag pa'i ting nge 'dzin dang /_yang dag pa'i shes rab dang /_rnam par grol ba dang /_rnam par grol ba las bsngags pa dang /_yongs su mya ngan las 'das pa chen pos sems can smin par byed 
[\[91b.3\]]pa'o/_/byang chub sems dpa' seng ge sgras gsol pa/_bcom ldan 'das 'dod pa nyung ba dang /_chog shes pa la khyad par ci mchis/_bka' stsal pa/_rigs kyi bu 'dod pa nyung ba ni mi tshol mi len pa'o/_/chog shes pa ni nyung ngu rnyed kyang 'gyod cing zhe la gnod pa'i sems 
[\[91b.4\]]med do/_/'dod pa nyung ba ni 'dod pa chung ba'o/_/chog shes pa ni chos kyi don gyi phyir mya ngan gyis gdungs pa'i sems med pa'o/_/rigs kyi bu 'dod pa la rnam pa gsum ste/_'dod pa ngan pa dang /_'dod pa chen po dang /_'dod pas 'dod pa'o/_/de la 'dod pa ngan pa ni gal 
[\[91b.5\]]te dge slong zhig 'dod pa'i sems 'di lta bu dag skyed pa'o/_/bdag ji ltar na 'khor mang po thams cad kyi gtso bor 'gyur zhing /_dge slong gi dge 'dun thams cad bdag gi 'khor du 'gyur ba dang /_'khor rnam pa bzhis bdag la mchod pa dang /_rim gro dang bkur sti dang bstod 
[\[91b.6\]]cing bsngags par 'gyur ba dang /_bdag gis sngar 'khor rnam pa bzhi la chos bshad pa thams cad kyis bdag gi tshig la yid ches shing 'dzin pa dang /_rgyal po dang /_blon po dang /_khyim bdag kun gyis kyang bdag la bkur sti byed par 'gyur ba dang /_bdag gis chos gos dang /_
[\[91b.7\]]bsod snyoms dang /_mal cha dang /_nad kyi rkyen sman dang /_gnas khang dam pa la sogs pa mang du 'thob par 'gyur snyam du sems pa ni 'khor ba'i 'dod pa ste 'dod pa ngan pa zhes bya'o/_/'dod pa chen po zhes bya ba gang zhe na/_gal te dge slong gang zhig rnyed pa dang grags pa'i phyir 'dod 
[\[92a\]]
[\[92a.1\]]pa'i sems kyis ji ltar 'khor rnam bzhis bdag sa dang po thob pa nas sa bcu pa'i bar dang /_bla na med pa yang dag par rdzogs pa'i byang chub thob pa dang /_dgra bcom pa'i 'bras bu thob pa nas rgyun du zhugs pa'i 'bras bu'i bar du thob pa dang /_bsam gtan 
[\[92a.2\]]bzhi thob pa nas thogs pa med pa'i ye shes kyi bar du thob par shes par 'dod pa ni 'dod pa chen po zhes bya'o/_/'dod pa'i 'dod pa zhes bya ba gang zhe na/_gal te dge slong gang rnyed pa dang grags pa'i phyir tshangs pa'i lhar skye bar 'dod pa dang /_bdud kyi ris dang /_dbang phyug chen 
[\[92a.3\]]po dang /_'khor los sgyur ba'i rgyal po dang /_rgyal rigs dang /_bram zer skye zhing dbang thob par 'dod pa ni 'dod pa'i 'dod pa zhes bya'o/_/gang 'dod pa ngan pa gsum po des mi 'tsho ba ni 'dod pa nyung ba zhes bya'o/_/'dod pa zhes bya ba ni srid pa nyi shu rtsa lnga ste/_srid pa nyi shu rtsa 
[\[92a.4\]]lnga po de dag med pa ni 'dod pa nyung ba zhes bya'o/_/ma 'ongs pa'i 'dod pa'i dngos po mi tshol ba ni 'dod pa nyung ba ste/_rnyed nas mi chags pa ni chog shes pa zhes bya'o/_/rnyed pa dang grags pa mi tshol ba ni 'dod pa nyung ba'o/_/rnyed nas mi sogs pa ni chog shes pa'o/_/rigs 
[\[92a.5\]]kyi bu yang 'dod pa nyung ba la chog shes pa zhes mi bya ba yod do/_/chog shes la 'dod pa nyung ba zhes mi bya ba yod do/_/'dod pa yang nyung la chog kyang shes pa yod do/_/chog kyang mi shes la 'dod pa yang mang ba yod de/_de la 'dod pa nyung ba ni rgyun du zhugs pa'o/_/chog shes pa 
[\[92a.6\]]ni rang sangs rgyas so/_/'dod pa nyung zhing chog shes pa ni dgra bcom pa'o/_/'dod pa nyung ba yang ma yin la chog kyang mi shes pa ni byang chub sems dpa' dag go/_/rigs kyi bu 'dod pa nyung zhing chog shes pa la yang rnam pa gnyis te/_dge ba dang /_mi dge ba'o/_/de la mi dge 
[\[92a.7\]]ba ni bus pa so so'i skye bo rnams so/_/dge ba ni 'phags pa dang byang chub sems dpa' rnams so/_/'phags pa thams cad ni lam dang 'bras bu thob kyang bdag 'thob po zhes mi brjod do/_/de ltar mi brjod pa'i phyir sems mi 'khrug ste/_de ni chog shes pa zhes bya'o/_/rigs 
[\[92b\]]
[\[92b.1\]]kyi bu de ltar na byang chub sems dpa' sems dpa' chen po theg pa chen po yongs su mya ngan las 'das pa'i mdo sgom zhing sangs rgyas kyi rang bzhin mthong bar 'dod na/_'dod pa nyung ba dang chog shes pa la nan tan bya'o/_/de la rab tu zhi ba gang zhe na/_zhi ba la rnam pa gnyis te/_sems 
[\[92b.2\]]zhi ba dang /_lus zhi ba'o/_/de la lus zhi ba ni nams kyang lus kyi mi dge ba rnam pa gsum mi byed pa'o/_/sems zhi ba ni yid kyi mi dge ba rnam pa gsum mi byed pa ste/_de ni lus dang sems zhi ba zhes bya'o/_/yang lus zhi ba zhes bya ba ni 'khor rnam bzhi la mi sten te/_'khor rnam 
[\[92b.3\]]bzhis byed pa'i las kyi dngos po la mi chags pa'o/_/sems zhi ba ni nam du yang 'dod chags dang /_zhe sdang dang /_gti mug gis mi gos pa ste/_de ni lus dang sems zhi ba zhes bya'o/_/dge slong la la ni lus zhi yang sems ma zhi/_la la ni sems zhi yang lus ma zhi/_la 
[\[92b.4\]]la ni lus dang sems gnyis ka zhi/_la la ni lus dang sems gnyis ka ma zhi ba yang yod do/_/de la lus zhi la sems ma zhi ba ni dge slong gang zhig bas mthar bsam gtan byed de/_'khor rnam bzhi spangs kyang /_sems ni rtag tu 'dod chags dang /_zhe sdang dang /_gti mug la 
[\[92b.5\]]sems pa ni lus zhi la sems ma zhi ba zhes bya'o/_/de la lus ma zhi la sems zhi ba zhes bya ba ni dge slong gang zhig 'khor rnam bzhi dang rgyal po dang blon po la bsnyen cing brten kyang /_'dod chags dang /_zhe sdang dang /_gti mug yongs su bcad pa ni sems zhi la lus ma 
[\[92b.6\]]zhi ba zhes bya'o/_/de la lus dang sems gnyis ka zhi ba ni sangs rgyas dang byang chub sems dpa' rnams so/_/lus dang sems gnyis ka ma zhi ba ni bus pa ma rabs so so'i skye bo rnams so/_/de ci'i phyir zhe na/_bus pa ma rabs so so'i skye bo ni lus dang sems zhi yang mi rtag pa 
[\[92b.7\]]dang /_bde ba med pa dang /_bdag med pa dang /_yongs su dag pa med pa la shin tu rtog mi nus te/_don de bas na bus pa ma rabs so so'i skye bo ni lus dang ngag dang yid kyi las spyod mi nus so/_/log sred can dang /_rtsa ba bzhi nyams pa dang /_mtshams med pa lnga'i kha na ma tho 
[\[93a\]]
[\[93a.1\]]ba byas pa de lta bu dag kyang lus dang sems zhi ba zhes mi bya'o/_/de la brtson 'grus zhes bya ba gang zhe na/_dge slong gang zhig lus dang ngag dang yid kyi las yongs su dag par 'dod pas mi dge ba'i las thams cad spong zhing dge ba'i las thams cad sgom pa ni 
[\[93a.2\]]brtson 'grus zhes bya ste/_de ltar brtson 'grus de yang dran pa nye bar gzhag pa drug la gnas so/_/drug gang zhe na/_'di lta ste/_sangs rgyas dang /_chos dang /_dge 'dun dang /_tshul khrims dang /_sbyin pa dang /_lha dran pa ste/_de ni yang dag pa'i dran pa nye bar gzhag 
[\[93a.3\]]pa'o/_/yang dag pa'i dran pa nye bar gzhag pa dang ldan pas ting nge 'dzin thob pa ni yang dag pa'i ting nge 'dzin ces bya'o/_/yang dag pa'i ting nge 'dzin thob pa des chos thams cad la ni nam mkha' bzhin du rtogs pa ni yang dag pa'i shes rab ces bya'o/_/yang dag pa'i shes rab 
[\[93a.4\]]dang ldan pas kun nas nyon mongs pa thams cad spangs pa ni rnam par grol ba zhes bya'o/_/rnam par grol ba thob pa des sems can thams cad la rnam par grol ba'i yon tan bsngags shing rnam par grol ba ni rtag pa mi 'gyur mi 'pho ba'o/_/zhes brjod pa ni rnam par grol ba'i yon tan 
[\[93a.5\]]bsngags pa zhes bya ste/_rnam par grol ba ni bla na med pa'i yongs su mya ngan las 'das pa chen po'o/_/yang mya ngan las 'das pa chen po ni kun nas nyon mongs pa'i me zhi bar byed pa'o/_/yang mya ngan las 'das pa ni rten dang gnas zhes kyang bya'o/_/de ci'i phyir zhe na/_nyon mongs 
[\[93a.6\]]pa'i rlung drag po dang char pa'i skyabs su gyur pa'i phyir ro/_/yang mya ngan las 'das pa ni mgon dang skyabs zhes bya'o/_/de ci'i phyir zhe na/_'jigs pa thams cad las 'da' bar byed pa'i phyir ro/_/yang mya ngan las 'das pa ni gling zhes bya'o/_/de ci'i phyir zhe na/_'od pa chen 
[\[93a.7\]]po bzhis g.yeng mi nus pa'i phyir ro/_/'od pa bzhi gang zhe na/_'dod pa'i 'od pa dang /_srid pa'i 'od pa dang /_lta ba'i 'od pa dang /_ma rig pa'i 'od pa ste/_de'i phyir mya ngan las 'das pa la gling zhes bya'o/_/yang mya ngan las 'das pa ni mthar skyabs su 'gro ba zhes bya'o/_/
[\[93b\]]
[\[93b.1\]]de ci'i phyir zhe na/_mthar bde ba thams cad 'thob pa'i phyir ro/_/byang chub sems dpa' sems dpa' chen po la chos rnam pa de bcu dang ldan yang sangs rgyas kyi rang bzhin gsal bar mi mthong ngo /_/gzhan yang rigs kyi bu rab tu byung ba la rnam pa bzhi yod pas dge 
[\[93b.2\]]sbyong gi 'bras bu rnam pa bzhi mi 'thob bo/_/bzhi gang zhe na/_'dod pa ngan pa bzhi ste/_gos kyi 'dod pa dang /_zas kyi 'dod pa dang /_mal cha'i 'dod pa dang /_srid pa'i 'dod pa dang /_de ni 'dod pa ngan pa bzhi ste/_rab tu byung ba'i nad do/_/de la sman bzang po rnam pa bzhis 
[\[93b.3\]]nad de gso nus so/_/gang zhe na/_gos phyag dar khrod pas ni dge slong gi gos kyi 'dod pa ngan pa gso bar byed do/_/bsod snyoms kyis ni zas kyi 'dod pa ngan pa gso bar byed do/_/shing drung bas ni mal cha'i 'dod pa ngan pa gso bar byed do/_/lus dang sems zhi bas ni dge slong 
[\[93b.4\]]gi srid pa'i 'dod pa ngan pa gso bar byed do/_/sman rnam pa de bzhis nad rnam pa de bzhi med par byed pas de ni 'phags pa'i spyod pa zhes bya'o/_/de ltar 'phags pa'i spyod pa ni 'dod pa nyung zhing chog shes pa zhes bya'o/_/zhi ba la bde ba rnam bzhi yod do/_/bzhi gang zhe na/_rab tu 
[\[93b.5\]]byung ba'i bde ba dang /_zhi ba'i bde ba dang /_'gog pa'i bde ba dang /_mthar phyin pa'i bde ba'o/_/bde ba rnam pa 'di bzhi thob pa ni zhi ba zhes bya'o/_/brtson 'grus bzhi dang ldan pa'i phyir brtson 'grus zhes bya'o/_/dran pa nye bar gzhag pa bzhi dang ldan pa'i phyir yang dag pa'i 
[\[93b.6\]]phyir dran pa nye bar gzhag pa zhes bya'o/_/bsam gtan bzhi dang ldan pa'i phyir yang dag pa'i ting nge 'dzin ces bya'o/_/'phags pa'i bden pa bzhi mthong ba'i phyir yang dag pa'i shes rab ces bya'o/_/kun nas nyon mongs pa thams cad yongs su bcad pa'i phyir rnam par grol ba zhes 
[\[93b.7\]]bya'o/_/nyon mongs pa'i skyon thams cad smod pa'i phyir rnam par grol ba bsngags pa zhes bya'o/_/rigs kyi bu byang chub sems dpa' sems dpa' chen po chos bcu po dang ldan te de la gnas pas sangs rgyas kyi rang bzhin mthong mod kyi gsal bar ma gyur to/_/gzhan yang rigs 
[\[94a\]]
[\[94a.1\]]kyi bu byang chub sems dpa' sems dpa' chen po mdo sde 'di thos nas nye bar bsnyen cing nan tan byed de/_'jig rten gyi dngos po thams cad spong ba ni 'dod pa nyung ba zhes bya'o/_/rab tu byung nas 'gyod pa'i sems mi skye ba ni chog shes pa zhes bya'o/_/chog 
[\[94a.2\]]shes nas dben par gnas te 'du 'dzi spong ba ni zhi ba zhes bya'o/_/chog mi shes pa ni dben pa la mi dga'o/_/chog shes pa ni rtag tu dben pa zhi ba la dga' ste/_dben pa zhi ba'i gnas su rtag tu 'di snyam du 'jig rten pa thams cad kyis bdag dge sbyong gi 'bras bu thob pa 
[\[94a.3\]]yin par 'dzin te/_bdag gis ni yang dag par ma thob na bdag gis ci'i phyir gzhan la slu bar byed snyam sems so/_/de snyam du bsams nas brtson 'grus su dge sbyong gi lam gyi 'bras bu sgom pa ni brtson 'grus zhes bya'o/_/mya ngan las 'das pa chen po la bsnyen cing 
[\[94a.4\]]sgom pa ni yang dag pa'i dran pa nye bar gzhag pa'o/_/lha'i spyod pa dang gzhol ba ni yang dag pa'i ting nge 'dzin to/_/ting nge 'dzin de la gnas nas yang dag par mthong zhing yang dag pa shes pa ni yang dag pa'i shes rab bo/_/yang dag pa mthong zhing shes pas kun nas 
[\[94a.5\]]nyon mongs pas bcings pa dang bral bar gyur pa ni rnam par grol ba'o/_/sa bcu pa'i byang chub sems dpa' sems can gyi phyir mya ngan las 'das pa'i yon tan sgrogs pa ni rnam par grol ba bsngags pa'o/_/rigs kyi bu byang chub sems dpa' sems dpa' chen pos 
[\[94a.6\]]chos bcu po de la gnas pa de dang ldan te/_sangs rgyas kyi rang bzhin mthong mod kyi gsal bar ma gyur to/_/gzhan yang rigs kyi bu 'dod pa nyung ba ni gal te dge slong gang dben par gnas te cog pur 'dug cing mi nyal lam/_shing drung na gnas sam/_dur khrod na gnas 
[\[94a.7\]]sam/_bla gab med pa'i gnas su gnas sam/_gang na rtswa yod pa'i steng du 'dug cing bsod snyoms byed de/_ci snyed pas chog par 'dzin tam/_stan gcig pa'am/_zas gcig las mi 'da' ba'am/_chos gos gsum pa'am/_phyag dar khrod pa 'ba' zhig 'chang 
[\[94b\]]
[\[94b.1\]]pa ni 'dod pa nyung ba'o/_/de ltar spyad pa spyod pa na 'gyod pa'i sems mi skye ba ni chog shes pa'o/_/dben par ting nge 'dzin sgom pa ni zhi ba'o/_/'bras bu bzhi pa thob nas bla na med pa yang dag par rdzogs pa'i byang chub kyi sems ma btang ba ni brtson 'grus so/_/sems 
[\[94b.2\]]rtse gcig tu de bzhin gshegs pa rtag pa mi 'gyur mi 'pho ba yid la byed pa ni yang dag pa'i dran pa nye bar gzhag pa'o/_/rnam par grol ba brgyad sgom pa ni yang dag pa'i ting nge 'dzin to/_/so so yang dag par shes pa bzhi thob pa ni yang dag pa'i shes rab bo/_/zab pa bdun 
[\[94b.3\]]dang bral ba ni rnam par grol ba'o/_/mya ngan las 'das pa la mtshan ma bcu med do zhes yon tan bsngags pa ni rnam par grol ba bsngags pa'o/_/mtshan nyid bcu gang zhe na/_'di lta ste/_skye ba dang /_rga ba dang /_na ba dang /_'chi ba dang /_gzugs dang /_sgra dang /_dri dang /_
[\[94b.4\]]ro dang /_reg bya dang /_mi rtag pa ste/_mtshan nyid bcu po 'di dag dang bral ba ni mya ngan las 'das pa chen po zhes bya'o/_/rigs kyi bu byang chub sems dpa' sems dpa' chen po de ltar chos bcu po dang ldan pas sangs rgyas kyi rang bzhin mthong mod kyi gsal bar ma gyur to/_/gzhan yang 
[\[94b.5\]]rigs kyi bu rnyed pa dang grags pa mang du 'dod pas ni rgyal po dang /_blon po dang /_rgyal rigs dang /_bram ze dang /_gdol rigs dang /_rje'u rigs la bsnyen cing 'di skad du bdag rgyun du zhugs pa'i 'bras bu nas dgra bcom pa'i 'bras bu'i bar du thob bo zhes smra ba dang /_rnyed 
[\[94b.6\]]pa dang grags pa'i phyir spyod lam bzhi dang /_bshang gci che chung gi bar du gal te yon bdag mthong na/_bsti stang byed cing bsu ba dang /_gtam byed de/_'dod pa ngan pa bcom pa ni 'dod pa nyung ba'o/_/kun nas nyon mongs pa rnams ma byang mod kyi/_de bzhin gshegs pa'i 
[\[94b.7\]]mdzad pa'i rjes su 'thun par byed pa ni chog shes pa'o/_/rigs kyi bu chos rnam pa de gnyis ni dran pa dang ting nge 'dzin gyi nye ba'i rgyu dang rkyen yin no/_/de la mkhan po dang slob dpon gcig pa rnams kyis rtag tu bsngags par 'gyur ro/_/ngas kyang rtag tu mdo sde kun las chos 
[\[95a\]]
[\[95a.1\]]rnam pa de gnyis kyi yon tan yongs su bsngags so/_/de la gang chos rnam pa de gnyis dang ldan pa ni mya ngan las 'das pa chen po'i sgo dang /_bde ba rnam pa lnga dang nye bar gyur pa yin te/_de ni zhi ba'o/_/tshul khrims sdom pa ni brtson 'grus so/_/
[\[95a.2\]]khrel ba dang 'dzem pa yod pa ni yang dag pa'i dran pa'o/_/sems kyi mtshan nyid mi mthong ba ni yang dag pa'i ting nge 'dzin to/_/chos rnams kyi rang bzhin dang mtshan nyid kyi rgyu mi tshol ba ni yang dag pa'i shes rab bo/_/mtshan nyid med pas nyon mongs pa yongs su chod pa ni rnam 
[\[95a.3\]]par grol ba'o/_/yongs su mya ngan las 'das pa'i mdo sde bsngags pa ni rnam par grol ba la bstod pa zhes bya'o/_/rigs kyi bu de ni byang chub sems dpa' sems dpa' chen po chos rnam pa bcu po de la gnas pas sangs rgyas kyi rang bzhin mthong mod kyi gsal bar ma gyur to/_/
[\[95a.4\]]rigs kyi bu khyod kyis ji ltar dris pa ltar byang chub sems dpa'i sa bcu pa ji lta bu'i mig gis sangs rgyas kyi rang bzhin mthong mod kyi gsal bar ma gyur la/_sangs rgyas bcom ldan 'das ni ji lta bu'i spyan gyis gsal bar gzigs par gyur ces bya ba ni rigs kyi bu shes rab kyi 
[\[95a.5\]]mig gis mthong ba ni mi gsal ba'o/_/sangs rgyas kyi spyan gyis gzigs pa ni gsal ba'o/_/byang chub kyi spyad pa spyod pa ni mi gsal ba'o/_/spyod pa med pa ni gsal ba'o/_/sa bcu la gnas pa'i phyir mthong mod kyi mi gsal ba'o/_/mi gnas mi 'gro ba'i phyir gsal bar gyur to/_/
[\[95a.6\]]byang chub sems dpa' sems dpa' chen po shes rab kyi rkyen gyis mthong ba ni mi gsal lo/_/sangs rgyas bcom ldan 'das rgyu dang 'bras bu bcad pas gsal bar gzigs te thams cad mkhyen pa ni sangs rgyas kyi rang bzhin ces bya'o/_/byang chub sems dpa' sa bcu pa ni thams 
[\[95a.7\]]cad mkhyen pa zhes mi bya bas mthong yang gsal bar ma gyur to/_/rigs kyi bu mthong ba la rnam pa gnyis te/_mig gis mthong ba dang thos pas mthong ba'o/_/sangs rgyas bcom ldan 'das ni sangs rgyas kyi rang bzhin spyan gyis gzigs te/_ji ltar lag mthil na a mra'i 'bras 
[\[95b\]]
[\[95b.1\]]bu lta ba bzhin no/_/byang chub sems dpa' sa bcu pas sangs rgyas kyi rang bzhin thos pas mthong ba'i phyir gsal bar ma gyur te/_byang chub sems dpa' sa bcu pas bdag ni gdon mi za bar bla na med pa yang dag par rdzogs pa'i byang chub thob par shes mod kyi/_sems can thams 
[\[95b.2\]]cad la sangs rgyas kyi rang bzhin yod par mi shes so/_/rigs kyi bu gzhan yang mig gis mthong ba ni sangs rgyas bcom ldan 'das dang /_sa bcu pa'i byang chub sems dpa' rnams kyis sangs rgyas kyi rang bzhin mthong ba'o/_/gzhan yang thos pas mthong ba ni sems can 
[\[95b.3\]]thams cad dang sa dgu pa man cad kyis sangs rgyas kyi rang bzhin mthong ba ste/_byang chub sems dpas gal te sems can thams cad la sangs rgyas kyi rang bzhin yod par thos nas dad pa'i sems mi skye na de ni thos pas mthong ba zhes mi bya'o/_/rigs kyi bu gal te rigs kyi bu 
[\[95b.4\]]'am rigs kyi bu mo gang de bzhin gshegs pa mthong bar 'dod na mdo sde bcu gnyis 'chang ba dang /_'dzin pa dang /_klog pa dang /_'don pa dang /_bri ba dang /_dgrol zhing 'chad pa dang /_yongs su sgom par byed pa'o/_/byang chub sems dpa' sems dpa' chen po seng ge 
[\[95b.5\]]sgras gsol pa/_bcom ldan 'das sems can thams cad kyis de bzhin gshegs pa'i sems kyi mtshan nyid mi 'tshal na ji ltar brtags pas 'tshal bar 'gyur/_bcom ldan 'das kyis bka' stsal pa/_rigs kyi bu sems can thams cad kyis yang dag par de bzhin 
[\[95b.6\]]gshegs pa'i sems kyi mtshan nyid mi shes pa gal te rtogs shing shes par 'dod na de la rgyu dang rkyen rnam pa gnyis kyis shes par 'gyur ro/_/gang zhe na/_mig gis mthong ba dang /_thos pas mthong ba'o/_/de la de bzhin gshegs pa'i sku'i las ji snyed pa thams cad 
[\[95b.7\]]mthong ba ni de bzhin gshegs pa yin te mig gis mthong ba zhes bya'o/_/gal te de bzhin gshegs pa'i ngag gi las rtogs pa ni de bzhin gshegs pa yin par rig par bya ste/_de ni thos pas mthong ba zhes bya'o/_/gang gzugs dang dbyibs sems can thams cad dang 
[\[96a\]]
[\[96a.1\]]mtshungs pa med par mthong ba ni de bzhin gshegs pa yin par rig par bya ste/_de ni mig gis mthong ba'o/_/gang gsung dbyangs dam pa mchog tu 'gyur ba sems can gyi sgra dbyangs dang mi mtshungs pa thos pa ni de bzhin gshegs pa yin par rig par bya 
[\[96a.2\]]ste/_de ni thos pas mthong ba'o/_/gang de bzhin gshegs pas rdzu 'phrul mdzad pa rnams sems can gyi phyir ram/_rnyed pa dang grags pa'i phyir mdzad snyam brtags te/_de ni sems can gyi phyir mdzad kyi/_rnyed pa dang grags pa'i phyir ma yin par mthong ba ni de bzhin gshegs pa 
[\[96a.3\]]yin par rig par bya ste/_de ni mig gis mthong ba'o/_/gang de bzhin gshegs pa'i gzhan gyi sems mkhyen pa'i ye shes kyis sems can la dgongs pa na rnyed pa dang grags pa'i phyir chos ston tam/_sems can gyi phyir chos ston snyam du brtags te/_de ni sems can gyi 
[\[96a.4\]]phyir yin gyi rnyed pa dang grags pa'i phyir ma yin par mthong ba ni de bzhin gshegs pa yin par rig par bya ste/_de ni thos pas mthong ba'o/_/gang de bzhin gshegs pas ji ltar sku 'di mnga' bar gyur/_ci'i phyir sku 'di bzhes par gyur/_su'i phyir sku 'di bzhes pa rtogs pa ni mig 
[\[96a.5\]]gis mthong ba'o/_/gang de bzhin gshegs pa ji ltar chos 'chad/_ci'i phyir chos 'chad/_su la chos 'chad pa rtogs pa ni thos pas mthong ba'o/_/lus kyi las mi dge bas rnam par gtses kyang mi khro ba ni de bzhin gshegs pa yin par rig par bya ste/_de ni mig gis mthong 
[\[96a.6\]]ba'o/_/ngag gi las mi dge bas rnam par gtses kyang mi khro ba ni de bzhin gshegs pa yin par rig par bya ste/_de ni thos pas mthong ba'o/_/gang gi byang chub sems dpa' thog ma btsas nas phyogs bcur gom pa bdun bdun bor te/_gnod sbyin gyi rgyal po ma ni bar ta na 
[\[96a.7\]]dang /_pur na bar ta zhes bya bas gdugs dang ba dan dag thogs te mchod pa dang /_'jig rten gyi khams tshad med mtha' yas pa snyed bskul nas gser lta bu'i 'od lhang nge lham mer nam mkha' stong par gang ba dang /_klu'i rgyal po dga' bo dang bsnyen dga' bos rdzu 'phrul gyi 
[\[96b\]]
[\[96b.1\]]stobs kyis byang chub sems dpa'i sku bsil ba dang /_'jig rten gyi lha'i gzugs rnams kyis bsus shing phyag byas pa dang /_drang srong a si tas thal mo sbyar te/_bsti stang byas pa dang /_gzhon dar la bab par 'dod pa mchil ma bzhin du spangs pa dang /_'jig 
[\[96b.2\]]rten gyi dga' bas bslu bar ma gyur pa dang /_khyim nas khyim med par rab tu byung nas bas mthar lam sgom pa la dga' ba dang /_ngan par lta ba gzhig pa'i phyir lo drug dka' ba spyad pa dang /_sems can thams cad la gnyis su med par mnyam zhing snyoms pa dang /_sems rtag 
[\[96b.3\]]tu ting nge 'dzin la gnas te thog ma nas ma 'khrugs pa dang /_g.yeng ba med pa dang /_mtshan dang dpe byad bzang pos sku rab tu brgyan pa dang /_gang nas gang du gshegs pa'i gnas na shang shong dang /_grag grog mnyam por gyur pa dang /_sku la na bza' sor bzhis ma reg kyang mi ltung 
[\[96b.4\]]ba dang /_gshegs pa na spyan thad kar gzigs te g.yas g.yon du mi gzigs pa dang /_zhal du gsol ba'i rnams rtsing por mi mid pa dang /_bzhugs pa las bzhengs pa'i gnas kyi rtswa mi 'gul mi 'khrug pa dang /_sems can gdul ba'i phyir chos ston du gshegs 
[\[96b.5\]]kyang dregs pa'i sems med par mthong ba ni mig gis mthong ba'o/_/gal te byang chub sems dpa' gom pa bdun bor nas 'di skad du bdag gi lus 'di ni nang gi tha ma'o zhes smras pa dang /_drang srong a si tas thal mo sbyar te/_'di skad du rgyal po chen po 'di ltar rig par gyis shig_/
[\[96b.6\]]rgyal bu don grub ni gdon mi za bar bla na med pa yang dag par rdzogs pa'i byang chub tu 'gyur gyi khyim na gnas shing 'khor los sgyur ba'i rgyal po byed par mi 'gyur ro/_/de ci'i phyir zhe na/_mtshan gsal ba'i phyir te/_'khor los sgyur ba'i rgyal po'i mtshan ni gsal ba ma yin te/_
[\[96b.7\]]rgyal bu don grub kyi mtshan ni shin tu gsal bas na gdon mi 'tshal bar bla na med pa yang dag par rdzogs pa'i byang chub tu 'gyur ro zhes smra ba dang /_rgas pa dang /_na ba dang /_'chi ba mthong nas yang 'di skad du sems can thams cad ni shin tu brtse ba can te/_rtag tu skye 
[\[97a\]]
[\[97a.1\]]ba dang /_rga ba dang /_na ba dang /_'chi ba 'di lta bu dang 'grogs te ma rtogs pas rtag tu sdug bsngal spyod de/_ngas bcad par bya'o zhes drang srong a la la zhes bya ba lnga mngon par shes pa las 'du shes med pa'i bsam gtan bslabs te grub nas phyis 
[\[97a.2\]]skyon du mthong ngo /_/de nas yang drang srong u da ka zhes bya ba las 'du shes med 'du shes med min gyi bsam gtan bslabs te grub nas de yang mya ngan las 'das pa ma yin gyi 'khor ba'i chos su rtogs nas lo drug gi bar du dka' ba spyod kyang ci yang thob pa med pas 'di skad du dka' 
[\[97a.3\]]ba 'di spyad kyang don med de/_ci yang thob pa med do/_/gal te yang dag pa zhig yin na bdag gis thob pa'i rigs na/_yang dag pa ma yin pas bdag gis ci yang ma thob pa las bltas na 'di ni log par lta ba'i lam yin gyi/_yang dag pa'i lam ma yin no zhes smras pa dang /_
[\[97a.4\]]mngon par byang chub nas tshangs pa'i rgyal pos 'di skad ces de bzhin gshegs pas sems can rnams la bla na med pa'i zil dngar gyis chos kyi sgo mo rgyas par dbye bar ci gnang zhes gsol ba btab nas/_bcom ldan 'das kyis tshangs pa'i rgyal po la 'di skad ces bka' stsal to/_/
[\[97a.5\]]sems can thams cad ni nyon mongs pa'i sgrib pas rtag tu bsgribs pa'i phyir nga'i dam pa'i chos kyi tshig 'dzin mi nus so/_/tshangs pa'i rgyal pos yang gsol pa/_bcom ldan 'das sems can thams cad la rnam pa gsum ste/_dbang po rno ba dang /_dbang po 'bring dang /_dbang po rtul po 
[\[97a.6\]]ste/_dbang po rnon po rnams kyis rjes su 'dzin nus kyis bstan cing bshad par smon to/_/bcom ldan 'das kyis bka' stsal pa/_rgyal po chen po shin tu yid la byas te rtag par nyon cig dang ngas sems can thams cad la zil dngar gyi sgo dbye bar bya'o zhes bka' stsal nas yul bA 
[\[97a.7\]]rA Na sIr dam pa'i chos kyi 'khor lo yongs su bskor te dbu ma'i lam bstan to/_/gang zhe na/_sems can thams cad kun nas nyon mongs pa rnams ma bcom pa gzhom mi nus pa yang ma yin/_bcom pa yang ma yin/_ma bcom pa yang ma yin pa ni lam dbu ma'o/_/sems can 
[\[97b\]]
[\[97b.1\]]gang yang ma bsgral te mi sgrol ba yang ma yin pa ni lam dbu ma'o/_/thams cad 'grub pa yang ma yin/_mi 'grub pa yang ma yin pa ni lam dbu ma'o/_/ci dang ci ston kyang bdag nyid mkhan por mi 'dzin slob mar mi 'dzin pa ni lam dbu ma'o/_/rnyed pa'i phyir ston pa ma yin 
[\[97b.2\]]yang 'bras bu mi 'thob pa yang ma yin pa ni lam dbu ma'o/_/yang dag pa'i tshig dang /_bden pa'i tshig dang /_dus la bab pa'i tshig dang /_drang po'i tshig dang /_smra ba thams cad don med par mi smra ba de lta bu'i chos mchog dam pa rtogs pa ni thos pas mthong ba'o/_/rigs 
[\[97b.3\]]kyi bu de bzhin gshegs pa'i sems kyi mtshan nyid ni mthong ba ma yin no/_/gal te rigs kyi bu'am rigs kyi bu mo gang zhig de bzhin gshegs pa mthong bar 'dod na rgyu dang rkyen rnam pa gnyis la gnas par bya'o/_/de nas byang chub sems dpa' sems dpa' chen po seng ge 
[\[97b.4\]]sgras bcom ldan 'das la yang 'di skad ces gsol to/_/bcom ldan 'das ci ltar gong du skyes bu rnam pa bzhi ni a mra'i 'bras bu dper gsungs pa de la/_gang zag la la ni spyod pa phra la sems bden pa ma lags/_la la ni sems phra la spyod pa bden pa ma lags/_la la ni 
[\[97b.5\]]sems phra la spyod pa yang bden/_la la ni sems mi phra la spyod pa yang bden pa ma lags na de la dang po'i gnyis po ji ltar 'tshal bar bgyi/_bcom ldan 'das kyis gsungs pa ltar rnam pa de gnyis la gnas kyang shes par mi 'gyur ro/_/bcom ldan 'das kyis bka' stsal 
[\[97b.6\]]pa/_legs so legs so/_/rigs kyi bu a mra'i 'bras bu'i dpe ltar gang zag rnam pa de gnyis ni yang dag par na shes par dka'o/_/de ltar shes par dka' ba'i phyir ngas mdo sde las lhan cig gnas par bya'o zhes bshad do/_/lhan cig gnas kyang mi shes na yun ring du 
[\[97b.7\]]'grogs par bya'o/_/yun du 'grogs kyang mi shes na shes rab kyis brtag go/_/shes rab kyis kyang mi rtogs na shin tu brtag go/_/shin tu brtags na tshul khrims 'dzin pa dang /_tshul khrims nyams pa shes par 'gyur ro/_/rigs kyi bu lhan cig gnas pa dang /_yun ring du 
[\[98a\]]
[\[98a.1\]]'grogs pa dang /_shes rab dang /_rab tu brtags pa dang /_rnam pa de bzhi dang ldan na tshul khrims 'dzin pa dang tshul khrims nyams par shes par 'gyur ro/_/rigs kyi bu tshul khrims rnam pa gnyis te/_bsrung ba la yang rnam pa gnyis so/_/
[\[98a.2\]]gang zhe na/_mthar phyin pa'i tshul khrims dang /_mthar phyin pa ma yin pa'o/_/rgyu dang rkyen gyis tshul khrims 'dzin pa yang yod pas na mkhas pa shes rab can gyis tshul khrims sdom pa de la rnyed pa dang grags pa'i phyir mthar phyin pa'i tshul khrims 'dzin par brtag go/_/rigs 
[\[98a.3\]]kyi bu de bzhin gshegs pa'i tshul khrims ni rgyu dang rkyen med pa'i phyir mthar phyin pa'i tshul khrims zhes bya'o/_/don de lta bas na byang chub sems dpa' la mi dge ba'i sems can rnams kyis 'tshe zhing gnod par byed kyang zhe sdang gis thogs par 'gyur ba'i sems mi skye ste/_
[\[98a.4\]]de bas na de bzhin gshegs pa ni mthar phyin pa'i tshul khrims 'dzin pa dang ldan pa zhes bya'o/_/rigs kyi bu nga sngon dus gcig na shA ri'i bu la sogs pa nye gnas lnga brgya dang bcas te/_yul dbus gyur 'chang na grong khyer tsam pa zhes bya ba na bzhugs pa las khra zhig 
[\[98a.5\]]gis phug ron gcig bdas pa las phug ron de rab tu skrag nas/_shA ri'i bu'i phag tu grib ma la 'dug pa las 'on kyang chu shing ltar 'dar ro/_/nga'i grib mar phyin pa dang lus dang sems bde bar gyur te/_'jigs pa med par gyur to/_/de bas na sangs rgyas bcom ldan 
[\[98a.6\]]'das kyi grib ma la yang de ltar mthu yod pa las na mthar phyin pa'i tshul khrims 'dzin pa yin par rig par bya'o/_/rigs kyi bu mthar phyin pa ma yin pa'i tshul khrims kyis nyan thos dang rang sangs rgyas kyang mi thob na bla na med pa yang dag par rdzogs pa'i byang chub lta ci smos/_
[\[98a.7\]]gzhan yang rnam pa gnyis te/_rnyed pa'i phyir dang /_dam pa'i chos kyi phyir ro/_/de la rnyed pa'i phyir tshul khrims de 'dzin pa ni tshul khrims des sangs rgyas kyi rang bzhin dang de bzhin gshegs pa ni mi mthong bar rig par bya'o/_/des sangs rgyas kyi rang bzhin dang de bzhin gshegs 
[\[98b\]]
[\[98b.1\]]pa'i mtshan thos mod kyi/_thos pas mthong ba zhes mi bya'o/_/gang dam pa'i chos kyi phyir tshul khrims de 'dzin pa ni tshul khrims des sangs rgyas kyi rang bzhin dang de bzhin gshegs pa mthong bar rig par bya ste/_de ni mig gis mthong ba zhes kyang bya thos pas mthong ba zhes 
[\[98b.2\]]kyang bya'o/_/gzhan yang rnam pa gnyis te/_rtsa ba zab pas gdon dka' ba dang /_rtsa ba mi zab pas bsgul sla ba'o/_/gang gis stong pa nyid dang /_mtshan ma med pa dang /_smon pa med pas sgom pa ni rtsa ba zab pas gdon dka' zhes bya'o/_/gang ting nge 'dzin rnam pa gsum 
[\[98b.3\]]po la nan tan mi byed na sgom zhing spyad du zin kyang srid pa nyi shu rtsa lngar 'gyur te/_rtsa ba bsgul sla ba zhes bya'o//_//bam po sum cu bdun pa/_gzhan yang rnam pa gnyis te/_bdag gi phyir dang /_sems can gyi phyir ro/_/de la sems can gyi phyir byed pa ni 
[\[98b.4\]]sangs rgyas kyi rang bzhin dang de bzhin gshegs pa mthong ngo /_/tshul khrims sdom pa la yang rnam pa gnyis te/_rang bzhin gyis sdom pa dang /_gzhan gyi rkyen gyis sdom pa'o/_/de la gang tshul khrims mnos nas skye ba tshad med pa'i bar du nyams par ma gyur te/_'di ltar 
[\[98b.5\]]yul 'khrugs sam/_mi dge ba'i bshes gnyen dang phrad dam/_dus ngan pa dang phrad de chos ngan pa log pa thos sam/_ngan par lta ba dang lhan cig gnas kyang de'i tshe tshul khrims mnos pa'i cho ga med mod kyi thog ma ji ltar mnos pa bzhin du sdom zhing nyams pa med 
[\[98b.6\]]pa ni rang bzhin gyis sdom pa zhes bya'o/_/gang mkhan po dang dge 'dun dang phrad nas gsol ba dang bzhi'i las byas te tshul khrims thob pa ni/_tshul khrims thob pa de yang mkhan po dang /_slob dpon dang /_slob pa gcig pa dang /_dge ba'i bshes gnyen gyis 
[\[98b.7\]]bcos shing bstan pa'i rkyen gyis bya ba dang mi bya ba shes te/_chos mnyan pa dang /_'chad pa dang /_tshul thams cad dang ldan pa shes pa ni gzhan gyi rkyen gyis tshul khrims sdom pa zhes bya'o/_/rigs kyi bu rang bzhin gyis sdom pa ni mig gis sangs rgyas kyi rang bzhin 
[\[99a\]]
[\[99a.1\]]dang de bzhin gshegs pa mthong ste thos pas mthong ba zhes kyang bya'o/_/tshul khrims la yang rnam pa gnyis te/_nyan thos kyi tshul khrims dang /_byang chub sems dpa'i tshul khrims so/_/de la thog ma sems bskyed pa nas bla na med pa yang dag par 
[\[99a.2\]]rdzogs pa'i byang chub kyi bar du ni byang chub sems dpa'i tshul khrims zhes bya'o/_/gang keng rus la rtog pa nas dgra bcom pa'i 'bras bu'i bar du thob pa ni nyan thos kyi tshul khrims zhes bya ste/_de la gang nyan thos kyi tshul khrims srung ba ni 'di ltar rig par bya ste/_sangs rgyas kyi 
[\[99a.3\]]rang bzhin dang de bzhin gshegs pa mi mthong ngo /_/gang byang chub sems dpa'i tshul khrims srung ba ni bla na med pa yang dag par rdzogs pa'i byang chub thob pa dang /_sangs rgyas kyi rang bzhin dang /_de bzhin gshegs pa dang /_mya ngan las 'das pa mthong bar rig par bya'o/_/
[\[99a.4\]]byang chub sems dpa' seng ge sgras gsol pa/_bcom ldan 'das ci'i rgyu ci'i rkyen gyis tshul khrims mnod cing sdom par gyur/_bcom ldan 'das kyis bka' stsal pa/_rigs kyi bu sems mi 'gyod par bya ba'i phyir ro/_/ci'i phyir mi 'gyod ce na/_bde ba myong ba'i phyir ro/_/ci'i 
[\[99a.5\]]phyir bde ba myong zhe na/_yongs su spang ba'i phyir ro/_/ci'i phyir yongs su spang zhe na/_rab tu bde ba'i phyir ro/_/ci'i phyir rab tu bde zhe na/_bsam gtan la rnal 'byor pa'i phyir ro/_/ci'i phyir bsam gtan la rnal 'byor ce na/_yang dag pa shes shing mthong ba'i phyir ro/_/ci'i 
[\[99a.6\]]phyir yang dag pa shes shing mthong zhe na/_'khor ba'i skyon rnams mthong ba'i phyir ro/_/ci'i phyir 'khor ba'i skyon rnams mthong zhe na/_sems ma chags pa'i phyir ro/_/ci'i phyir sems ma chags zhe na/_rnam par grol ba thob pa'i phyir ro/_/ci'i phyir rnam par grol ba zhe na/_
[\[99a.7\]]bla na med pa'i mya ngan las 'das pa chen po thob pa'i phyir ro/_/ci'i phyir mya ngan las 'das pa chen po thob ce na/_rtag pa dang /_bde ba dang /_bdag dang /_yongs su dag pa thob pa'i phyir ro/_/ci'i phyir rtag pa dang /_bde ba dang /_bdag dang /_yongs su dag pa zhe na/_mi skye mi 'gog 
[\[99b\]]
[\[99b.1\]]pa thob pa'i phyir ro/_/ci'i phyir mi skye mi 'gog ce na/_sangs rgyas kyi rang bzhin mthong ba'i phyir te/_de bas na byang chub sems dpa' ni rang bzhin gyis tshul khrims rnam par dag pa mthar phyin pa srung ngo /_/rigs kyi bu tshul khrims sdom pa'i dge slong dag mi 'gyod pa'i 
[\[99b.2\]]sems ched du mi tshol mi smon mod kyi mi 'gyod pa'i sems rang thob bo/_/de ci'i phyir zhe na/_chos nyid kyis de lta bur 'gyur ba'i phyir ro/_/bde ba dang /_yongs su spang ba dang /_rab tu bde ba dang /_yang dag par shes shing mthong ba dang /_'khor ba'i skyon mthong ba 
[\[99b.3\]]dang /_sems ma chags pa dang /_rnam par grol ba dang /_mya ngan las 'das pa dang /_rtag pa dang /_bde ba dang /_bdag dang /_yongs su dag pa dang /_mi skye mi 'gog pa dang /_sangs rgyas kyi rang bzhin mthong bar ched du mi tshol mod kyi rang 'thob par 'gyur ro/_/de ci'i phyir 
[\[99b.4\]]zhe na/_chos nyid kyis de lta bur 'gyur ba'i phyir ro/_/byang chub sems dpa' seng ge sgras gsol pa/_bcom ldan 'das gal te tshul khrims sdom pa'i rgyu las mi 'gyod pa'i 'bras bu thob la/_rnam par grol ba'i rgyu las mya ngan las 'das pa'i 'bras bu thob pa lags na/_
[\[99b.5\]]tshul khrims la yang rgyu ma mchis na mya ngan las 'das pa la yang 'bras bu ma mchis so/_/gang rgyu ma mchis pa ni rtag pa zhes bgyi ste/_mya ngan las 'das pa la rgyu ma mchis na lta mi rtag go/_/gal te de lta bu lags na mya ngan las 'das pa ni thog ma ma mchis pa las gdod 
[\[99b.6\]]mchis par gyur to/_/gal te thog ma ma mchis pa las gdod mchis pa zhig lags na mi rtag par 'gyur te ji ltar me mar dang 'dra bar gyur to/_/gal te mya ngan las 'das pa de lta bu zhig lags na ci'i slad du bdag dang /_bde ba dang /_yongs su dag pa zhes gdags/_bcom 
[\[99b.7\]]ldan 'das kyis bka' stsal pa/_rigs kyi bu legs so legs so/_/khyod sngon tshad med pa'i sangs rgyas la dge ba'i rtsa ba bskrun pas de bzhin gshegs pa la don zab mo 'di dag 'dri bar spobs so/_/rigs kyi bu sngon gyi dran pa ma stor bas 'di ltar dris par gyur to/_/ngas sngon 
[\[100a\]]
[\[100a.1\]]du dran pa sngon bskal pa tshad med pa 'das pa na yul ser skyar de bzhin gshegs pa legs thob ces bya ba 'jig rten du mngon par byung ste/_de'i tshe de bzhin gshegs pa des lo bye ba gsum gyi bar du mya ngan las 'das pa chen po'i mdo sde 'di bstan te nga dang 
[\[100a.2\]]khyod kyang 'khor der 'dus par gyur to/_/ngas dngos po des bcom ldan 'das de la zhus na de'i tshe bcom ldan 'das de sems can gyi phyir ting nge 'dzin la snyoms par zhugs pas don de ma bshad do/_/legs so skyes bu chen po sngon gyi dngos po de lta bu dran pa legs kyis shin tu 
[\[100a.3\]]yid la byas te rtag par nyon cig dang khyod la yongs su bstan par bya'o/_/tshul khrims la yang rgyu yod do/_/gang zhe na/_dam pa'i chos mnyan pa'o/_/dam pa'i chos mnyan pa la yang rgyu yod de/_gang zhe na/_dge ba'i bshes gnyen la bsnyen pa'o/_/dge ba'i bshes gnyen 
[\[100a.4\]]la bsnyen pa la yang rgyu yod de/_de 'di ltar dad pa'i sems so/_/dad pa'i sems la yang rgyu yod de/_rgyu la rnam pa gnyis te/_'di ltar chos mnyan pa dang don yid la byed pa'o/_/rigs kyi bu dad pa'i sems ni chos mnyan pa'i rgyu las byung ngo /_/chos mnyan pa yang dad 
[\[100a.5\]]pa'i sems kyi rgyu las byung ste/_chos rnam pa gnyis ni rgyur yang 'gyur la/_rgyu'i rgyur yang 'gyur ro/_/'bras bur yang 'gyur la/_'bras bu'i 'bras bur yang 'gyur ro/_/rigs kyi bu dper na gcer bu pas shing bu gsum gyi steng du bum pa bzhag pa ltar gcig gi rgyu 
[\[100a.6\]]yang gcig yin la/_gcig gi 'bras bu yang gcig yin te so sor dbral du mi rung ngo /_/rigs kyi bu ji ltar ma rig pa'i rkyen kyang 'du byed yin la/_'du byed kyi rkyen kyang ma rig pa ste/_ma rig pa dang 'du byed ni rgyur yang 'gyur la/_rgyu'i rgyur yang 'gyur ro/_/'bras bur yang 
[\[100a.7\]]'gyur la/_'bras bu'i 'bras bur yang 'gyur ba nas de bzhin du skye ba'i rkyen kyang rga shi'i bar du yin la/_rga shi'i rkyen kyang skye ba yin te/_skye ba dang rga shi ni rgyur 'gyur la rgyu'i rgyur yang 'gyur te/_'bras bur yang 'gyur la/_'bras bu'i 'bras bur yang 'gyur ro/_/rigs 
[\[100b\]]
[\[100b.1\]]kyi bu skye ba dang bskyed pa'i chos ni rang skye mi nus te/_rang mi skye bas na skye ba skyed pas skye'o/_/skye ba rang mi skye ste/_bskyed pa'i dbang gis skye'o/_/de bas na skye ba gnyis kyang rgyur yang 'gyur la rgyu'i rgyur yang 'gyur ro/_/'bras bur yang 'gyur la 'bras bu'i 'bras bur yang 
[\[100b.2\]]'gyur ro/_/rigs kyi bu dad pa'i sems dang /_chos mnyan pa yang de dang 'dra'o/_/rigs kyi bu 'bras bu yin la rgyu yang ma yin pa ni mya ngan las 'das pa chen po'o/_/ci'i phyir 'bras bu zhes bya zhe na/_bla na med pa'i 'bras bu dang dge sbyong dang bram ze'i 'bras bu yin pa'i 
[\[100b.3\]]phyir ro/_/'khor ba gcod pa'i phyir/_nyon mongs pa bcom pa'i phyir 'bras bu zhes bya'o/_/nyon mongs pa thams cad kyis yongs su smod pa'i phyir mya ngan las 'das pa ni 'bras bu zhes bya'o/_/nyon mongs pa ni skyon dang bcas pa zhes bya'o/_/rigs kyi bu mya ngan las 'das 
[\[100b.4\]]pa la rgyu med de/_ngo bo nyid ni 'bras bu yin no/_/de ci'i phyir zhe na/_skye ba dang 'gog pa med pa/_byed pa med pa/_'dus byas ma yin pa/_'dus ma byas ma yin pa/_rtag pa mi 'gyur ba/_gnas med pa/_thog ma dang tha ma med pa'i phyir ro/_/rigs kyi bu gal te 
[\[100b.5\]]mya ngan las 'das pa la rgyu yod na mya ngan las 'das pa zhes mi bya'o/_/yongs su zhes bya ba ni rgyu'o/_/mya ngan las 'das pa zhes bya ba ni med pa ste/_rgyu med pa'i phyir yongs su mya ngan las 'das pa zhes bya'o/_/byang chub sems dpa' seng ge sgras gsol pa/_ji ltar 
[\[100b.6\]]bcom ldan 'das kyis gsungs pa ltar mya ngan las 'das pa la rgyu ma mchis zhes bka' stsal pa'i don de lta ma lags so/_/ma mchis zhes bgyir ni don 'di drug dang 'byor par 'gyur ro/_/gang zhe na/_yong gis ma mchis pa'i phyir ma mchis zhes bgyi ste/_chos thams cad 
[\[100b.7\]]la bdag dang bdag gi ba ma mchis pa lta bu dang /_bar 'ga' ma mchis pa'i phyir ma mchis zhes bgyi ste/_'jig rten pa dag mtsho'i nang na chu med ce'am nyi zla med ces mchi ba lta bu dang /_nyung ba'i phyir ma mchis zhes bgyi ste/_'jig rten pa dag kha zas tshwa mi bro bas tsha 
[\[101a\]]
[\[101a.1\]]med ce'am/_khu ba mngar ba la mngar ba'i ro chung bas mngar ba med ces mchi ba lta bu dang /_ma myong ba'i phyir ma mchis zhes bgyi ste rigs ngan gyis bram ze'i chos mi myong bas bram ze'i chos med pa lta bu dang /_chos ngan pa mi dge ba 'dzin pa'i phyir ma mchis zhes 
[\[101a.2\]]bgyi ste/_'jig rten pas sdig pa mi dge ba'i chos 'dzin pa la dge sbyong dang bram ze zhes mi bya ste/_dge sbyong dang bram ze ma mchis zhes mchi ba lta bu dang /_zla ma mchis pa'i phyir ma mchis zhes bgyi ste/_dkar po ma mchis pa'i phyir nag po zhe'am/_snang ba ma mchis pa'i phyir snang 
[\[101a.3\]]ba ma mchis so zhes mchi ba lta bu ste/_bcom ldan 'das mya ngan las 'das pa yang de dang mtshungs te/_bar 'ga' ni mchis la rgyu ma mchis pa'i phyir mya ngan las 'das pa zhes bgyi'am/_bcom ldan 'das kyis bka' stsal pa/_rigs kyi bu khyod kyis rnam pa drug tu smras na mya ngan las 'da' 
[\[101a.4\]]ba'i dpe yong gis med pa la mi blang bar bar 'ga' med pa la dper len/_rigs kyi bu mya ngan las 'da'i ngo bo nyid ni yong gis med de/_dper na bdag dang bdag gi med pa dang 'dra'o/_/rigs kyi bu 'jig rten pa'i chos ni mya ngan las 'da' ba dang bzlar mi rung bas de'i phyir dngos po drug gi 
[\[101a.5\]]dper byar mi rung ngo /_/rigs kyi bu chos thams cad ni bdag med de/_mya ngan las 'da' ba 'di ni yang dag par bdag yod do/_/don de lta bas na mya ngan las 'da' ba la rgyu med kyang ngo bo nyid ni 'bras bu'o/_/rgyu yin la 'bras bu ma yin pa ni sangs rgyas kyi rang bzhin ces bya ste/_rgyu las 
[\[101a.6\]]skyes pa ma yin pa'i phyir ro/_/rgyu yin la 'bras bu ma yin pa ni dge slong gi 'bras bu ma yin pa'i phyir 'bras bu ma yin zhes bya'o/_/rgyu zhes bya ba ni rgyu gsal bar byed pa'i phyir ro/_/rigs kyi bu rgyu la rnam pa gnyis te skye ba'i rgyu dang /_gsal ba'i rgyu'o/_/de la chos skye bar byed pa ni 
[\[101a.7\]]skye ba'i rgyu'o/_/sgron mas rdzas snang bar byed pa'i phyir gsal ba'i rgyu zhes bya'o/_/kun nas nyon mongs pa ni skye ba'i rgyu'o/_/sems can gyi pha ma ni gsal ba'i rgyu'o/_/sa bon la sogs pa ni skye ba'i rgyu'o/_/sa dang chu dang smred pa la sogs pa ni gsal ba'i rgyu'o/_/yang skye ba'i rgyu 
[\[101b\]]
[\[101b.1\]]ni 'di ltar pha rol tu phyin pa drug gis bla na med pa yang dag par rdzogs pa'i byang chub 'thob bo/_/yang snang ba'i rgyu ni 'di ltar sangs rgyas kyi rang bzhin gyis bla na med pa yang dag par rdzogs pa'i byang chub 'thob pa'o/_/gzhan yang snang ba'i rgyu ni 'di ltar pha rol tu phyin pa drug dang /_
[\[101b.2\]]sangs rgyas kyi rang bzhin no/_/gzhan yang skye ba'i rgyu ni dpa' bar 'gro ba'i ting nge 'dzin gyi bla na med pa yang dag par rdzogs pa'i byang chub bo/_/yang snang ba'i rgyu ni 'di ltar 'phags pa'i lam brgyad kyi bla na med pa yang dag par rdzogs pa'i byang chub bo/_/yang skye ba'i 
[\[101b.3\]]rgyu ni 'di ltar dad pa'i sems kyi pha rol tu phyin pa drug go/_/byang chub sems dpa' seng ge sgras gsol pa/_bcom ldan 'das ji ltar bcom ldan 'das kyis gsungs pa ltar de bzhin gshegs pa mthong ba dang sangs rgyas kyi rang bzhin mthong ba zhes bgyi ba'i don ji lta bu 
[\[101b.4\]]lags/_bcom ldan 'das de bzhin gshegs pa'i sku ni mtshan dang dbyibs ma mchis la/_ring po ma lags/_thung ngu ma lags/_dkar po ma lags/_nag po ma lags/_phyogs mtshams ma mchis/_khams gsum na mi gnas 'dus byas kyi mtshan nyid ma 
[\[101b.5\]]lags/_mig gi rnam par shes pas shes pa ma lags te/_sangs rgyas kyi rang bzhin yang de dang mtshungs na/_ji ltar mthong bar rung /_bcom ldan 'das kyis bka' stsal pa/_rigs kyi bu sangs rgyas kyi sku la rnam pa gnyis te/_rtag pa dang mi rtag pa'o/_/de la mi 
[\[101b.6\]]rtag pa ni sems can thams cad sgrol ba'i phyir thabs kyis ston pa ni mig gis mthong ba zhes bya'o/_/rtag pa ni de bzhin gshegs pa'i rnam par grol ba'i sku mig gis mthong ba zhes kyang bya/_thos pas mthong ba zhes kyang bya'o/_/sangs rgyas kyi rang bzhin yang rnam pa gnyis te/_
[\[101b.7\]]mthong ba dang mi mthong ba'o/_/de la mthong ba ni byang chub sems dpa' sa bcu pa dang /_sangs rgyas bcom ldan 'das so/_/mi mthong ba ni sems can thams cad do/_/mig gis mthong ba ni byang chub sems dpa' sa bcu pa dang /_sangs rgyas bcom ldan 'das kyi spyan gyis 
[\[102a\]]
[\[102a.1\]]sems can la sangs rgyas kyi rang bzhin yod par gzigs pa'o/_/thos pas mthong ba ni sems can thams cad dang /_byang chub sems dpa' sa dgu pa rnams kyis sangs rgyas kyi rang bzhin dang /_de bzhin gshegs pa'i sku yod par thos pa'o/_/de la yang 
[\[102a.2\]]rnam pa gnyis te/_gzugs dang gzugs ma yin pa'o/_/de la gzugs ni de bzhin gshegs pa'i rnam par grol ba'o/_/gzugs ma yin pa ni de bzhin gshegs pas gzugs dang mtshan nyid thams cad yongs su bcad pa'o/_/sangs rgyas kyi rang bzhin la yang rnam 
[\[102a.3\]]pa gnyis te/_gzugs dang gzugs ma yin pa'o/_/de la gzugs ni bla na med pa yang dag par rdzogs pa'i byang chub bo/_/gzugs ma yin pa ni bus pa ma rabs so so'i skye bo nas byang chub sems dpa' sa bcu pa'i bar du skye ste/_byang chub sems dpa' sa bcu pas gsal 
[\[102a.4\]]bar mi mthong ba'i phyir gzugs ma yin pa zhes bya'o/_/rigs kyi bu yang sangs rgyas kyi rang bzhin la rnam pa gnyis te/_gzugs dang gzugs ma yin pa'o/_/de la gzugs ni sangs rgyas dang byang chub sems dpa'o/_/gzugs ma yin pa ni sems can thams cad de/_
[\[102a.5\]]mig gis mthong ba ni gzugs so/_/thos pas mthong ba ni gzugs ma yin pa'o/_/nang ma yin phyi rol ma yin pa ni sangs rgyas kyi rang bzhin no/_/nang dang phyi rol ma yin mod kyi 'jig pa dang stong pa ma yin pa'i phyir sems can thams cad la sangs rgyas kyi rang bzhin yod ces 
[\[102a.6\]]bya'o/_/byang chub sems dpa' seng ge sgras gsol pa/_bcom ldan 'das ji ltar bcom ldan 'das kyis gsungs pa ltar 'o ma'i nang na zho mchis pa dang 'dra bar sems can thams cad la sangs rgyas kyi rang bzhin rdo rje mthu bo che lta bu mchis te/_sangs rgyas kyi rang bzhin ni 
[\[102a.7\]]mar gyi snying po yongs su dag pa dang mtshungs so zhes bka' stsal na/_ci'i slad du bcom ldan 'das kyis sangs rgyas kyi rang bzhin ni phyi rol ma yin nang ma yin zhes bka' stsal/_bcom ldan 'das kyis bka' stsal pa/_rigs kyi bu ngas 'o ma'i nang na zho yod do zhes ma gsungs 
[\[102b\]]
[\[102b.1\]]kyi 'o ma las zho 'byung ba'i phyir zho yod ces byas so/_/gsol pa/_bcom ldan 'das skye ba'i chos thams cad so so nas dus mchis sam/_bka' stsal pa/_rigs kyi bu 'o ma'i tshe na zho med pa dang /_mar dang /_zhun mar dang /_snying khu yang med de/_sems can 
[\[102b.2\]]thams cad kyang 'o mar 'dzin pas ngas 'o ma'i nang na zho med ces gsungs so/_/ji ste yod pa zhig na ci'i phyir rnam pa 'di gnyis la mkhas pa la gser dang lcags mgar zhes bya ba bzhin du ming gnyis su ma btags/_de bas na zho'i tshe ni 'o ma dang /_mar dang /_zhun mar dang /_
[\[102b.3\]]snying khu'i bar du med pas sems can gyis kyang zho ni 'o ma ma yin pas na mar dang /_zhun mar dang /_mar gyi snying khu'i bar du med par 'dzin te/_mar gyi snying khu'i bar du de bzhin du rgyas par rig par bya'o/_/rigs kyi bu rgyu la rnam pa gnyis te/_bden pa'i rgyu dang /_rkyen 
[\[102b.4\]]gyi rgyu'o/_/de la bden pa'i rgyu ni ji ltar 'o ma las zho byung ba'o/_/rkyen gyi rgyu ni drod dang dri ma la sogs pa'i rkyen gyis 'o ma las zho 'byung ba'i phyir 'o ma la zho'i rang bzhin yod ces smra'o/_/byang chub sems dpa' seng ge sgras gsol pa/_bcom ldan 'das ji ste 'o ma la 
[\[102b.5\]]zho'i rang bzhin ma mchis na rwa la yang ma mchis par 'dra na ci'i slad du rwa las zho mi 'byung /_bka' stsal pa/_rigs kyi bu rwa la yang zho 'byung ngo /_/de ci'i phyir zhe na/_ngas rkyen gyi rgyu la rnam pa gnyis su gsungs te/_dri ma dang drod do/_/rwa'i rang bzhin ni dri ma'i 
[\[102b.6\]]phyir zhor 'gyur bar byed do/_/seng ge sgras gsol pa/_bcom ldan 'das ci ste rwa las zho 'byung na zho tshol ba dag ci'i slad du 'o ma ni 'dod la rwa ni mi 'dod bcom ldan 'das kyis bka' stsal pa/_rigs kyi bu de bas na ngas bden pa'i rgyu dang /_rkyen gyi rgyu bshad pa 
[\[102b.7\]]yin no/_/seng ge sgras gsol pa/_gal te 'o ma'i nang na zho'i rang bzhin thog ma nas ma mchis la/_da mchis pa zhig lags na 'o ma'i nang nas thog ma nas a mra'i shing ma mchis pas gnyis ka ma mchis par mtshungs na ci'i slad du a mra'i 'bras bu mi 'byung /_
[\[103a\]]
[\[103a.1\]]rigs kyi bu 'o ma las kyang a mra'i shing skye bar 'gyur ro/_/gal te 'o ma shing drung du blugs na nub gcig tu khru lnga skye bar 'gyur te/_don de lta bas na ngas rgyu rnam pa gnyis bshad pa yin no/_/rigs kyi bu gal te chos thams cad rgyu gcig gis 
[\[103a.2\]]skye ba zhig yin na ci'i phyir 'o ma'i nang na a mra'i shing mi 'byung zhes brgal kyang rung ngo /_/rigs kyi bu dper na chen po bzhi ni gzugs thams cad kyi rgyu dang /_rkyen du 'gyur yang gzugs kyi mtshan nyid dang mi 'thun te so sor tha dad do/_/don de lta bas na 'o ma las a 
[\[103a.3\]]mra'i shing mi skye'o/_/gsol pa bcom ldan 'das bcom ldan 'das kyis gsungs pa ltar bden pa'i rgyu dang rkyen gyi rgyu ste/_rgyu rnam pa gnyis la sems can gyi sangs rgyas kyi rang bzhin gyi rgyu gang lags/_rigs kyi bu sems can gyi sangs rgyas kyi rang bzhin yang rgyu rnam 
[\[103a.4\]]pa gnyis te/_bden pa'i rgyu dang rkyen gyi rgyu'o/_/de la bden pa'i rgyu ni sems can rnams so/_/rkyen gyi rgyu ni pha rol tu phyin pa drug go/_/byang chub sems dpa' seng ge sgras gsol pa/_bcom ldan 'das bdag gis 'o ma'i nang na zho'i rang bzhin nges par mchis par 
[\[103a.5\]]'tshal lo/_/de ci'i slad du zhe na/_bdag gis 'jig rten na zho tshol ba'i rnams 'o ma tshol te/_nams kyang chab mi tshol bas de bas na 'o ma'i nang na zho'i rang bzhin mchis par 'tshal lo/_/bcom ldan 'das kyis bka' stsal pa/_rigs kyi bu khyod kyis dris pa'i 
[\[103a.6\]]don de de lta ma yin no/_/de ci'i phyir zhe na/_dper na la la zhig ngo'i gzugs brnyan mthong bar 'dod pa'i phyir ral gri la lta'o/_/seng ge sgras gsol pa/_bcom ldan 'das don de lta bas na 'o ma la zho'i rang bzhin mchis so/_/gal te ral gri'i nang na ngo'i gzugs 
[\[103a.7\]]brnyan ma mchis pa zhig lags na ci'i slad du ral gri la lta/_bcom ldan 'das kyis bka' stsal pa/_rigs kyi bu gal te ral gri'i nang na nges par ngo'i gzugs brnyan yod na ji ste bsgreng na ni chu ring bar mthong la thad kar bsnyal na zheng che bar mthong /_gal te bdag gi ngo 
[\[103b\]]
[\[103b.1\]]yin na ci'i phyir ring por mthong /_gal te gzhan zhig gi ngo yin na bdag gi ngo'i gzugs brnyan zhes brjod/_gal te bdag gi ngo'i rkyen gyis gzhan gyi ngo mthong bar 'gyur ba zhig yin na ji ste rta'am bong bu'i ngo'i gzugs brnyan mi mthong /_seng ge sgras gsol 
[\[103b.2\]]pa/_bcom ldan 'das mig gi snang ba der phyin pa'i phyir ngo chu ring por mthong ngo /_/bcom ldan 'das kyis bka' stsal pa/_rigs kyi bu mig gi snang ba ni/_yang dag par na der phyin pa ma yin no/_/de ci'i phyir zhe na/_nye ba dang ring ba dus gcig tu cig 
[\[103b.3\]]car mthong yang de'i bar na dngos po ci yang mi mthong ba'i phyir ro/_/rigs kyi bu gal te mig gi snang ba der phyin pas mthong bar gyur pa zhig yin na sems can thams cad kyis mi mthong ba na ji ste tshig par ma gyur/_ji ste gcig gis rgyang ring po nas rdzas dkar po 
[\[103b.4\]]zhig mthong na ngang pa'am/_ba dan nam/_mi'am/_shing zhes the tsom za ba'i mi rigs so/_/gal te mig gi snang ba der phyin pa zhig yin na ci'i phyir chu shel gyi nang gi dngos po dang /_chu mig gi nang gi nya dang /_rdo la sogs pa mthong bar gyur/_gal te ma phyin 
[\[103b.5\]]pas mthong ba zhig yin na ci'i phyir chu shel gyi nang na dngos po ni mthong la rtsig pa'i phyi rol gyi gzugs mthong bar ma gyur/_de lta bas na mig gi snang ba der phyin pas ring por mthong zhes bya ba'i don de de lta ma yin no/_/rigs kyi bu ji ltar khyod kyis smras pa ltar 'o ma la zho 
[\[103b.6\]]yod na ci'i phyir 'o ma 'tshong ba dag 'o ma'i rin 'ba' zhig len te zho'i rin mi len/_rgod ma 'tshong ba des rgod ma'i rin 'ba' zhig len te/_rte'u'i rin mi len/_rigs kyi bu 'jig rten pa dag bu med pa'i phyir chung ma len te/_gal te chung ma sbrum na bu mo zhes mi bya'o/_/
[\[103b.7\]]gal te bu mo la bu'i rang bzhin yod pa'i phyir chung ma len no zhes bya ba de mi rung ngo /_/de ci'i phyir zhe na/_gal te bu'i rang bzhin yod na tsha bo yang yod pa'i rigs so/_/gal te tsha bo yod na de spun du 'gyur ro/_/de ci'i phyir zhe na/_lto gcig nas byung ba'i phyir te/_de bas na ngas 
[\[104a\]]
[\[104a.1\]]bu mo la bu'i rang bzhin med ces gsungs so/_/gal te 'o ma la zho'i rang bzhin yod na ji ste dus gcig tu ro rnam pa lnga dang ldan par ma gyur/_gal te shing gi sa bon la n+ya gro d+ha 'dom lngar skye ba'i mtshan nyid yod na ji ste dus gcig na myu gu dang /_sdong 
[\[104a.2\]]bu dang /_yal ga dang /_lo ma dang /_me tog dang /_'bras bu la sogs pa'i dbyibs dang gzugs tha dad par snang bar ma gyur/_rigs kyi bu 'o ma'i gzugs kyi tshe na tha dad la ro tha dad 'bras bu tha dad pa nas mar gyi snying khu'i bar du tha dad na ji ltar 'o ma la zho'i rang 
[\[104a.3\]]bzhin yod par bshad/_rigs kyi bu dper na mi zhig sang lta bur mar btung bar byas pa las deng nas mnam mo zhes zer ba dang 'dra bar gang 'o ma la nges par zho'i rang bzhin yod do zhes zer ba yang de dang 'dra'o/_/rigs kyi bu dper na mi zhig smyu gu dang /_shog shog 
[\[104a.4\]]dang /_snag tsha la sogs pa yi ger 'gyur te/_shog shog las kyang thog ma nas yi ge med do/_/thog ma nas med pa'i phyir rkyen la rag lus pas grub par gyur to/_/gal te thog ma nas yod pa zhig yin na rgyu rkyen mang po yang mi dgos par 'gyur ro/_/dper na tshon 
[\[104a.5\]]sngon po dang ser por sbyar na tshon ljang khur 'gyur te/_tshon de gnyis la yang thog ma nas ljang khu'i rang bzhin med do/_/gal te thog ma nas yod pa zhig yin na sbyar yang ci dgos/_rigs kyi bu dper na sems can ni zas kyi rgyus 'tsho bar 'gyur te/_yang dag par na zas kyi 
[\[104a.6\]]nang na 'tsho ba med do/_/gal te 'tsho ba yong gis yod pa zhig yin na zas ma zos pa'i tshe zas nyid 'tsho ba'i rigs so/_/rigs kyi bu chos thams cad yong gis rang bzhin med pa'i phyir don de la gzigs nas tshigs su bcad pa 'di dag gsungs so/_/thog ma med la da 
[\[104a.7\]]ltar yod/_/thog ma yod la da ltar med/_/dus gsum srid pa'i chos thams cad/_/de 'dra ba yi gnas med do/_/rigs kyi bu chos thams cad ni rgyu dang rkyen gyis skye la/_rgyu dang rkyen gyis 'gog go/_/rigs kyi bu gal te sems can gyi nang na sangs rgyas kyi rang bzhin 
[\[104b\]]
[\[104b.1\]]yod na sems can thams cad da ltar nga dang 'dra bar sangs rgyas kyi sku yod pa'i rigs so/_/sems can gyi sangs rgyas kyi rang bzhin ni mi 'chag_/mi 'jig_/bkrir mi rung /_gzung du mi rung /_bcing du mi rung /_gdags su mi rung ste/_ji ltar sems can la nam 
[\[104b.2\]]mkha' stong pa yod pa bzhin no/_/thogs pa med pa'i phyir na sems can thams cad la nam mkha' stong pa yod kyang so so nas bdag nyid kyi nam mkha' stong pa mi mthong ngo /_/gal te sems can la nam mkha' stong pa med na song ba dang 'ong ba dang /_'gro ba dang /_sdod pa dang /_
[\[104b.3\]]'dug pa dang nyal ba med la/_mi skye mi 'phel lo/_/don de lta bas na ngas mdo sde las sems can thams cad la nam mkha'i dbyings yod do zhes gsungs so/_/nam mkha'i dbyings de nyid nam mkha' stong pa zhes bya ste/_sems can gyi sangs rgyas kyi rang bzhin yang de dang 'dra 
[\[104b.4\]]bas ji ltar nor bu rin po che ltar byang chub sems dpa' sa bcu pas cung zad cig mthong ngo /_/rigs kyi bu sems can gyi sangs rgyas kyi rang bzhin ni sangs rgyas rnams kyi spyod yul yin gyi/_nyan thos dang rang sangs rgyas rnams kyis shes pa ma yin no/_/sems can thams 
[\[104b.5\]]cad sangs rgyas kyi rang bzhin mi mthong ba'i phyir rtag tu nyon mongs pas kun du glags nas 'khor ba na 'khor bar gyur to/_/sangs rgyas kyi rang bzhin mthong bas ni kun nas nyon mongs pas bcing bar mi 'gyur te/_'khor ba las rnam par grol zhing mya ngan las 'das pa chen 
[\[104b.6\]]po thob par gyur to/_/byang chub sems dpa' seng ge sgras gsol pa/_bcom ldan 'das sems can thams cad la sangs rgyas kyi rang bzhin mchis pa ni ji ltar 'o ma'i nang na zho'i rang bzhin mchis pa dang mtshungs so/_/gal te 'o ma la zho'i rang bzhin ma mchis na ci'i slad du 
[\[104b.7\]]bcom ldan 'das kyis rgyu rnam pa gnyis te/_bden pa'i rgyu dang rkyen gyi rgyu gsungs/_rkyen gyi rgyu ni dri ma dang drod de/_nam mkha' stong pa ni rang bzhin ma mchis pas rkyen gyi rgyu ni ma mchis so/_/bcom ldan 'das kyis bka' stsal pa/_rigs kyi bu gal te 'o ma'i nang na nges par 
[\[105a\]]
[\[105a.1\]]mar gyi rang bzhin yod na rkyen gyi rgyu ci dgos/_byang chub sems dpa' seng ge sgras gsol pa/_bcom ldan 'das rang bzhin mchis pa'i slad du rkyen gyi rgyu 'tshal lo/_/de ci'i slad du zhe na/_mngon par mthong bar bgyi ba'i slad du'o/_/rkyen gyi rgyu ni gsal 
[\[105a.2\]]ba'i rgyu lags so/_/bcom ldan 'das dper na mun pa'i nang na sngar rdzas dag mchis pas mthong bar 'dod pa'i phyir sgron ma gsal bar bgyid do/_/gal te thog ma nas ma mchis na sgron mas ci zhig snang bar bgyi/_ji ltar sa la rdza ma mchis pa'i phyir mi dang /_chab dang /_
[\[105a.3\]]'khor lo dang /_thag gu dang /_dbyug gu la sogs pa ni gsal ba'i rgyu'o/_/shing n+ya gro d+ha'i 'bras bu yang sa dang /_chu dang /_smred ni gsal ba'i rgyu'o/_/de bzhin du 'o ma'i yang drod dang dri ma ni gsal ba'i rgyur 'gyur ro/_/de bas na rang bzhin thog ma nas mchis 
[\[105a.4\]]kyang gsal ba'i rgyu la rag lus te/_des mthong bar 'gyur ro/_/don de lta bas na 'o ma'i nang na thog ma nas zho mchis par mngon no/_/bka' stsal pa/_rigs kyi bu gal te 'o ma'i nang na nges par zho'i rang bzhin yod pa zhig yin na de nyid gsal ba'i rgyur 'gyur ro/_/gal 
[\[105a.5\]]te gsal ba'i rgyu yin na gdod gsal bar bya yang ci dgos/_rigs kyi bu gal te gsal ba'i rgyu de rang bzhin gyis gsal ba yin na rtag tu bdag gsal bar byed pa'i rigs so/_/gal te bdag gsal bar mi byed na gzhan gsal bar byed mi nus so/_/gal te gsal ba'i rgyu la rang 
[\[105a.6\]]bzhin rnam pa gnyis te/_bdag gsal bar byed pa dang /_gzhan gsal bar byed pa'o zhes bya ba ni don de lta ma yin no/_/de ci'i phyir zhe na/_gsal ba'i rgyu gcig la ji ltar gnyis su 'gyur/_gal te gnyis su 'gyur na 'o ma yang gnyis su 'gyur ro/_/gal te 'o ma la 
[\[105a.7\]]rang bzhin gnyis su med na ci'i phyir de gsal ba'i rgyu 'ba' zhig gnyis su 'gyur/_seng ge sgras gsol pa/_bcom ldan 'das ji ltar 'jig rten pas bdag dang mi brgyad ces mchi ba bzhin du gsal ba'i rgyu yang de dang 'dra ste/_bdag dang gzhan gsal bar bgyid do/_/bcom 
[\[105b\]]
[\[105b.1\]]ldan 'das kyis bka' stsal pa/_rigs kyi bu gal te gsal ba'i rgyu de lta na gsal ba'i rgyu zhes mi bya'o/_/de ci'i phyir zhe na/_grangs ni bdag dang gzhan gyi gzugs bgrang nus pas brgyad ces bya ste/_gzugs kyi ngo bo nyid de/_bdag la gsal ba'i rgyu mtshan nyid 
[\[105b.2\]]med do/_/gsal ba'i mtshan nyid med pas na shes rab kyi rang bzhin gyi dbang gis bdag dang gzhan bgrang bar 'gyur bas na de'i phyir gsal ba'i rgyus bdag gsal bar mi nus te/_gzhan yang gsal bar mi nus so/_/sems can thams cad la sangs rgyas kyi rang bzhin 
[\[105b.3\]]yod na ci'i phyir bsod nams kyi tshogs tshad med pa bsgrub dgos par 'gyur/_gal te sgrub pa de gsal ba'i rgyu yin na zho 'jig par gyur pa dang 'thun no/_/gal te rgyu la nges par 'bras bu yod do zhes byar ni tshul khrims dang /_ting nge 'dzin dang /_shes rab skye zhing 'phel 
[\[105b.4\]]bar mi 'gyur ro/_/ngas ni 'jig rten pa dag sngan tshul khrims dang /_ting nge 'dzin dang /_shes rab med pa las mkhan po las mnos nas gdod khad kyis skye zhing 'phel bar gzigs so/_/gal te mkhan pos bstan pa gsal ba'i rgyu yin no zhes byar ni mkhan pos bstan pa'i tshe mnod pa 
[\[105b.5\]]la tshul khrims dang /_ting nge 'dzin dang /_shes rab med do/_/gal te gsal ba zhig yin na med pa'i dus na gsal bar 'gyur ba'i rigs na ci'i phyir gsal bar byas pa'i 'og tu tshul khrims dang /_ting nge 'dzin dang /_shes rab skye zhing 'phel bar 'gyur/_seng ge sgras 
[\[105b.6\]]gsol pa/_bcom ldan 'das gal te gsal ba'i rgyu ma mchis na ci'i slad du 'o ma dang zho zhes ming gdags par gyur/_bcom ldan 'das kyis bka' stsal pa/_rigs kyi bu 'jig rten na rgol ba'i lan btab pa la rnam pa gsum ste/_'di ltar 'gyur ba'i lan btab pa ste/_
[\[105b.7\]]ji ltar sngar bshad pa las ji ltar na tshul khrims zhe na/_'gyod pa med pa nas yongs su mya ngan las 'das pa chen po'i bar du 'thob par 'gyur ro zhes bya ba dang /_cang mi smra ba'i lan btab ste/_ji ltar kun du rgyu zhig 'ongs nas nga la 'di skad du bdag ces bya ba rtag pa yin nam zhes 
[\[106a\]]
[\[106a.1\]]dris pa las ngas de'i tshe cang mi smra ba dang /_the tshom gyi lan btab pa ste/_ji ltar mdo sde 'di las gal te gsal ba'i rgyu gnyis su 'gyur na ci'i phyir 'o ma la gnyis su med ces dris pa dang gsum mo/_/rigs kyi bu ngas da 'gyur ba'i lan btab ste ji ltar 
[\[106a.2\]]'jig rten pas 'di skad du 'o ma yod na gdon mi za bar zho yod pas de'i phyir 'o ma dang zho yod do/_/zhes btags te/_sangs rgyas kyi rang bzhin yang de dang 'dra bar sems can yod na sangs rgyas kyi rang bzhin yod de/_phyis mthong bar 'gyur ba'i phyir ro/_/seng 
[\[106a.3\]]ge sgras gsol pa/_bcom ldan 'das ji ltar bcom ldan 'das kyis gsungs pa'i don de lta ma lags so/_/de ci'i slad du zhe na/_'das pa ni 'gags/_ma 'ongs pa ni ma phyin na mchis zhes ji skad bgyi/_gal te ma 'ongs pa la mchis pa zhes bgyi na don 
[\[106a.4\]]de yang mi rung ba ste/_ji ltar 'jig rten pa dag bu med par mthong nas/_bu med do zhes mchi ba dang mtshungs te/_sems can la sangs rgyas kyi rang bzhin ma mchis par ci'i slad du sems can thams cad la sangs rgyas kyi rang bzhin mchis zhes gsungs/_bcom ldan 
[\[106a.5\]]'das kyis bka' stsal pa/_rigs kyi bu 'das pa ni yod pa zhes bya'o/_/dper na skyur rtsi rmo ba'i myu gu skyes nas 'bras bu 'gog ste/_myu gu yang mngar ba nas/_'bras bu skye ba'i bar du yang de bzhin te smin nas skyur bar 'gyur ro/_/rigs kyi bu ro skyur ba ni sa 
[\[106a.6\]]bon dang /_myu gu dang /_'bras bu skye ba'i bar du med de/_sman pa'i dbyibs dang /_kha dog dang /_gzugs las skyur ba'i ro skye'o/_/de ltar skyur ba'i ro de ni thog ma nas med da gzod yod par gyur to/_/de ltar thog ma nas med la da yod par 'gyur mod kyi thog ma'i rgyu 
[\[106a.7\]]ma yin pa ma yin no/_/de ltar thog ma'i sa bon 'das pa yin mod kyi yod pa zhes bya ste/_don de lta bas na 'das pa yang yod pa zhes bya'o/_/yang ji ltar na ma 'ongs pa la yod pa zhes bya zhe na/_dper na mis til rmos pa las yang mi gcig gis 'di rmos te ci dgos 
[\[106b\]]
[\[106b.1\]]zhes dris pa dang /_de la lan btab pa mar yod do zhes smras so/_/yang dag par mar med mod kyi til smin nas 'bru bsdus te brngo zhing brdungs la btsir na gdod mar du 'byung bar 'gyur te/_de bas na mi de [{]brdzun [,]rdzun [}]zer ba ma yin par rig par bya'o/_/de lta bas na ma 
[\[106b.2\]]'ongs pa yang yod ces bya'o/_/gzhan yang ji ltar na 'das pa la yod pa zhes bya zhe na/_rigs kyi bu dper na mi gcig gis lkog tu rgyal po la kha tshas byas pa las lo mang zhig lon pa dang /_rgyal pos thos par gyur te thos nas de la ci'i phyir nga la kha zer zhes dris pa 
[\[106b.3\]]dang /_des lan btab pa/_rgyal po chen po bdag gis kha tshas ma bgyis so/_/de ci'i slad du zhe na/_kha tshas bgyis pa'ang 'gags lags so/_/rgyal pos smras pa/_nga dang kha tshas byas pa gnyis ka 'dug bzhin du ci'i phyir 'gags zhes smra/_/de'i rgyu de'i rkyen gyis 
[\[106b.4\]]lus dang srog yal bar gyur to/_/rigs kyi bu de gnyis ni yang dag par med kyang 'bras bu med par ma gyur to/_/de bas na 'das pa la yod ces bya'o/_/gzhan yang ji ltar na ma 'ongs pa la yod pa zhes bya zhe na/_dper na mi zhig rdza mkhan gyi der song nas rdza ma yod 
[\[106b.5\]]dam zhes dris pa dang /_rdza ma yod do zhes smras te/_rdza mkhan de la yang dag par da ltar rdza ma med de/_'jim pa yod pas rdza ma yod ces byas kyang de ltar mi de [{]brdzun [,]rdzun [}]zer ba ma yin par rig par bya'o/_/de bas na 'o ma'i nang na zho yod pa dang /_sems can la sangs 
[\[106b.6\]]rgyas kyi rang bzhin yod pa yang de dang 'dra'o/_/sangs rgyas kyi rang bzhin mthong bar 'dod na/_dus dang /_tshod dang /_dbyibs dang /_gzugs la shin tu brtag go/_/de'i phyir ngas sems can thams cad la sangs rgyas kyi rang bzhin yod do zhes gsungs pa yang mi 
[\[106b.7\]]bden pa ma yin no/_/seng ge sgras gsol pa/_sems can thams cad la sangs rgyas kyi rang bzhin ma mchis na bla na med pa yang dag par rdzogs pa'i byang chub ji ltar 'thob par 'gyur/_bden pa'i rgyus sems can rnams bla na med pa yang dag par rdzogs pa'i byang chub 
[\[107a\]]
[\[107a.1\]]'thob par 'gyur na bden pa'i rgyu ni 'di lta ste/_sangs rgyas kyi rang bzhin no/_/bcom ldan 'das gal te n+ya gro d+ha'i 'bras bu la n+ya gro d+ha'i shing ma mchis na ci'i slad du n+ya gro d+ha'i 'bras bu zhes btags la/_kha te ra'i 'bras bu zhes ma btags/_bcom ldan 
[\[107a.2\]]'das dper na gau ta ma'i rigs ni a te ya'i rigs zhes gdags su mi rung la/_de bzhin du a te ya'i rigs kyang gau ta ma'i rigs zhes gdags su mi rung /_de bzhin du n+ya gro d+ha'i 'bras bu yang kha te ra'i 'bras bu zhes gdags su mi rung /_kha te ra'i 'bras bu yang n+ya gro d+ha'i 'bras 
[\[107a.3\]]bu zhes bgyir mi rung ste/_ji ltar bcom ldan 'das ni gau ta ma'i rigs las gzhan ma lags pa ltar sems can gyi sangs rgyas kyi rang bzhin yang de dang 'dra ste/_de lta bas na sems can kun la sangs rgyas kyi rang bzhin mchis par 'tshal lo/_/bcom ldan 'das kyis 
[\[107a.4\]]bka' stsal pa/_rigs kyi bu gang 'bras bu la n+ya gro d+ha yod ces bya ba'i don de mi rung ngo /_/gal te yod pa zhig yin na ci'i phyir mi mthong /_rigs kyi bu dper na 'jig rten gyi rdzas ni rgyu rkyen yod pa'i phyir ltar med do/_/rgyu rkyen gang zhe na/_'di lta ste/_ring bas mi 
[\[107a.5\]]mthong ba ste/_nam mkha'i bya rjes dang /_nye bas mi mthong ba ste/_mig gis rdzi ma dang /_zhig pas mi mthong ba ste/_rtsa ba rul ba dang /_'du shes 'khrugs pas mi mthong ba ste/_sems rtse gcig pa ma yin pa dang /_phra bas mi mthong ba ste/_rdul phra mo 
[\[107a.6\]]dang /_bsgribs pas mi mthong ba ste/_sprin gyis skar ma bsgribs pa dang /_mang bas mi mthong ba ste/_'bras kyi phung po'i nang na til yod pa dang 'dra ba dang /_'dres pas mi mthong ba ste sran ma'i phung por sran ma bzhag pa dang 'dra ste/_n+ya gro d+ha'i shing ni de lta bu'i rgyu rkyen rnam 
[\[107a.7\]]pa brgyad po dang mi 'dra na/_gal te yod pa zhig yin na ci'i phyir mi mthong /_gal te phra ba dang bsgribs pa'i phyir mi mthong zhes byar ni don de yang de ltar mi rung ngo /_/de ci'i phyir zhe na/_shing gi mtshan nyid sbom pa'i phyir ro/_/gal te rang bzhin gyis phra na ji ltar skye bar 'gyur/_
[\[107b\]]
[\[107b.1\]]ji ste bsgribs pa'i phyir mi mthong ba zhig yin na rtag tu mi mthong ba'i rigs te/_sngon sbom pa'i rang bzhin med par da sbom par mthong bas na/_/sbom pa de thog ma nas rang bzhin med do/_/sngon mthong ba'i rang bzhin med pa las da mthong bar gyur na mthong ba de yang thog ma'i rang 
[\[107b.2\]]bzhin med de/_'bras bu yang de dang 'dra bar thog ma nas shing med de/_da yod par gyur pa la nyes pa ci zhig yod/_seng ge sgras gsol pa/_bcom ldan 'das kyis gsungs pa ltar bden pa'i rgyu dang gsal ba'i rgyu rnam pa gnyis su gsungs te/_de la sa dang chu dang /_
[\[107b.3\]]smred pa ni n+ya gro d+ha'i 'bras bu gsal ba'i rgyur gyur pas phra mo las sbom par gyur to/_/bcom ldan 'das kyis bka' stsal pa/_rigs kyi bu gal te thog ma nas yod pa zhig yin na/_gsal ba'i rgyu ci dgos/_gal te thog ma nas rang bzhin med na gsal ba ci zhig gsal bar bya/_
[\[107b.4\]]gal te n+ya gro d+ha la thog ma nas sbom pa'i rang bzhin med la/_gsal ba'i rgyus sbom par skye bar 'gyur na lta/_gnyi ga med par 'dra na ci'i phyir shing kha te ra mi skye ste/_rigs kyi bu gal te phra bas mi mthong na sbom po mthong ba'i rigs te dper na rdul gcig pu mi mthong na rdul 
[\[107b.5\]]mang po 'dus na mthong bar 'gyur ba bzhin du 'bras bu sbom po yang mthong ba'i rigs so/_/de ci'i phyir zhe na/_de la myu gu dang /_sdong bu dang /_me tog dang /_'bras bu yang yod la/_'bras bu re re'i nang na yang sa bon tshad med pa yod de/_sa bon re re la yang shing tshad med 
[\[107b.6\]]pa yod pas de bas na sbom pa zhes bya ste/_de ltar sbom par gyur pas na mthong bar gyur pa'i rigs so/_/rigs kyi bu gal te n+ya gro d+ha'i sa bon la n+ya gro d+ha'i sa bon gyi rang bzhin yod pas shing skye ba zhig yin na mig gis sa bon de tshig par mthong ngo /_/de ltar tshig pa'i rang bzhin 
[\[107b.7\]]yang thog ma nas yod pa'i rigs so/_/ji ste thog ma nas tshig pa yod pa yin na shing yang skye bar mi rigs so/_/gal te chos thams cad thog ma nas skye ba dang 'gog pa yin na ci'i phyir de sngar skyes la/_phyis 'gog ste dus gcig tu ma gyur/_don de lta bas na rang bzhin 
[\[108a\]]
[\[108a.1\]]med par rig par bya'o/_/byang chub sems dpa' seng ge sgras gsol pa/_bcom ldan 'das gal te n+ya gro d+ha'i 'bras bu la thog ma nas shing gi rang bzhin ma mchis par shing skye bar 'gyur ba lags na gnyis ka ma mchis par 'dra na ci'i slad du 'bras bu 
[\[108a.2\]]de las mar mi 'byung /_rigs kyi bu 'bras bu de las mar yang 'byung bar 'gyur te/_thog ma'i rang bzhin med mod kyi/_rgyu dang rkyen gyis yod par 'gyur ro/_/seng ge sgras gsol pa/_ci'i slad du til gyi mar zhes mi bgyi/_rigs kyi bu til ma yin pa'i phyir ro/_/
[\[108a.3\]]rigs kyi bu dper na me'i rkyen gyis me 'byung la/_chu'i rkyen gyis chu 'byung ste/_gnyis ka rkyen las skyes mod kyi gcig gis gcig yod par mi nus te/_n+ya gro d+ha'i 'bras bu dang til mar yang de dang 'dra ste/_gnyis ka rkyen las skyes mod kyi gcig gis gcig skyed pa 
[\[108a.4\]]ma yin no/_/n+ya gro d+ha'i 'bras bu'i rang bzhin ni bad kan gyi nad la phan par byed/_til mar gyi rang bzhin ni rlung la phan par byed do/_/rigs kyi bu dper na bu ram gyi shing gi rgyu rkyen gyis sha kha ra dang bu ram nag po 'byung ste/_de ltar rgyu gcig mod kyi/_kha 
[\[108a.5\]]dog dang dbang po so so ste/_sha kha ra ni mkhris pa'i nad la phan par byed do/_/bu ram nag pos ni bad kan gyi nad la phan par byed do/_/byang chub sems dpa' seng ge sgras gsol pa/_bcom ldan 'das ji ltar 'o ma la zho'i rang bzhin ma mchis la/_til 
[\[108a.6\]]la mar gyi rang bzhin yang ma mchis/_n+ya gro d+ha'i 'bras bu la shing gi rang bzhin yang ma mchis/_'ji ba la rdza'i rang bzhin yang ma mchis pa dang 'dra bar sems can thams cad la sangs rgyas kyi rang bzhin ma mchis na sngar bcom ldan 'das kyis gsungs pa ltar sems 
[\[108a.7\]]can thams cad la sangs rgyas kyi rang bzhin mchis pas bla na med pa yang dag par rdzogs pa'i byang chub 'thob par 'gyur ro zhes bgyi ba de mi rung ngo /_/de ci'i slad du zhe na/_lha dang mi la rang bzhin ma mchis te rang bzhin ma mchis pas na mi yang lhar 'gyur la lha yang mir 
[\[108b\]]
[\[108b.1\]]'gyur te/_de yang las kyi rkyen gyis 'gyur gyi rang bzhin gyis 'gyur ba ma lags so/_/byang chub sems dpa' sems dpa' chen po yang las kyi rkyen gyis bla na med pa yang dag par rdzogs pa'i byang chub 'thob bo/_/gal te sems can la sangs rgyas kyi rang bzhin 
[\[108b.2\]]mchis na ci'i rgyu ci'i rkyen gyis log sred can dag dge ba'i rtsa ba rnams bcad pas sems can dmyal bar ltung /_gal te byang chub kyi sems sangs rgyas kyi rang bzhin lags na log sred can gyis gcod mi nus pa'i rigs so/_/gal te gcod du rung ba zhig lags na sangs rgyas 
[\[108b.3\]]kyi rang bzhin rtag ces bgyir mi rung ngo /_/gal te rtag pa ma lags na sangs rgyas kyi rang bzhin zhes mi bgyi'o/_/gal te sems can rnams la sangs rgyas kyi rang bzhin mchis na ci'i slad du thog ma sems bskyed pa dang /_phyir ldog pa dang /_phyir mi ldog pa zhes bgyi/_
[\[108b.4\]]gang phyir ldog pa de ni sangs rgyas kyi rang bzhin ma mchis par 'tshal lo/_/bcom ldan 'das byang chub sems dpa' sems dpa' chen po rnams sems gcig tu bla na med pa yang dag par rdzogs pa'i byang chub la 'bab pa ni byams pa chen po dang /_snying rje chen pos skye ba 
[\[108b.5\]]dang /_rga ba dang /_'chi ba'i nyon mongs pa'i skyon mthong nas mya ngan las 'das pa chen po la skye ba dang /_rga ba dang /_'chi ba'i nyon mongs pa rnams kyi skyon med par brtags te/_dkon mchog gsum dang /_las kyi 'bras bu rnam par smin pa la yid ches pas tshul khrims 
[\[108b.6\]]sdom pa la sogs pa'i chos ni sangs rgyas kyi rang bzhin zhes bgyi'o/_/gal te chos 'di'i pha rol na sangs rgyas kyi rang bzhin mchis na chos des rgyu dang rkyen bgyi yang ci 'tshal/_bcom ldan 'das 'o ma ni rkyen mi dgos par zho dang mar du 'gyur ba'i chos ma mchis te/_rgyu 
[\[108b.7\]]dang rkyen la rag lus pa ni 'di ltar mis las su bya ba dang /_chu dang /_rdza ma dang /_srub shing dang thag gu'o/_/sems can gyi sangs rgyas kyi rang bzhin yang de dang 'dra ste/_rgyu dang rkyen spangs pa'i pha rol na bla na med pa yang dag par rdzogs pa'i byang chub 'thob pa'i mi rigs so/_/
[\[109a\]]
[\[109a.1\]]gal te nges par mchis na rnal 'byor can dag ci'i slad du skye ba dang /_rga ba dang /_na ba dang /_'chi ba la sogs pa ngan song gsum gyi sdug bsngal mthong nas phyir ldog pa'i sems skye/_gzhan yang pha rol tu phyin pa drug bsgom mi 'tshal bar bla na 
[\[109a.2\]]med pa yang dag par rdzogs pa'i byang chub 'thob pa'i rigs te/_'o ma yang rkyen ma mchis par zhor mi 'gyur la/_pha rol tu phyin pa drug gi rgyu ma lags par bla na med pa yang dag par rdzogs pa'i byang chub thob pa ma mchis so/_/don de lta bas na sems can rnams la 
[\[109a.3\]]sangs rgyas kyi rang bzhin ma mchis so/_/ji ltar bcom ldan 'das kyi sngar gsungs pa la dge 'dun dkon mchog ni rtag go/_/gal te rtag pa lags na mi rtag pa ma lags so/_/mi rtag pa ma lags na ji ltar bla na med pa yang dag par rdzogs pa'i byang chub 'thob par 
[\[109a.4\]]'gyur/_dge 'dun rtag pa lags na yang ci ste sems can thams cad la sangs rgyas kyi rang bzhin mchis zhes gsungs/_bcom ldan 'das gal te sems can la thog ma nas byang chub kyi sems kyang ma mchis la/_/bla na med pa yang dag par rdzogs pa'i byang chub 
[\[109a.5\]]kyi sems kyang ma mchis te/_/phyis gdod mchis pa zhig lags na sems can gyi sangs rgyas kyi rang bzhin yang de dang 'dra ste/_thog ma ma mchis pa las phyis mchis par 'gyur ro/_/don de lta bas na sems can thams cad la sangs rgyas kyi rang bzhin ma mchis so/_/
[\[109a.6\]]bcom ldan 'das kyis bka' stsal pa/_legs so legs so/_/rigs kyi bu khyod kyis sangs rgyas kyi rang bzhin gyi don shes nas ring zhig lon te/_da sems can gyi phyir de ltar dris pa legs so/_/sems can thams cad la yang dag par sangs rgyas kyi rang 
[\[109a.7\]]bzhin yod do/_/khyod kyis 'di skad du sems can la gal te sangs rgyas kyi rang bzhin yod na thog ma sems bskyed pa yod pa'i mi rigs so/_/zhes bya ba ni/_rigs kyi bu sems ni sangs rgyas kyi rang bzhin ma yin no/_/de ci'i phyir zhe na/_sems ni mi rtag pa yin la/_
[\[109b\]]
[\[109b.1\]]sangs rgyas kyi rang bzhin ni rtag pa yin pa'i phyir ro/_/khyed kyis 'di skad du ci'i phyir phyir ldog pa'i sems yod ces bya ba ni yang dag par sems la phyir ldog pa med do/_/gal te sems la sems phyir ldog pa yod na nams kyang bla na med pa yang dag par 
[\[109b.2\]]rdzogs pa'i byang chub 'thob par mi 'gyur te/_thob pa bul ba'i phyir phyir mi ldog pa zhes bya'o/_/byang chub kyi sems de ni yang dag par na sangs rgyas kyi rang bzhin ma yin no/_/de ci'i phyir zhe na/_log sred can dag dge ba'i rtsa ba bcad pas sems can 
[\[109b.3\]]dmyal bar ltung ba'i phyir ro/_/gal te byang chub kyi sems sangs rgyas kyi rang bzhin yin na ni log sred can dag log sred can zhes bya bar mi 'gyur ro/_/byang chub kyi sems kyang mi rtag pa zhes byar mi rung ste/_de bas na nges par byang chub kyi sems ni 
[\[109b.4\]]yang dag par sangs rgyas kyi rang bzhin ma yin par shes par bya'o/_/rigs kyi bu khyod kyis 'di skad du gal te sangs rgyas kyi rang bzhin yod na ji ltar 'o ma las zhor 'gyur ba ltar rkyen la rag lus so zhes bya ba de yang de lta ma yin no/_/de ci'i phyir zhe na/_rgyu 
[\[109b.5\]]rnam pa lngas mar du 'gyur ba ltar sangs rgyas kyi rang bzhin yang de dang 'dra ste/_dper na rdo la ni gser yod/_dngul yang yod/_zangs kyang yod/_lcags kyang yod de/_de dag chen po bzhi la gnas par 'dra yang ming gcig snying po gcig las 'byung ba 
[\[109b.6\]]so so ste/_rgyu dang rkyen mang po dgos so/_/de yang sems can gyi bsod nams dang /_mis las su byas pa las gdod 'byung bar 'gyur te/_de bas na thog ma nas gser gyi rang bzhin med par rig par bya'o/_/sems can gyi sangs rgyas kyi rang bzhin ni sangs 
[\[109b.7\]]rgyas zhes mi bya ste/_bsod nams mang po'i rgyu dang rkyen 'dus pas sangs rgyas kyi rang bzhin mthong bar gyur na gdod sangs rgyas 'thob par 'gyur ro/_/khyod kyis 'di skad du sems can la sangs rgyas kyi rang bzhin yod na ci'i phyir mi 'thob zhes bya ba'i don 
[\[110a\]]
[\[110a.1\]]de yang de lta ma yin no/_/de ci'i phyir zhe na/_rgyu dang rkyen ma 'dus pa'i phyir ro/_/rigs kyi bu don de lta bas na ngas bden pa'i rgyu dang rkyen gyi rgyu rnam pa gnyis su gsungs te/_de la bden pa'i rgyu ni sangs rgyas kyi rang bzhin no/_/rkyen gyi rgyu ni byang 
[\[110a.2\]]chub tu sems bskyed pa ste/_rgyu dang rkyen de gnyis kyis bla na med pa yang dag par rdzogs pa'i byang chub 'thob pa ni ji ltar rdo la gser 'byung ba bzhin no/_/rigs kyi bu khyod kyis 'di skad du dge 'dun ni rtag pas sems can thams cad la sangs rgyas kyi rang bzhin med do 
[\[110a.3\]]zhes bya ba ni rigs kyi bu dge 'dun zhes bya ba ni 'dum pa ste/_'dum pa la rnam pa gnyis so/_/'di ltar kun rdzob tu 'dum pa dang /_don dam pa la 'dum pa'o/_/de la kun rdzob tu 'dum pa ni nyan thos kyi dge 'dun no/_/don dam pa la 'dum pa ni byang chub sems dpa'i 
[\[110a.4\]]dge 'dun no/_/kun rdzob kyi dge 'dun ni mi rtag pa ste/_sangs rgyas kyi rang bzhin ni rtag pa'o/_/ji ltar sangs rgyas kyi rang bzhin rtag pa ltar don dam pa'i dge 'dun yang de dang 'dra'o/_/gzhan yang dge 'dun la 'di lta ste/_chos dang 'dum pa'o/_/chos dang 'dum pa 
[\[110a.5\]]ni 'di lta ste/_mdo sde sde bcu gnyis so/_/mdo sde sde bcu gnyis rtag pas na de'i phyir ngas chos dang dge 'dun ni rtag pa'o zhes gsungs so/_/rigs kyi bu dge 'dun ni 'dum pa zhes bya ste/_gang 'dum pa de ni rten cing 'brel te 'byung ba bcu gnyis so/_/rten cing 'brel te 
[\[110a.6\]]'byung ba bcu gnyis la sangs rgyas kyi rang bzhin yod pas rten cing 'brel te 'byung ba bcu gnyis rtag pa ltar sangs rgyas kyi rang bzhin yang de dang 'dra ste/_de bas na ngas dge 'dun la sangs rgyas kyi rang bzhin yod ces gsungs so/_/yang dge 'dun zhes bya ba ni 
[\[110a.7\]]sangs rgyas thams cad 'dum pa ste/_de bas na ngas dge 'dun la sangs rgyas kyi rang bzhin yod ces gsungs so/_/rigs kyi bu khyod kyis 'di skad du sems can la gal te sangs rgyas kyi rang bzhin yod na/_ci ste phyir ldog pa dang /_phyir mi ldog pa yod ces dris pa shin 
[\[110b\]]
[\[110b.1\]]tu yid la byas te/_rtag par nyon cig dang /_ngas rnam par dgrol zhing bstan par bya'o/_/rigs kyi bu byang chub sems dpa' sems dpa' chen po chos rnam pa bcu gsum gyis phyir ldog par 'gyur ro/_/bcu gsum po gang zhe na/_'di lta ste/_ma dad pa'i sems dang /_
[\[110b.2\]]nan tan mi byed pa'i sems dang /_the tshom gyi sems dang /_lus dang zang zing la chags shing ser sna byed pa dang /_mya ngan las 'das pa chen po la 'jigs pa chen po skyed de ji ltar sems can dag yongs su mya ngan las bzla snyam pa dang /_bzod pa'i sems med pa 
[\[110b.3\]]dang /_ma dul ba'i sems dang /_mya ngan gyis gdungs pa'i sems dang /_mi bden pa dang /_bag med pa dang /_bdag gi lus la brnyas pa dang /_nyon mongs pa gzhig mi nus par lta ba dang /_byang chub kyi chos la 'jug par mi mos pa ste/_rigs kyi bu chos rnam pa 
[\[110b.4\]]bcu gsum po de dag gis byang chub sems dpa' rnams byang chub las phyir ldog par byed do/_/yang chos rnam pa drug po 'dis byang chub kyi sems 'jig par byed do/_/drug gang zhe na/_'di lta ste/_chos la ser sna byed pa dang /_sems can rnams la mi dge ba'i sems skyed 
[\[110b.5\]]pa dang /_mi dge ba'i bshes gnyen la sten pa dang /_brtson 'grus mi rtsom pa dang /_bdag stod cing nga rgyal byed pa dang /_'jig rten gyi las byed pa ste/_chos drug po de dag ni byang chub kyi sems 'jig par byed pa'o/_/rigs kyi bu la la zhig gis sangs rgyas bcom 
[\[110b.6\]]ldan 'das ni lha dang mi'i ston pa ste/_sems can thams cad kyi nang na gtso bor gyur pa/_bsgrun du med pa/_nyan thos dang rang sangs rgyas las 'phags pa/_chos kyi spyan rab tu gsal bas chos la thogs pa med par gzigs pa/_sems can thams cad nyon mongs pa'i rgya 
[\[110b.7\]]mtsho las sgrol ba'o zhes thos nas/_smon lam dang yi dam chen po bskyed de/_de ltar 'jig rten na de lta bu'i skyes bu yod na bdag kyang 'thob par 'gyur ro snyam du bsams te/_de'i rgyu de'i rkyen gyis bla na med pa yang dag par rdzogs pa'i byang chub tu sems bskyed pa dang /_yang 
[\[111a\]]
[\[111a.1\]]na gzhan gyis bstan pas byang chub tu sems bskyed pa dang /_yang na byang chub sems dpa' bskal pa grangs med pa'i bar du dka' ba spyad nas gdod bla na med pa yang dag par rdzogs pa'i byang chub 'thob bo zhes thos te/_thos nas 'di snyam du bdag 
[\[111a.2\]]ni de ltar dka' ba spyod mi nus na/_ji ltar bla na med pa yang dag par rdzogs pa'i byang chub 'thob par 'gyur snyam ste/_de'i phyir phyir ldog par 'gyur ro//_//bam po sum cu brgyad pa/_rigs kyi bu gzhan yang chos rnam pa 'di lngas byang chub kyi sems 
[\[111a.3\]]las phyir ldog par 'gyur ro/_/lnga gang zhe na 'di lta ste/_mu stegs can gyi chos la rab tu 'byung bar dga' ba dang /_byams pa chen po'i sems mi sgom pa dang /_chos smra ba la skyon tshol bar dga' ba dang /_rtag tu 'khor ba la dga' ba dang /_mdo sde sde bcu gnyis 'dzin 
[\[111a.4\]]pa dang /_klog pa dang /_'don pa dang /_yi ger 'dri ba dang /_dgrol zhing 'chad par mi mos pa ste/_de ni byang chub kyi sems las phyir ldog pa'i chos lnga'o/_/yang chos rnam pa 'di gnyis kyis byang chub kyi sems las phyir ldog par byed do/_/gnyis gang zhe na/_'di lta ste/_
[\[111a.5\]]'dod pa lnga la chags shing zhen pa dang /_dkon mchog gsum la bsti stang dang rim gro dang bkur sti mi byed pa ste/_de lta bu la sogs pa'i rkyen mang pos byang chub kyi sems las phyir ldog par 'gyur ro/_/yang ji ltar na phyir mi ldog pa'i sems zhes bya zhe na/_la la zhig de 
[\[111a.6\]]bzhin gshegs pas sems can rnams skye ba dang rga ba dang na ba dang 'chi ba las sgrol bar mdzad de/_gzhan la rag ma lus par nan tan byas pas bla na med pa yang dag par rdzogs pa'i byang chub 'thob bo zhes thos nas gal te byang chub kyi lam thob pa zhig yin na/_bdag kyang shin 
[\[111a.7\]]tu nan tan byas te gdon mi za bar 'thob par bya'o snyam du bsams nas/_de'i rgyu de'i rkyen gyis byang chub tu sems bskyed de/_bsod nams mang du byas kyang rung /_nyung yang rung /_thams cad bla na med pa yang dag par rdzogs pa'i byang chub tu bsngos nas yi dam 'di skad 
[\[111b\]]
[\[111b.1\]]bcas te/_bdag rtag tu sangs rgyas dang sangs rgyas kyi nye gnas la bsnyen bkur byed par gyur nas rtag tu chos zab mo thos shing dbang po lnga dang ldan par gyur te gal te sdug bsngal gyis rab tu gdungs kyang sems de ma stor bar shog shig ces smon lam 'debs pa dang /_yang 
[\[111b.2\]]sangs rgyas dang sangs rgyas kyi nye gnas kyis rtag tu bdag la dgongs pa'i thugs bskyed de/_dge ba'i rtsa ba rnam pa lnga dang ldan par gyur nas gal te sems can dag bdag gi lus bcad dam/_rkang lag dang /_mgo dang /_mig dang /_yan lag thams cad gtubs kyang de 
[\[111b.3\]]dag la byams pa chen po'i sems bskyed cing bdag rab tu dga' ste/_skyes bu des ni bdag gi byang chub kyi rgyu skye zhing 'phel bar byas so/_/gal te de dag med na bdag ci'i rkyen gyis bla na med pa yang dag par rdzogs pa'i byang chub tu mngon par 'tshang rgya bar 'gyur snyam ste 
[\[111b.4\]]smon lam chen po 'debs pa dang /_yang 'di skad du bdag mtshan med pa dang /_mtshan gnyis pa dang /_bud med kyi lus su ma gyur cig_/gzhan gyis dbang byed par ma gyur cig_/rje bo ngan pa dang ma phrad cig_/rgyal po ngan pas dbang bar ma gyur cig_/yul ngan 
[\[111b.5\]]par ma skye shig_/gal te lus byad bzang po thob na yang cho rigs btsun pa dang /_nor dang rin po che mang po bdog pa dang /_bdog nas kyang dregs par ma gyur cig_/bdag gis rtag tu mdo sde sde bcu gnyis thos nas gzungs su 'dzin pa dang /_klog pa dang /_'don pa 
[\[111b.6\]]dang /_yi ger 'dri ba dang /_dgrol zhing 'chad par gyur cig_/gal te sems can la dgrol zhing 'chad na pha rol pos yid ches shing 'dzin pa dang /_rab tu dang nas the tshom med par gyur te/_rtag tu bdag la ngan sems mi skye bar gyur cig_/nyung ngu thos pa la mang du 
[\[111b.7\]]shes par gyur cig_/mang du thos la don mi shes par ma gyur cig_/sems kyis ston par gyur te/_mi ston pa'i sems su ma gyur cig_/lus dang ngag dang yid kyi las sdig pa mi dge ba dang 'dres par ma gyur cig_/sems can thams cad la bde ba byin par gyur cig_/
[\[112a\]]
[\[112a.1\]]lus kyi tshul khrims dang /_sems kyi shes rab ri dang 'dra bar mi g.yo bar gyur cig_/bla na med pa'i dam pa'i chos yongs su 'dzin pa'i phyir lus dang srog dang zang zing la 'jungs par ma gyur cig_/ma brtags pa'i rdzas kyis bsod nams kyi las byed par ma 
[\[112a.2\]]gyur cig_/yang dag pa'i 'tsho bas gso zhing g.yo sgyu'i sems med par gyur cig_/rtag tu drin dran zhing drin chung ngu yang cher lan lon par gyur cig_/'jig rten gyi rtsal gyi dngos po la mkhas par gyur cig_/sems can gyi phyogs kun gyi skad la mkhas par gyur 
[\[112a.3\]]cig_/mdo sde sde bcu gnyis klog gam/_'don tam/_yi ger 'dri na le lo dang snyom las byed par ma gyur cig_/gal te sems can gang thos par mi dga' na thams cad kyis thos par dga' bar byed par gyur cig_/smra ba mnyen la des shing mi dge ba'i ngag brjod par ma 
[\[112a.4\]]gyur cig_/mi 'dum pa'i sdums byed par gyur cig_/mya ngan dang 'jigs par gyur pa mya ngan dang 'jigs pa spong bar gyur cig_/mu ge byung ba'i dus su chog cing 'grangs par gyur cig_/nad dang gor byung ba'i dus su sman pa'i rgyal por gyur te/_nad kyi rkyen sman dang /_nor 
[\[112a.5\]]dang /_rin po che ci dang ci dgos pa yid bzhin du sbyin par gyur te nad rnams bsal bar gyur cig_/mtshon gyi bskal pa'i tshe mthu stobs chen po yod par gyur te/_gnod pa dang /_'tshe ba nges par chod par gyur cig_/sems can gyi 'jigs pa rnam pa sna tshogs gcod 
[\[112a.6\]]par gyur pa ni 'di lta ste/_'chi ba dang /_'ching ba'am/_rdeg pa'am/_chu'am/_me'am/_rgyal po'am/_rkun po'am/_dbul ba'am/_khrims 'jig pa'am/_mi snyan pa'am/_ngan song ngam/_de lta bu la sogs pa'i 'jigs pa kun yongs su gcod par gyur 
[\[112a.7\]]cig_/pha ma dang mkhan po dang bla ma la shin tu bkur sti byed par gyur cig_/'khon pa dang sdang ba la byams pa chen po'i sems skye bar gyur cig_/rtag tu dran pa nye bar gzhag pa drug dang /_stong pa nyid kyi ting nge 'dzin gyi rnam grangs dang /_rten cing 'brel te 'byung ba bcu 
[\[112b\]]
[\[112b.1\]]gnyis dang /_skye zhing 'gog pa la sogs pa'i lhag mthong dang /_dbugs phyi nang bgrang ba dang /_lha'i spyod pa dang /_tshangs pa'i spyod pa dang /_'phags pa'i spyod pa dang /_rdo rje lta bu'i ting nge 'dzin dang /_dpa' bar 'gro ba'i ting nge 'dzin la sogs pa sgom par gyur cig_/
[\[112b.2\]]dkon mchog gsum med pa'i gnas su bdag nyid kyis rab tu zhi ba'i sems thob cing gal te lus dang sems nyon mongs pa chen po myong na yang bla na med pa'i byang chub kyi sems stor bar ma gyur cig_/nyan thos dang rang sangs rgyas kyi sems kyis chog par ma gyur cig_/dkon 
[\[112b.3\]]mchog gsum med pa'i gnas su rtag tu mu stegs can gyi chos la rab tu byung ste ngan par lta ba 'jig cing de'i chos la goms par mi byed par chos kyi dbang dang /_sems kyi dbang thob par gyur cig_/'dus byas kyi chos kyi skyon gsal bar mthong bar gyur cig_/ji ltar 
[\[112b.4\]]srog phangs pa lus gtong ba la 'jigs pa ltar bdag dang theg pa gnyis kyi lam gyi 'bras bu la 'jigs par gyur cig_/ji ltar sems can rnams sum cu rtsa gsum gnam gyi bde la mos pa ltar sems can gyi phyir ngan song gsum la mos par gyur cig_/sems can 
[\[112b.5\]]gcig gi phyir yang bskal pa tshad med pa'i bar du sems can dmyal ba'i sdug bsngal myong yang 'gyod pa'i sems mi skye bar gyur cig_/gzhan gyis rnyed pa mthong na phrag dog mi skyed cing ji ltar bdag bde ba thob pa ltar rtag tu dga' bar gyur cig_/gal te dkon 
[\[112b.6\]]mchog gsum dang phrad na na bza' dang /_bshos dang /_gzims cha dang /_gnas khang dang /_snyun gyi rkyen sman dang /_mar me dang /_me tog dang /_spos dang /_rol mo dang /_gdugs dang /_ba dan dang /_rin po che sna bdun gyis yongs su mchod par gyur cig_/
[\[112b.7\]]gal te sangs rgyas kyi tshul khrims mnos na shin tu brten par bsrungs te/_nams kyang 'jig pa'i mtshan nyid ma skyed cig_/gal te byang chub sems dpa'i dka' ba spyod pa thos na rab tu dga' mos te 'gyod pa'i sems ma skyed cig_/bdag gi sngon gnas kyi dngos 
[\[113a\]]
[\[113a.1\]]po dran zhing nams kyang 'dod chags dang zhe sdang dang gti mug gi las byed par ma gyur cig_/'bras bu smin pa la re ba'i phyir rgyu rkyen sog par ma gyur cig_/da ltar gyi bde ba la chags shing zhen par ma gyur cig ces yi dam 'cha'o/_/rigs kyi bu 
[\[113a.2\]]gang 'di lta bu'i yi dam 'cha' ba ni byang chub sems dpa' nams kyang byang chub kyi sems las mi ldog mi stor ba zhes kyang bya/_sbyin pa'i bdag po de bzhin gshegs pa dang sangs rgyas kyi rang bzhin mngon par mthong ba/_sems can gdul mkhas pa/_'khor ba las sgrol 
[\[113a.3\]]ba bla na med pa'i chos shin tu 'dzin cing srung ba la pha rol tu phyin pa drug dang ldan pa zhes kyang bya'o/_/rigs kyi bu don de lta bas na phyir mi ldog pa'i sems ni sangs rgyas kyi rang bzhin zhes mi bya'o/_/rigs kyi bu khyod kyis phyir mi ldog pa'i sems yod pa'i phyir sems can 
[\[113a.4\]]thams cad la sangs rgyas kyi rang bzhin med do zhes byar mi rung ste/_dper na mi gnyis shig 'di skad du phyogs gzhan zhig na rin po che sna bdun gyi ri yod de/_ri de la chu mig bzang po ro dang ldan pa yang yod do/_/gang gis der phyin na dbul zhing phongs pa med par 'gyur 
[\[113a.5\]]la/_chu de 'thungs na tshe ring zhing lo brgya phrag stong thub par 'gyur te/_nyen du lam ring zhing nyam nga ba dang bgegs mang ngo zhes thos nas de nas mi de gnyis ka 'gro bar gzas nas gcig gis ni lam du 'gro ba'i yo byad thams cad bshams nas chas so/_/gcig ni 
[\[113a.6\]]stong pa ci yang med par chas te/_'grogs shing lam du song song ba las rin po che sna bdun mang po thogs pa'i mi zhig dang phrad do/_/de nas mi de gnyis kyis dris pa/_kye skyes bu chen po yul de na yang dag par rin po che sna bdun gyi ri yod dam/_des smras pa/_yang dag 
[\[113a.7\]]par yod de mi [{]brdzun [,]rdzun [}]pas na bdag gis rin po che yang thob la chu yang 'thungs te/_nyen du lam nyam nga zhing 'di la rkun po dang chom po rgod de/_mya ngan dang tsher ma ni mang gi chu dang rtswa ni med pas brgya phrag stong tsam song yang phyin pa ni shin tu nyung ngo /_/des skad ces smras pa thos 
[\[113b\]]
[\[113b.1\]]nas gcig ni 'gyod pa skyes te 'di skad du lam ring la/_bgegs shin tu mang bas song ba grangs med kyang phyin pa ni gcig gam gnyis las med na/_bdag gis ji ltar der phyin par 'gyur/_bdag gi 'tsho ba ni de ltar bdag spyod pa tsam chog na/_gal te lam du zhugs te 
[\[113b.2\]]song ba las ma stes na/_lus dang srog yal bar 'gyur ro/_/lus dang srog med par gyur na tshe ring zhing bde ba de ga la yod ces smras so/_/gcig ni 'di skad du gzhan dag phyin par gyur/_bdag yod na bdag kyang phyin par bya'o/_/gal te pha rol tu phyin par gyur na yid 
[\[113b.3\]]bzhin du rin po che blang zhing chu mig bzang po yang btung ngo /_/ji ste ma thar na srog gis 'jal lo zhes smras so/_/de nas mi gnyis gcig ni 'gyod de phyir log go/_/gcig ni chas te song ngo /_/chas pa de ri der phyin nas rin po che mang po blangs te yid bzhin du chu yang 'thungs 
[\[113b.4\]]nas rin po che mang po dang phyir log nas/_pha ma la dbul zhing gnyen bshes thams cad la yang chog par byin no/_/de'i tshe 'gyod de phyir log pa des de lta bu'i dngos po dag mthong nas sems la rab tu gdung ba skyes te/_des song ba las kyang phyir log na/_bdag da ci'i phyir 
[\[113b.5\]]'dug ces smras nas chas te song ngo /_/de la rin po che sna bdun gyi ri ni mya ngan las 'das pa chen po lta bu'o/_/chu zhim po ni sangs rgyas kyi rang bzhin lta bu'o/_/mi gnyis po ni thog ma byang chub tu sems bskyed pa'i byang chub sems dpa' gnyis lta bu'o/_/lam nyam nga ba ni 'khor 
[\[113b.6\]]ba lta bu'o/_/lam du phrad pa'i mi ni sangs rgyas bcom ldan 'das lta bu'o/_/chom shod rgod pa ni bdud bzhi lta bu'o/_/mya ngan dang tsher ma ni nyon mongs pa rnams lta bu'o/_/chu dang rtswa med pa ni byang chub kyi lam mi sgom pa lta bu'o/_/gcig phyir ldog pa ni byang chub sems 
[\[113b.7\]]dpa' phyir ldog pa lta bu'o/_/chas te song ba ni byang chub sems dpa' phyir mi ldog pa lta bu'i dper rig par bya'o/_/rigs kyi bu sems can gyi sangs rgyas kyi rang bzhin ni rtag tu gnas shing mi 'gyur ba ste/_lam nyam nga ba'i phyir 'gyod de phyir ldog pas lam mi rtag go zhes 
[\[114a\]]
[\[114a.1\]]byar mi rung ba ltar/_sangs rgyas kyi rang bzhin yang de dang 'dra ste/_rigs kyi bu byang chub kyi lam la ni phyir ldog pa med do/_/rigs kyi bu ji ltar 'gyod pa de/_grogs pos rin po che mang po thob pas mthu dang stobs kyi dbang thob cing pha ma gsos te 
[\[114a.2\]]gnyen bshes la chog par byin zhing bde ba mang po myong bar gyur pa mthong bas sems la gdung ba skyes te/_chas nas lam du 'jug pa lus dang srog mi phangs shing dka' ba dang bgegs mang po la bzod de/_rin po che sna bdun gyi rir phyin pa ltar phyir mi ldog pa'i byang chub sems 
[\[114a.3\]]dpa' yang de dang 'dra'o/_/rigs kyi bu sems can thams cad gdon mi za bar bla na med pa yang dag par rdzogs pa'i byang chub 'thob par 'gyur bas don de'i phyir ngas mdo sde kun las mtshams med pa lnga byas pa dang /_phas pham pa bzhi nyams pa dang /_log sred can gyi bar 
[\[114a.4\]]du sems can thams cad la sangs rgyas kyi rang bzhin yod ces gsungs so/_/seng ge sgras gsol pa/_bcom ldan 'das ji ltar na byang chub sems dpa' phyir ldog pa dang phyir mi ldog pa lags/_bka' stsal pa/_rigs kyi bu byang chub sems dpa' gang de bzhin 
[\[114a.5\]]gshegs pa'i mtshan sum cu rtsa gnyis kyi las kyi rgyu rkyen sgrub pa ni phyir mi ldog pa zhes kyang bya/_byang chub sems dpa' sems dpa' chen po zhes kyang bya/_mi g.yo mi 'gyur ba zhes kyang bya/_sems can thams cad la snying brtse ba zhes kyang bya/_nyan thos dang rang sangs 
[\[114a.6\]]rgyas thams cad las 'phags pa zhes kyang bya/_phyir mi ldog pa zhes kyang bya'o/_/rigs kyi bu byang chub sems dpa' sems dpa' chen po gang tshul khrims sdom pa la mi g.yo zhing sbyin pa'i sems brtan pa dang /_ri rab ltar bden pa'i tshig la gnas na/_las de'i rgyu de'i 
[\[114a.7\]]rkyen gyis rkang pa'i mthil mnyam pa pog por gyi sgrom 'dra ba'i mtshan thob bo/_/byang chub sems dpa' sems dpa' chen po gang pha ma dang /_mkhan po dang /_slob dpon dang /_bla ma dang /_chung ngu na byol song gi skye gnas la yang chos bzhin du rnyed pa'i zang zing gis mchod 
[\[114b\]]
[\[114b.1\]]cing sbyin par byed na las de'i rkyen gyis rkang pa'i 'og na 'khor lo rtsibs ma stong dang ldan pa'i mtshan thob bo/_/byang chub sems dpa' sems dpa' chen po gang srog mi gcod pa dang /_ma byin par mi len pa dang /_pha ma dang /_mkhan po dang /_bla ma la rtag tu 
[\[114b.2\]]dga' ba skyed na/_las de'i rkyen gyis mtshan rnam pa gsum thob ste/_lag pa'i sor mo phra zhing ring ba dang /_rkang pa'i rting pa ring ba dang /_lus drang zhing zur bzhi pa'i mtshan gsum 'thob ste/_mtshan gsum po ni las kyi rgyu gcig go/_/byang chub sems dpa' 
[\[114b.3\]]sems dpa' chen po gang bsdu ba'i chos rnam pa bzhis sems can sdud na/_las de'i rkyen gyis lag pa'i sor mo'i bar 'brel pa dang /_ngang pa'i rgyal po dang 'dra ba'i mtshan 'thob bo/_/byang chub sems dpa' sems dpa' chen po gang pha ma dang /_mkhan po dang /_bla ma dag 
[\[114b.4\]]nad kyis gzir ba las bdag gis lag dar te bkrus nas lus kyi yan lag mnyes na/_las de'i rkyen gyis lag pa dang /_rkang pa mnyen pa'i mtshan 'thob bo/_/byang chub sems dpa' sems dpa' chen po gang tshul khrims sdom zhing chos nyan pa dang /_sbyin pa byin pa la 
[\[114b.5\]]mi skyo na/_las de'i rkyen gyis tshigs dang long bu shas mnyam zhing gang la lus kyi ba spu gyen du nyal ba'i mtshan 'thob bo/_/byang chub sems dpa' sems dpa' chen po gang sems rtse gcig tu chos nyan cing dam pa'i chos ston na/_las de'i rkyen gyis sha ba'i rgyal po'i byin pa lta 
[\[114b.6\]]bu'i mtshan thob bo/_/byang chub sems dpa' sems dpa' chen po gang sems can thams cad la 'tshe ba'i sems mi skyed de/_za ba dang 'thung ba la chog shes shing rtag tu sbyin pa byin par dga' ba dang /_nad g.yog byed cing sman byin na/_las de'i rkyen gyis lus phun sum 
[\[114b.7\]]tshogs pa shing n+ya gro d+ha dang 'dra ba/_'greng na lag pa pus mo 'das pa/_sha'i gtsug tor dang /_gtsug tor bltar mi snang ba'i mtshan thob bo/_/byang chub sems dpa' sems dpa' chen po gang 'jigs pa mthong na mgon dang skyabs byed la gcer bu mthong na gos sbyin par 
[\[115a\]]
[\[115a.1\]]byed na/_las de'i rkyen gyis pho mtshan gsang ba'i mdzod kyi mtshan thob bo/_/byang chub sems dpa' sems dpa' chen po gang shes rab can dang bsnyen cing gti mug can spong la 'dri ba dang lan ldon pa la mkhas pa dang /_'gro ba'i lam 'chos shing phyags 
[\[115a.2\]]na las de'i rkyen gyis pags pa srab cing mnyen la lus kyi ba spu g.yas su 'khyil ba'i mtshan thob bo/_/byang chub sems dpa' sems dpa' chen po gang rtag tu gos dang /_zas dang /_mal cha dang /_nad kyi rkyen sman dang /_spos dang /_me tog dang /_mar me dag 
[\[115a.3\]]sbyin pa byin na/_las de'i rkyen gyis lus gser gyi kha dog lta bu rtag tu lham me lhang nge ba'i mtshan thob bo/_/byang chub sems dpa' sems dpa' chen po gang sbyin pa byin na/_nor gyi dbyig gtong nus shing phangs pa med de bsod nams kyi zhing dang bsod nams kyi zhing ma yin 
[\[115a.4\]]pa mi rtog na/_las de'i rkyen gyis gnas bdun gang ba'i mtshan thob bo/_/byang chub sems dpa' sems dpa' chen po gang sbyin pa byin pa na the tshom gyi sems mi skye na/_las de'i rkyen gyis sgra dbyangs snyan pa'i mtshan thob bo/_/byang chub sems dpa' sems dpa' chen po gang 
[\[115a.5\]]chos bzhin du tshol zhing sbyin pa byin pa na las de'i rkyen gyis sgrog rus gang zhing mnyam pa dang /_seng ge'i ro stod lta bu dang /_lag ngar dang gru mo shas mnyam zhing ring ba'i mtshan thob bo/_/byang chub sems dpa' sems dpa' chen po gang phra ma dang /_tshig thun tshags dang /_zhe 
[\[115a.6\]]sdang gi sems yongs su spangs na/_las de'i rkyen gyis so bzhi bcu dkar zhing mnyam la thags bzang po'i mtshan thob bo/_/byang chub sems dpa' sems dpa' chen po gang sems can thams cad la byams pa dang snying rje chen po bskyed na/_las de'i rkyen gyis mche ba gnyis dang 
[\[115a.7\]]ldan pa'i mtshan thob bo/_/byang chub sems dpa' sems dpa' chen po gang rtag tu 'di ltar gang slong zhing 'ong ba la yid bzhin du sbyin pa byin no/_/zhes smon lam btab na/_las de'i rkyen gyis seng ge'i 'gram pa lta bu'i mtshan thob bo/_/byang chub sems dpa' sems dpa' 
[\[115b\]]
[\[115b.1\]]chen po gang sems can rnams kyi zas ci dang ci 'dod pa de dang de sbyin par byed na/_las de'i rkyen gyis ro'i nang na ro'i mchog dang ldan pa'i mtshan thob bo/_/byang chub sems dpa' sems dpa' chen po gang bdag nyid dge ba bcu spyod cing gzhan la yang ston na/_las de'i rkyen 
[\[115b.2\]]gyis lce ring zhing yangs pa'i mtshan thob bo/_/byang chub sems dpa' sems dpa' chen po gang gzhan gyi skyon mi brjod cing dam pa'i chos la mi skur na/_las de'i rkyen gyis tshangs pa'i sgra dbyangs kyi mtshan thob bo/_/byang chub sems dpa' sems dpa' chen po gang dgra 
[\[115b.3\]]dang sdang ba rnams mthong na/_dga' ba'i sems bskyed na las de'i rkyen gyis rdzi ma mthing ga lta bu'i mtshan thob bo/_/byang chub sems dpa' sems dpa' chen po gang gzhan gyi yon tan mi 'chab cing kun du sgrogs na/_las de'i rkyen gyis mdzod spu dkar po'i mtshan thob 
[\[115b.4\]]bo/_/rigs kyi bu byang chub sems dpa' sems dpa' chen pos de ltar mtshan sum cu rtsa gnyis kyi las kyi rgyu rkyen sgrub pa na/_byang chub kyi sems phyir mi ldog par 'gyur ro/_/rigs kyi bu sems can thams cad bsam gyis mi khyab ste/_sangs rgyas rnams 
[\[115b.5\]]kyi spyod yul dang /_las kyi 'bras bu dang /_sangs rgyas kyi rang bzhin yang bsam gyis mi khyab bo/_/de ci'i phyir zhe na/_chos bzhi po de dag ni rtag pa yin te/_de ltar rtag pa'i phyir bsam gyis mi khyab bo/_/sems can thams cad kyi nyon mongs pas 
[\[115b.6\]]bsgribs pa'i phyir rtag pa zhes bya ste/_rtag pa'i nyon mongs pa bcad pas mi rtag pa zhes bya'o/_/gal te sems can thams cad rtag pa na/_ci'i phyir 'phags pa'i lam gyi yan lag brgyad bsgom dgos par 'gyur zhe na/_de ni sdug bsngal mang po bcad pa'i phyir te/_
[\[115b.7\]]gal te sdug bsngal mang po chod na de ni mi rtag pa zhes bya'o/_/gang bde ba myong ba de ni rtag pa zhes bya ste/_de bas na ngas sems can thams cad ni nyon mongs pas yongs su bsgribs pa'i phyir sangs rgyas kyi rang bzhin mi mthong ste/_de ltar mi mthong ba'i phyir mya ngan las 
[\[116a\]]
[\[116a.1\]]mi 'da'o zhes ngas gsungs so/_/seng ge sgras gsol pa/_bcom ldan 'das ji ltar bcom ldan 'das kyis gsungs pa ltar/_chos thams cad la rgyu rnam pa gnyis te bden pa'i rgyu dang /_rkyen gyi rgyu'o zhes gsungs so/_/rgyu rnam pa gnyis 
[\[116a.2\]]kyis de ni 'ching ba dang grol ba ma mchis so/_/phung po lnga ni skad cig skad cig mar skye zhing 'gog ste/_de ltar skye zhing 'gag na su zhig 'ching ba dang grol bar 'gyur/_bcom ldan 'das phung po lnga po 'di'i rgyus phyi ma'i phung po lnga skye ste/_phung po 'di ni rang 'gog pas 
[\[116a.3\]]phung po pha rol por 'gro ba ma lags so/_/der mi 'gro mod kyi phung po pha rol po skye bar nus pa ni ji ltar sa bon gyi rgyus myu gu skye ba bzhin te/_sa bon ni myu gu'i nang du mchi ba ma lags so/_/myu gu'i nang du mi mchi mod kyi/_'on kyang skye bar 'gyur te/_sems can 
[\[116a.4\]]yang de dang 'dra na ji ltar 'ching ba dang grol bar 'gyur/_bcom ldan 'das kyis bka' stsal pa/_rigs kyi bu rab tu yid la byas te brtags par nyon cig dang /_ngas dgrol zhing bstan par bya'o/_/rigs kyi bu dper na mi dag tshe'i dus byed pa'i sdug bsngal myong ba 
[\[116a.5\]]na/_gnyen bshes kyis bskor cing cho nge 'don te/_mi de 'jigs skrag pas skyabs dang rten gang yin pa mi shes so/_/rnam par shes pa lnga yod mod kyi ci yang mi tshor te/_yan lag dang tshigs thams cad 'dar zhing 'gul yang rtsol mi nus so/_/lus thams cad grang 
[\[116a.6\]]zhing drod zad du nye ba na/_sngon spyod spyod pa'i dge ba dang mi dge ba rnam par smin pa'i mtshan nyid mthong bar 'gyur ro/_/rigs kyi bu dper na nyi ma nub tu nye ba na ri dang 'bar 'bur gyi grib ma thams cad shar phyogs su snang ste/_nub phyogs su 'gro ba'i chos med do/_/de 
[\[116a.7\]]bzhin du sems can gyi las kyi 'bras bu yang de dang 'dra ste/_phung po 'di 'gags na/_phung po pha rol po gcig gi rgyun skye bar 'gyur te/_ji ltar sgron ma byung ba na mun pa 'gog la/_sgron ma 'gags pa na mun pa skye ba bzhin no/_/rigs kyi bu dper na spra tshil las 
[\[116b\]]
[\[116b.1\]]rgya byas te 'ji ba la btab na/_rgya dang 'ji ba phrad pa las ri mo 'byung ste/_de ltar spra tshil gyi rgya 'ji ba la 'phos pa yang med la/_ri mo 'ji ba las byung ba yang ma yin/_gzhan nas 'ongs pa yang ma yin te/_spra tshil gyi rkyen gyis ri mo byung ngo /_/da ltar gyi phung po 'gags 
[\[116b.2\]]nas lnga phung bar ma skyes te/_da ltar gyi phung po de nyid lnga phung bar mar 'gyur ba ma yin la/_lnga phung bar ma yang rang skye ba ma yin te/_gzhan nas 'ongs pa yang ma yin gyi da ltar gyi phung po'i rgyu las lnga phung bar ma skyes te/_ji ltar 'ji ba la rgyas btab na rgya med ma thag tu 
[\[116b.3\]]ri mo mngon par snang ste/_ming la khyad par med kyang dus ni tha dad do/_/de bas na lnga phung bar ma ni sha'i mig gis mthong ba ma yin gyi 'phrul gyi mig gis mthong ngo zhes ngas gsungs so/_/lnga phung bar ma la zas rnam pa gsum ste/_bsam pa'i zas dang /_reg pa'i 
[\[116b.4\]]zas dang /_rnam par shes pa'i zas so/_/lnga phung bar ma la rnam pa gnyis te/_dge ba'i las kyi 'bras bu dang /_mi dge ba'i las kyi 'bras bu'o/_/de la dge ba'i las kyi rgyu dang ldan pa ni dge ba la rtog go/_/mi dge ba'i las kyi rgyu dang ldan pa ni mi dge ba la rtog 
[\[116b.5\]]go/_/pha ma gnyis phrad de 'khrig pa'i las byed pa na las ci dang ci byas pa'i rgyu bzhin du skye ba'i gnas su 'gro ste/_ma la ni 'dod pa skye/_pha la ni sdang ba skye ste/_pha'i khu ba 'byung ba na bdag gir 'dzin te mthong nas sems rangs shing rab tu dga' ba skyed do/_/de 
[\[116b.6\]]ltar nyon mongs pa'i rgyu dang rkyen rnam pa gsum gyis na/_lnga phung bar ma 'jig ma thag tu lnga phung phyi ma skye ste/_ji ltar 'ji ba la rgyas btab na rgya med ma thag tu ri mor 'gyur ba bzhin no/_/skye ba'i tshe dbang po rnams tshang ba dang /_ma tshang ba yod de/_gang dbang 
[\[116b.7\]]po tshang ba ni gzugs mthong nas chags pa skye'o/_/chags pa skyes pas sred pa zhes bya ste/_bslad pa'i phyir chags pa bskyed pa ni ma rig pa zhes bya'o/_/'dod chags dang ma rig pa'i rgyu rkyen gnyis kyis yul thams cad la phyin ci log par mthong ste/_mi rtag 
[\[117a\]]
[\[117a.1\]]pa la ni rtag par lta/_bdag med pa la bdag tu lta/_mi bde ba la bde bar lta/_yongs su ma dag pa la yongs su dag par lta ste/_phyin ci log bzhi po de'i phyir dge ba dang /_mi dge ba byed de/_nyon mongs pa yang las su 'gyur la/_las kyang 
[\[117a.2\]]nyon mongs par 'gyur te/_de ni bcings pa zhes bya'o/_/don de lta bas na lnga phung skye ba zhes bya'o/_/gal te gang zag des sangs rgyas sam/_sangs rgyas kyi nye gnas sam/_dge ba'i bshes gnyen rnams la bsnyen bkur byas na/_mdo sde sde bcu gnyis thos 
[\[117a.3\]]par 'gyur ro/_/de ltar chos thos pa'i phyir dge ba'i spyod yul la rtog go/_/dge ba'i spyod yul la rtog pa'i phyir shes rab chen po thob par 'gyur ro/_/shes rab chen po zhes bya ba ni yang dag pa'i shes rab dang mthong ba zhes bya ste/_shes rab dang mthong ba thob pas 'khor ba 
[\[117a.4\]]la rab tu 'gyod pa'i sems skye'o/_/'gyod pa'i sems skyes pas dga' ba dang mos pa mi skye'o/_/dga' ba dang mos pa mi skye bas 'dod chags kyi sems 'jig par 'gyur ro/_/'dod chags kyi sems zhig pas 'phags pa'i lam yan lag brgyad sgom par 'gyur ro/_/
[\[117a.5\]]'phags pa'i lam yan lag brgyad bsgoms pas 'khor ba med par 'gyur ro/_/'khor ba med pas rnam par grol ba thob pa zhes bya ste/_ji ltar me ni shing dang ma phrad na 'gog pa zhes bya ste/_'khor ba 'gags pas mya ngan las 'das pa zhes bya'o/_/don de lta bas na 
[\[117a.6\]]lnga phung 'gog pa zhes bya'o/_/seng ge sgras gsol pa/_nam mkha' la tsher ma ma mchis par dbyung du ci mchis/_phung po la 'ching ba ma mchis par cis bcings/_bcom ldan 'das kyis bka' stsal pa/_rigs kyi bu nyon mongs pa'i lcags sgrog gis lnga phung 
[\[117a.7\]]bcings te/_lnga phung gi pha rol na nyon mongs pa gzhan med la/_nyon mongs pa'i pha rol na lnga phung zhes bya ba gzhan med do/_/rigs kyi bu ka bas khang pa 'dzin te/_khang pa'i pha rol na ka ba med la/_ka ba'i pha rol na khang pa med pa ltar sems can gyi lnga phung yang de 
[\[117b\]]
[\[117b.1\]]dang 'dra ste/_nyon mongs pa yod pa'i phyir bcings pa zhes bya ste/_nyon mongs pa med pas rnam par grol ba zhes bya'o/_/rigs kyi bu khu tshur dang thal mo dang /_mdud pa la sogs pa gsum ni 'dus pa dang bral ba las skye zhing 'gog ste/_de las chos gzhan med do/_/
[\[117b.2\]]sems can gyi lnga phung yang de dang 'dra ste/_nyon mongs pa dang bcas pa na bcings pa zhes bya'o/_/nyon mongs pa med pa na rnam par grol ba zhes bya'o/_/rigs kyi bu ji ltar ming dang gzugs kyis sems can 'ching ngo zhes gsungs te/_gal te ming dang gzugs 'gags 
[\[117b.3\]]na sems can zhes bya ba med do/_/ming dang gzugs kyi pha rol na sems can gzhan med la/_sems can gyi pha rol na ming dang gzugs zhes bya ba gzhan med de/_ming dang gzugs kyis sems can bcings la/_sems can gyis kyang ming dang gzugs bcings pa zhes bya'o/_/
[\[117b.4\]]seng ge sgras gsol pa/_bcom ldan 'das dper na mig gis mig mi mthong /_mdzub mos mdzub mo mi mtshon/_ral gris ral gri mi chod/_tshor bas tshor ba mi tshor na ci'i slad du/_bcom ldan 'das kyis ming dang gzugs kyis ming dang gzugs 'ching ngo zhes gsungs/_
[\[117b.5\]]de ci'i slad du zhe na/_ming dang gzugs zhes bgyi ba nyid sems can no/_/sems can nyid ming dang gzugs lags te/_gal te ming dang gzugs kyis sems can bcings na/_ming dang gzugs kyis ming dang gzugs bcings pa lags so/_/bcom ldan 'das kyis bka' 
[\[117b.6\]]stsal pa/_rigs kyi bu ji ltar lag pa gnyis sbyar ba na/_de ma yin pa chos gzhan sbyor du 'ongs pa med de/_ming dang gzugs kyang de dang 'dra'o/_/don de lta bas na ming dang gzugs kyis sems can bcings so/_/gal te ming dang gzugs spangs na rnam par grol lo zhes 
[\[117b.7\]]ngas gsungs te/_de bas na sems can rnam par grol zhes ngas gsungs so/_/seng ge sgras gsol pa/_bcom ldan 'das gal te ming dang gzugs mchis pas bcings pa zhes bgyi na/_dgra bcom pa rnams kyang ming dang gzugs ma spangs na/_bcings pa lags 
[\[118a\]]
[\[118a.1\]]sam/_bcom ldan 'das kyis bka' stsal pa/_rigs kyi bu rnam par grol ba la rnam pa gnyis te/_sa bon bcad pa dang /_'bras bu bcad pa'o/_/de la sa bon bcad pa zhes bya ba ni nyon mongs pa bcad pa'o/_/dgra bcom pa dag nyon mongs pa 
[\[118a.2\]]bcad nas kun nas nyon mongs pa zhig cing zad pas de bas na sa bon gyi kun nas nyon mongs pas 'ching bar mi nus so/_/'bras bu ma bcad pa'i phyir 'bras bus bcings pa zhes bya'o/_/dgra bcom pa rnams kyis sangs rgyas kyi rang bzhin mi mthong ste/_de ltar mi mthong ba'i 
[\[118a.3\]]phyir bla na med pa yang dag par rdzogs pa'i byang chub ma thob bo/_/don de lta bas na 'bras bus bcings pa zhes byar rung gi/_/ming dang gzugs kyis bcings pa zhes byar mi rung ngo /_/rigs kyi bu dper na me mar ni mar ma zad na snang ba med par mi 'gyur gyi/_gal te mar 
[\[118a.4\]]zad na gdon mi za bar 'chi bar 'gyur ro/_/rigs kyi bu mar zhes bya ba ni nyon mongs pa rnams kyi dpe'o/_/me mar ni sems can rnams kyi dpe ste/_sems can thams cad ni nyon mongs pa'i mar gyis yongs su mya ngan las mi 'da'o/_/gal te zad na yongs su mya 
[\[118a.5\]]ngan las 'das par 'gyur ro/_/seng ge sgras gsol pa/_bcom ldan 'das mar me dang mar gnyis mtshan nyid so so ste/_sems can dang nyon mongs pa ni de lta ma lags so/_/sems can nyid nyon mongs pa lags la/_nyon mongs pa nyid kyang sems can no/_/sems can ni 
[\[118a.6\]]lnga phung lags te/_lnga phung yang sems can lags so/_/lnga phung nyid kyang nyon mongs pa lags te/_nyon mongs pa nyid kyang lnga phung zhes bgyi na ci'i slad du/_bcom ldan 'das kyis mar me las dper len/_bcom ldan 'das kyis bka' stsal pa/_rigs kyi bu dpe la rnam 
[\[118a.7\]]pa brgyad de/_gzhol ba'i dpe dang /_bzlog pa'i dpe dang /_mngon sum gyi dpe dang /_ma yin pa'i dpe dang /_snga ma'i dpe dang /_phyi ma'i dpe dang /_snga phyi'i dpe dang /_kun khyab pa'i dpe'o/_/de la ji ltar na gzhol ba'i dpe zhe na/_ji ltar mdo sde las gsungs pa ltar char chen 
[\[118b\]]
[\[118b.1\]]po bab na shang shong thams cad gang ngo /_/shang shong gang bas grag grog chung ngu gang ngo /_/grag grog chung ngu gang bas grog po chen po gang ngo /_/grog po chen po gang bas chu mig chung ngu gang ngo /_/chu mig chung ngu gang bas chu mig chen po gang ngo /_/chu mig chen po gang bas rdzing 
[\[118b.2\]]bu gang ngo /_/rdzing bu gang bas rdzing chen po gang ngo /_/rdzing chen po gang bas klung chung ngu gang ngo /_/klung chung ngu gang bas klung chen po gang ngo /_/klung chen po gang bas rgya mtsho chen po gang ste/_de bzhin gshegs pa'i chos kyi char yang de dang 'dra bar sems can gyi tshul khrims 
[\[118b.3\]]yongs su gang bar byed do/_/tshul khrims yongs su gang bas mi 'gyod pa'i sems yongs su gang ngo /_/mi 'gyod pa'i sems yongs su gang bas rab tu dga' ba gang ngo /_/rab tu dga' ba gang bas ring du spong ba gang ngo /_/ring du spong ba gang bas bde ba gang ngo /_/bde ba 
[\[118b.4\]]yongs su gang bas ting nge 'dzin yongs su gang ngo /_/ting nge 'dzin yongs su gang bas yang dag pa'i shes pa dang mthong ba gang ngo /_/yang dag pa'i shes pa dang mthong ba yongs su gang bas skyo ba gang ngo /_/skyo ba yongs su gang bas yongs su smod pa gang ngo /_/yongs su 
[\[118b.5\]]smod pa yongs su gang bas rnam par grol ba gang ngo /_/rnam par grol ba yongs su gang bas mya ngan las 'das pa gang ste/_de ni gzhol ba'i dpe'o/_/de la ji ltar na bzlog pa'i dpe zhe na/_rgya mtsho'i phyi mo ni 'di lta ste/_klung chen po'o/_/klung chen po'i phyi mo ni 'di lta ste/_
[\[118b.6\]]klung chung ngo /_/klung chung ngu'i phyi mo ni 'di lta ste/_mtsho chen po'o/_/mtsho chen po'i phyi mo ni 'di lta ste/_mtsho chung ngu'o/_/mtsho chung ngu'i phyi mo ni 'di lta ste/_chu mig chen po'o/_/chu mig chen po'i phyi mo ni 'di lta ste/_chu mig chung ngu'o/_/chu mig chung ngu'i phyi mo ni 'di lta ste/_grog po 
[\[118b.7\]]chen po'o/_/grog po chen po'i phyi mo ni 'di lta ste/_grog po chung ngu'o/_/grog po chung ngu'i phyi mo ni 'di lta ste/_shang shong chen po'o/_/shang shong chen po'i phyi mo ni 'di lta ste/_char chen po'o/_/mya ngan las 'das pa'i phyi mo ni 'di lta ste/_rnam par grol ba'o/_/rnam par grol 
[\[119a\]]
[\[119a.1\]]ba'i phyi mo ni 'di lta ste/_yongs su smod pa'o/_/yongs su smod pa'i phyi mo ni 'di lta ste/_skyo ba'o/_/skyo ba'i phyi mo ni 'di lta ste/_yang dag pa'i shes pa dang mthong ba'o/_/yang dag pa'i shes pa dang mthong ba'i phyi mo ni 'di lta ste/_ting nge 'dzin no/_/ting nge 
[\[119a.2\]]'dzin gyi phyi mo ni 'di lta ste/_bde ba'o/_/bde ba'i phyi mo ni 'di lta ste/_rab tu spong ba'o/_/rab tu spong ba'i phyi mo ni 'di lta ste/_dga' ba'i sems so/_/dga' ba'i sems kyi phyi mo ni 'di lta ste/_mi 'gyod pa'o/_/mi 'gyod pa'i phyi mo ni 'di lta ste/_tshul khrims 'dzin pa'o/_/tshul khrims 'dzin 
[\[119a.3\]]pa'i phyi mo ni 'di ltar chos kyi char pa ste/_de ni bzlog pa'i dpe'o/_/de la ji ltar na mngon sum gyi dpe zhe na/_ji ltar mdo sde las sems can gyi sems kyi rang bzhin ni spre'u dang mtshungs so/_/spre'u'i rang bzhin ni gcig btang nas 
[\[119a.4\]]gcig len pa ste/_sems can gyi rang bzhin yang de dang 'dra ste/_gzugs dang /_sgra dang /_dri dang /_ro dang /_reg bya dang /_chos la chags pas skad cig sdod pa'i dus med do zhes gsungs te/_de ni mngon sum gyi dpe'o/_/de la ji ltar na ma yin pa'i dpe zhe 
[\[119a.5\]]na/_'di ltar ngas sngon rgyal po sde rab tu pham byed la 'di skad ces bka' stsal te/_rgyal po chen po rab tu nye zhing yid ches pa'i mi phyogs bzhi nas 'ong ste/_'di skad du rgyal po chen po phyogs bzhi nas ri chen po bzhi 'ongs te/_rgyal po'i mi dag la gnod par 'tshe 
[\[119a.6\]]bar 'ong ngo zhes smras te/_rgyal po de lta bu zhig 'ongs na/_blo gros ci yod ces bka' stsal nas rgyal pos gsol pa/_bcom ldan 'das gal te de lta bu zhig mchis na/_'bros pa'i gnas ma mchis te/_sems rtse gcig tu tshul khrims 'dzin cing sbyin 
[\[119a.7\]]pa 'ba' zhig bgyi'o/_/zhes gsol nas/_ngas legs so zhes bya ba byin no/_/rgyal po chen po ngas ri chen po bzhi zhes smras pa ni de nyid sems can gyi skye ba dang /_rga ba dang /_na ba dang /_'chi ba la bya ste/_skye ba dang /_rga ba dang /_na ba dang /_'chi bas rtag tu 
[\[119b\]]
[\[119b.1\]]sems can la gnod par 'tshe zhing 'ong na/_rgyal po chen pos ci'i phyir tshul khrims dang sbyin pa mi mdzad/_rgyal pos gsol pa/_bcom ldan 'das tshul khrims 'dzin cing sbyin pa bgyis na 'bras bu ci 'thob/_ngas de la rgyal po chen po lha dang mi'i nang na bde ba'i longs spyod 
[\[119b.2\]]mang du myong bar 'gyur ro zhes bka' stsal to/_/rgyal pos gsol pa/_bcom ldan 'das shing n+ya gro d+has tshul khrims 'dzin cing sbyin pa bgyis na/_de yang lha dang mi'i bde ba'i longs spyod myong bar 'gyur ram/_ngas de la rgyal po chen po shing n+ya gro d+ha ni tshul khrims 
[\[119b.3\]]'dzin pa dang sbyin pa spyod mi nus so/_/ji ste nus na bde ba myong ba yang tha mi dad do/_/zhes bka' stsal pa de ni ma yin pa'i dpe'o/_/de la ji ltar na snga ma'i dpe zhe na/_ngas mdo sde kun las dper na gang zag la la zhig me tog bzang po la chags pas len pa'i tshe chus 
[\[119b.4\]]khyer ro/_/sems can yang de dang 'dra ste/_'dod pa lnga la chags pas skye ba dang /_rga ba dang /_na ba dang /_'chi ba'i chus khyer ro zhes gsungs pa de ni snga ma'i dpe'o/_/ji ltar phyi ma'i dpe zhe na/_chos kyi tshig gi mdo las tshigs su bcad pa 'di dag gsungs pa yin 
[\[119b.5\]]te/_sdig pa phra mo chung ngu la/_/mi gnod snyam du brnyas mi bya/_/chu yi thigs pa zag pa yang /_/snod chen khad kyis gang bar 'gyur/_/zhes bya ba de ni phyi ma'i dpe'o/_/de la ji ltar na snga phyi'i dpe zhe na/_dper na chu shing 'bras bu skyes ma thag tu 'chi ba dang /_
[\[119b.6\]]glen pa dag gso ba'i gnas rnyed pa yang de dang 'dra ste/_ji ltar na dre'u sbrums na tshe ring po mi thogs pa de ni snga phyi'i dpe'o/_/de la ji ltar na kun du khyab pa'i dpe zhe na/_ngas mdo sde las 'di skad du sum cu rtsa gsum gnam na shing pa ri tsi tra zhes bya ba yod de/_de'i rtsa ba sa 
[\[119b.7\]]la dpag tshad lnga bcu snyed zug go/_/mtho khyad ni dpag tshad brgya'o/_/yal ga dang lo mas phyogs bzhir dpag tshad lnga bcu snyed khebs so/_/lo ma smin pa ni ser por 'gyur te/_lha rnams kyis mthong nas dga' ba'i sems skye'o/_/lo ma de ring por mi thogs 
[\[120a\]]
[\[120a.1\]]par lhags par 'gyur te/_lo ma de lhags pa na yang rab tu dga' ba skye'o/_/yal ga yang ring por mi thogs par mdog 'gyur te/_yal ga mdog 'gyur ba na yang dga' ba skye'o/_/mdog 'gyur ba de las ring por mi thogs par kha 'bu bar 'gyur 
[\[120a.2\]]te/_kha 'bus par gyur pa na yang dga' ba skye'o/_/kha 'bus pa de las ring por mi thogs par myu gu skye ste/_de mthong ba na yang rab tu dga'o/_/myu gu de ring por mi thogs par kha 'bye bar 'gyur te/_kha bye nas de'i dri bsung dpag tshad lnga bcu snyed du bro'o/_/de'i 
[\[120a.3\]]'od ni dpag tshad brgyad cu snyed du snang ste/_de'i tshe de'i dus na lha rnams dbyar zla ba gsum gyi bar du de'i 'og na rab tu bde ba la longs spyod do/_/rigs kyi bu nga'i nye gnas rnams kyang de dang 'dra ste/_lo ma'i kha dog ser por gyur pa ni nga'i nye gnas rab tu 'byung bar 
[\[120a.4\]]'dod pa lta bu'o/_/lo ma lhags pa ni nga'i nye gnas skra dang kha spu bregs pa lta bu'o/_/mdog 'gyur ba ni nga'i nye gnas gsol ba dang bzhi'i las byas nas bsnyen par rdzogs pa lta bu'o/_/kha 'bu ba ni nga'i nye gnas bla na med pa yang dag par rdzogs pa'i byang chub tu 
[\[120a.5\]]sems bskyed pa lta bu'o/_/myu gur gyur pa ni sa bcu'i byang chub sems dpa' sangs rgyas kyi rang bzhin mthong ba lta bu'o/_/kha bye ba ni byang chub sems dpa' bla na med pa yang dag par rdzogs pa'i byang chub thob pa lta bu'o/_/dri bsung bro ba ni phyogs bcu'i sems 
[\[120a.6\]]can tshad med pa rnams tshul khrims sdom pa lta bu'o/_/'od snang ba ni de bzhin gshegs pa'i mtshan thogs pa med pa phyogs bcur khyab pa lta bu'o/_/dbyar zla ba gsum zhes bya ba ni ting nge 'dzin gsum lta bu'o/_/sum cu rtsa gsum gyi lha bde ba la longs spyod pa ni de 
[\[120a.7\]]bzhin gshegs pa rnams mya ngan las 'das pa chen po'i rtag pa dang /_bde ba dang /_bdag dang /_yongs su dag pa thob pa lta bu ste/_de ni kun du khyab pa'i dpe'o/_/rigs kyi bu dper na bstan to cog ni zad par len pa ma yin gyi/_cung zad cig gam/_mang 
[\[120b\]]
[\[120b.1\]]po'am/_gal te na kun len to/_/de la de bzhin gshegs pa'i zhal ni zla ba nya ba lta bu'o zhes bya ba ni cung zad cig len pa'i dpe'o/_/rigs kyi bu dper na mi zhig sngon 'o ma ma mthong ste/_gzhan zhig la 'o ma ci 'dra zhes dris pa dang /_des chu dang /_sbrang rtsi dang /_dung dang 
[\[120b.2\]]'dra'o zhes smra ste/_chu ni gsher ba'i mtshan nyid/_sbrang rtsi ni mngar ba'i mtshan nyid/_dung ni kha dog gi mtshan nyid de/_de ltar dpe gsum bstan kyang 'o ma ngo mi shes so/_/rigs kyi bu ngas ji ltar me mar gyis sems can gyi dper bstan pa yang de dang 'dra ste/_rigs kyi bu 
[\[120b.3\]]chu'i pha rol na klung med de/_sems can yang de dang 'dra'o/_/lnga phung spangs pa'i pha rol na sems can gzhan med do/_/rigs kyi bu sgrom dang phang lo dang /_srog shing dang /_mu khyud dang /_rtsibs ma spangs pa'i pha rol na shing rta gzhan med pa ltar/_sems can yang de dang 
[\[120b.4\]]'dra'o/_/rigs kyi bu de ste me mar gyi dpe dang 'thun par 'dod na rab tu brtags par nyon cig dang /_ngas khyod la bshad par bya'o/_/de la snying po ni srid pa nyi shu rtsa lnga'i dpe'o/_/mar ni sred pa'i dpe'o/_/snang ba ni shes rab kyi dpe'o/_/mun pa bsal ba ni ma 
[\[120b.5\]]rig pa gzhom pa'i dpe'o/_/dro ba ni 'phags pa'i lam gyi dpe ste/_mar zad pa na snang ba dang /_me lce med par 'gyur te/_sems can gyi srid pa zad na sangs rgyas kyi rang bzhin mthong bar 'gyur ro/_/de la ming dang gzugs yod mod kyi/_'ching bar mi 
[\[120b.6\]]'gyur la/_srid pa nyi shu rtsa lngar gnas mod kyi/_srid pa rnams kyis mi gos so/_/seng ge sgras gsol pa/_bcom ldan 'das sems can gyi phung po lnga ni stong pa ci yang ma mchis pa lags na/_sus lung nod cing byang chub kyi tshogs sog par 'gyur/_
[\[120b.7\]]bcom ldan 'das kyis bka' stsal pa/_rigs kyi bu sems can thams cad la dran pa'i sems dang /_shes rab kyi sems dang /_bskyed pa'i sems dang /_brtson 'grus rtsom pa'i sems dang /_dad pa'i sems dang /_ting nge 'dzin gyi sems yod de/_de lta 
[\[121a\]]
[\[121a.1\]]bu la sogs pa'i sems ni skad cig skad cig mar skye zhing 'gog mod kyi de dang 'dra ba gcig gis gcig bsabs te rgyun mi 'chad pas byang chub kyi tshogs bsags pa zhes bya'o/_/seng ge sgras gsol pa/_bcom ldan 'das de lta bu la sogs pa'i 
[\[121a.2\]]chos ni skad cig skad cig mar 'gog ste/_de ltar skad cig skad cig mar 'gog pa de las kyang 'dra ba'i rgyun gcig gis bsabs pas rgyun mi 'chad pa lags na/_ji lta bur tshogs sog par 'gyur/_bcom ldan 'das kyis bka' stsal pa/_rigs kyi bu ji ltar 
[\[121a.3\]]me mar de skad cig skad cig mar 'gog mod kyi/_'on kyang snang bas mun pa bsal ba yod pa ltar dran pa la sogs pa'i chos rnams kyang de dang 'dra'o/_/rigs kyi bu ji ltar sems can gyi zas kyang skad cig skad cig mar 'gog mod kyi/_'on kyang bkres pa dag 
[\[121a.4\]]'grangs par 'gyur ro/_/dper na sman dam pa yang skad cig skad cig mar 'gog mod kyi/_nad sos par byed do/_/nyi ma dang zla ba'i 'od snang ba yang skad cig skad cig mar 'gog mod kyi/_rtsi shing dang nags tshal thams cad skyed nus so/_/rigs kyi bu khyod kyis 'di 
[\[121a.5\]]skad du skad cig skad cig mar 'gog na/_ji ltar skye bar 'gyur zhes bya ba ni sems ma chad pa'i phyir skye ba zhes bya'o/_/rigs kyi bu ji ltar kha ton byed pa dag kha ton byed pa'i tshig 'bru cig car brjod du mi rung ste/_snga ma ni bar du 'gror mi rung /_bar ma yang tha mar 'gror mi rung 
[\[121a.6\]]ste/_ming dang yi ge dang sems dang /_'du shes kyang skad cig skad cig mar 'gog mod kyi yun ring por goms pa las kun shes par 'gyur ro/_/rigs kyi bu dper na gser mgar ni thog ma bslabs nas rgas kyi bar du byas pa yang skad cig skad cig mar 'gog ste/_
[\[121a.7\]]snga phyir 'khrugs par ma gyur mod kyi/_yun ring du sbyangs pas bya ba'i rnams phyi phyir mkhas par 'gyur te/_de bas na gser mgar mkhas pa zhes bya ba ltar klog pa dang kha ton byed pa yang de dang 'dra'o/_/rigs kyi bu dper na sa bon la sas kyang khyod myu gu skyed cig ces ma byas 
[\[121b\]]
[\[121b.1\]]mod kyi/_chos nyid kyis myu gu rang skye'o/_/me tog gi bar du yang khyod kyis 'bras bu skyed cig ces ma byas mod kyi/_chos nyid kyis 'bras bu rang skye ba ltar/_sems can dag byang chub kyi tshogs sogs pa yang de dang 'dra'o/_/rigs kyi bu dper na bgrang ba'i thabs 
[\[121b.2\]]ni gcig kyang gnyis su mi 'gro/_gnyis kyang gsum du mi 'gro ste/_skad cig skad cig mar 'gog mod kyi/_stong dang khri'i bar du yang phyin pa ltar sems can dag byang chub kyi tshogs sogs pa yang de dang 'dra'o/_/rigs kyi bu dper na me mar skad cig skad cig mar 
[\[121b.3\]]'gog pa sngar 'gog pa'i me lces me lce phyi ma la nga ni 'gags kyis/_khyod skyes la mun pa med par gyis shig ces ma byas so/_/rigs kyi bu dper na be'u byung ma thag tu nu ma nu ste/_nu ma nu ba'i blo sus kyang ma bstan te/_skad cig skad cig mar 'gog mod kyi/_thog 
[\[121b.4\]]ma bkres pa nas phyis 'grangs pa'i bar du 'gyur te/_de bas na 'dra ba'i mi rigs par rig par bya'o/_/gal te 'dra na tha dad par skye ba'i mi rigs pa bzhin du sems can dag byang chub kyi tshogs sogs par yang de dang 'dra'o/_/thog ma nas gong nas gong du 'phar 
[\[121b.5\]]ba ma yin mod kyi/_yun ring du bsgoms pa'i phyir nyon mongs pa thams cad gzhom par 'gyur ro/_/seng ge sgras gsol pa/_bcom ldan 'das ji ltar bcom ldan 'das kyis gsungs pa ltar/_rgyun du zhugs pa'i 'bras bu mngon par thob pa dag yul ngan par 
[\[121b.6\]]skyes kyang tshul khrims 'dzin te/_mi gsod/_mi rku/_'phyo g.yem mi byed/_phra ma dang tshig thun tshags mi smra/_chang mi 'thung ngo /_/rgyun du zhugs pa'i phung po ni gnas 'dir 'gags nas yul ngan par mi mchi ba ltar byang chub kyi tshogs sogs pa yang de dang 'dra ste/_yul ngan par mi 
[\[121b.7\]]mchi'o/_/gal te 'dra ba zhig lags na/_ci'i slad du yongs su dag pa'i zhing du mi skye/_gal te yul ngan pa'i phung po rgyun du zhugs pa'i phung po ma lags na/_ci'i slad du las ngan pa dag mi bgyid par gyur/_bcom ldan 'das kyis bka' stsal pa/_rigs kyi bu 
[\[122a\]]
[\[122a.1\]]rgyun du zhugs pa yul ngan par skyes kyang rgyun du zhugs pa'i ming mi stor te/_phung po mi 'dra ba'i phyir ngas be'u'i dpe bstan pa yin no/_/rgyun du zhugs pa yul ngan par skyes mod kyi/_byang chub kyi stobs kyi las ngan pa mi byed do/_/rigs kyi bu 
[\[122a.2\]]dper na ri spos kyi ngad can la seng ge'i rgyal po gnas pas bya 'phur ba thams cad dang /_sa la rgyug pa'i gcan gzan thams cad ni ri der mi rgyug ste/_nye ba'i thugs mi thub bo/_/gal te seng ge'i rgyal po de ri kha ba can la song na yang /_bya 'phur ba thams cad 
[\[122a.3\]]dang /_gcan gzan thams cad 'gro zhing gnas pa'i thugs mi thub bo/_/rgyun du zhugs pa yang de dang 'dra ste/_byang chub la nan tan mi byed mod kyi/_byang chub kyi mthus mi dge ba thams cad mi byed do/_/rigs kyi bu dper na mi la la zhig bdud rtsi 'thungs na/_bdud 
[\[122a.4\]]rtsi de skad cig skad cig mar 'gog mod kyi/_de'i mthus mi de ring du 'tsho zhing skye shi med par 'gyur ro/_/rigs kyi bu dper na ri rab ri'i rgyal po la sman dam pa lang ka li zhes bya ba yod de/_la la zhig gis zos na de skad cig skad cig mar 'gog mod kyi/_sman de'i mthus 
[\[122a.5\]]nad kyi sdug bsngal dang mi phrad do/_/rigs kyi bu dper na 'khor los sgyur ba'i rgyal po 'dug pa'i gnas na/_rgyal po med du zin kyang sus kyang der nye ba'i thugs mi thub bo/_/de ci'i phyir zhe na/_rgyal po'i mthu dang byin gyi phyir te/_rgyun du zhugs pa yang de dang 'dra 
[\[122a.6\]]bar yul ngan par skyes te/_byang chub la nan tan mi byed mod kyi/_byang chub kyi mthus mi dge ba'i las mi byed do/_/rigs kyi bu rgyun du zhugs pa'i phung po 'dir 'gags te/_phung po gzhan du skyes mod kyi 'on kyang rgyun du zhugs pa'i phung po mi stor ro/_/rigs kyi bu 
[\[122a.7\]]dper na skye bo dag shing tog dang 'bras bu'i phyir sa bon de la smred kyis 'debs shing chu bcu pa la sogs pa las mang po byed de/_shing tog dang 'bras bu ma thob par sa bon rul mod kyi/_'on kyang sa bon gyi rgyus shing thog thob par 'gyur ro zhes bya ba bzhin du rgyun du zhugs 
[\[122b\]]
[\[122b.1\]]pa'i phung po yang de dang 'dra'o/_/rigs kyi bu dper na mi shin tu phyug pa zhig la bu gcig 'ba' zhig yod de/_de yang sngar tshe 'phos nas bu de la bu gcig yod pa yang yul gzhan na gnas pa las/_mi de shi bar gyur nas tsha bos de thos pa dang phyir log nas nor rdzas thams cad 
[\[122b.2\]]bsdus so/_/nor rdzas de dag des ma byas mod kyi/_len cing sdud pa la sus kyang mi ster ba med do/_/de ci'i phyir zhe na/_rus gcig pa'i phyir te/_rgyun du zhugs pa'i phung po yang de dang 'dra'o/_/seng ge sgras gsol pa/_ji ltar bcom ldan 'das kyis tshigs su bcad 
[\[122b.3\]]pa de gsungs pa las/_dge slong gang zhig tshul khrims dang /_ting nge 'dzin dang shes rab bsgoms na/_phyir mi ldog par rig par bya ste/_mya ngan las 'das par nye bar 'gro zhes bgyi ba/_bcom ldan 'das tshul khrims ji ltar bsgom/_ting nge 'dzin ji ltar bsgom/_shes 
[\[122b.4\]]rab ji ltar bsgom par bgyi/_bcom ldan 'das kyis bka' stsal pa/_rigs kyi bu gal te gang la la zhig tshul khrims mnos nas bdag la phan pa dang /_lha dang mi'i longs spyod 'dod pa'i phyir tshul khrims srung gi_/sems can thams cad sgrol ba dang bla na med pa'i 
[\[122b.5\]]dam pa'i chos bsrung ba'i phyir ma yin te/_gzhan yang rnyed pa dang grags pa 'ba' zhig gi phyir ram/_ngan song gsum gyis 'jigs pa dang /_tshe dang /_mdog dang /_stobs 'dod pa dang /_bde ba dang /_thogs pa med pa'i spobs pa 'dod pa dang /_rgyal pos 'jigs pa dang /_mi 
[\[122b.6\]]snyan pas 'jigs pa dang /_'jig rten gyi las kyi dngos po'i phyir tshul khrims srung ba ni tshul khrims sgom pa zhes mi bya'o/_/rigs kyi bu ji ltar na yang dag par tshul khrims sgom pa zhe na/_tshul khrims mnos nas sems can thams cad sgrol ba'i phyir ram/_dam pa'i 
[\[122b.7\]]chos bsrung ba'i phyir ram/_ma rgal ba sgrol ba dang /_ma grol ba dgrol ba dang /_skyabs med pa'i skyabs sam/_mya ngan las ma 'das pa yongs su mya ngan las bzla ba'i phyir bsrung ste/_de ltar srung ba na tshul khrims su mi lta/_tshul khrims kyi mtshan nyid du mi lta/_'dzin par mi lta/_
[\[123a\]]
[\[123a.1\]]'bras bu rnam par smin par mi lta/_'jigs pa dang /_nyams pa mi rtog pa'o/_/rigs kyi bu gang de lta bu'i tshul du srung ba ni tshul khrims bsgom pa zhes bya'o/_/de la ji ltar na ting nge 'dzin sgom pa zhe na/_ting nge 'dzin sgom pa'i tshe/_bdag sgrol ba dang /_rnyed pa 
[\[123a.2\]]dang grags pa'i phyir yin gyi/_sems can gyi phyir ma yin/_chos bsrung ba'i phyir ma yin/_'dod chags dang /_zas mi gtsang ba la sogs pa'i skyon du lta ba dang /_skyes pa dang /_bud med la sogs pa'i dbang po dang /_bu ga dgu nas mi gtsang ba zag pa dang /_'thab cing rtsod pa dang /_rdeg 
[\[123a.3\]]cing 'tshog pa dang /_gcig la gcig 'tshe zhing gsod pa dang /_dngos po de dag gi phyir ting nge 'dzin sgom pa ni ting nge 'dzin yongs su sgom pa zhes mi bya'o/_/rigs kyi bu de la ji ltar na yang dag par ting nge 'dzin sgom pa zhe na/_gal te sems can gyi phyir ting nge 'dzin yongs su 
[\[123a.4\]]sgom ste/_sems can thams cad la mnyam pa'i sems thob pa'am/_sems can dag phyir mi ldog pa'i chos thob par bya ba'i phyir ram/_sems can dag 'phags pa'i chos thob par bya ba'i phyir ram/_sems can dag theg pa chen po thob par bya ba'i phyir ram/_bla na med pa'i 
[\[123a.5\]]chos bsrung zhing 'dzin pa'i phyir ram/_sems can dag byang chub kyi sems las phyir mi ldog par bya ba'i phyir ram/_sems can dag dpa' bar 'gro ba'i ting nge 'dzin thob par bya ba'i phyir ram/_sems can dag rdo rje lta bu'i ting nge 'dzin thob par bya ba'i phyir ram/_sems can dag 
[\[123a.6\]]gzungs thob par bya ba'i phyir ram/_sems can dag so so yang dag par rig pa bzhi thob par bya ba'i phyir ram/_sems can dag sangs rgyas kyi rang bzhin mthong bar bya ba'i phyir sgom ste/_de ltar spyad pa spyod pa na ting nge 'dzin du mi lta/_ting nge 'dzin gyi mtshan nyid du mi lta/_sgom 
[\[123a.7\]]par mi lta/_'bras bu rnam par smin par mi lta ste/_rigs kyi bu gang de ltar sgom pa ni ting nge 'dzin yongs su sgom pa zhes bya'o/_/de la ji ltar na shes rab sgom pa zhe na/_gal te sgom pa gang 'di snyam du bdag gis gal te/_shes rab bsgoms na/_rnam par grol bar 'gyur zhing ngan 
[\[123b\]]
[\[123b.1\]]song gsum las thar bar 'gyur na/_sems can thams cad la phan pa'i don byed kyang sus phod/_skye bo dag 'khor ba las sgrol yang sus nus/_sangs rgyas 'jig rten du byung ba ni u dum bA ra'i me tog ltar dka' na/_bdag gis da kun nas nyon mongs pa rnams bcad 
[\[123b.2\]]cing /_rnam par grol ba'i 'bras bu thob par bya ba'i phyir bdag gis shes rab brtson par bsgoms te/_nyon mongs pa myur du bcad la/_myur du rnam par grol bar bya'o/_/snyam du de ltar bsgoms pa ni shes rab sgom pa zhes mi bya'o/_/de la ji ltar na yang dag pa'i sgom 
[\[123b.3\]]pa zhe na/_shes rab can de skye ba dang /_'chi ba dang /_rgas pa'i sdug bsngal gyis nyon mongs pa'i sems can ma rig pas khebs pas/_bla na med pa'i yang dag pa'i lam ji ltar bsgom mi shes pa de la rab tu brtags shing /_bdag gis lus 'dis sems can de dag gi sdug 
[\[123b.4\]]bsngal chen po myong ba de'i skyin par bdag gyur cig_/sems can gyi dbul phongs pa dang /_kun gyi tha mar gyur pa dang /_tshul khrims 'jig pa'i sems kyis/_'dod chags dang /_zhe sdang dang /_gti mug gi las ci byas pa thams cad bdag gi lus la 'dus par 
[\[123b.5\]]shog shig ces smon lam 'debs pa dang /_sems can thams cad 'dod pa'i rgyud du mi skye zhing ming dang gzugs kyis bcings shing glags par ma gyur cig ces smon lam btab pa dang /_sems can thams cad myur du 'khor ba las rnam par grol te/_bdag gcig pu 
[\[123b.6\]]gnas pa la skyo ba med par gyur cig ces smon lam btab pa dang /_sems can thams cad bla na med pa yang dag par rdzogs pa'i byang chub thob par gyur cig ces smon lam btab cing de ltar bsgom pa na/_shes rab tu mi lta/_shes rab kyi mtshan nyid du mi lta/_sgom par mi 
[\[123b.7\]]lta/_'bras bu rnam par smin par mi lta ste/_de ltar sgom pa ni shes rab yongs su sgom pa zhes bya'o/_/rigs kyi bu de ltar tshul khrims dang /_ting nge 'dzin dang /_shes rab sgom pa ni byang chub sems dpa' zhes bya'o/_/de ltar tshul khrims dang /_ting nge 'dzin dang /_
[\[124a\]]
[\[124a.1\]]shes rab sgom mi nus pa ni nyan thos zhes bya'o//_//bam po sum cu dgu pa/_gzhan yang rigs kyi bu yang ji ltar na tshul khrims sgom pa zhe na/_gang sems can thams cad kyi spyod lam ngan pa bcu drug po gzhig nus pa ni tshul khrims 
[\[124a.2\]]sgom pa zhes bya ste/_bcu drug po gang zhe na/_'di lta ste/_rnyed pa'i phyir lu gu gso zhing sos nas gzhan du 'tshong ba dang /_rnyed pa'i phyir nyos nas gsod pa dang /_rnyed pa'i phyir phag phrug gso zhing sos nas gzhan du 'tshong ba dang /_rnyed pa'i phyir nyos nas gsod pa dang /_
[\[124a.3\]]rnyed pa'i phyir be'u gso zhing sos nas 'tshong ba dang /_rnyed pa'i phyir nyos nas gsod pa dang /_rnyed pa'i phyir bya gso zhing sos nas 'tshong ba dang /_rnyed pa'i phyir nyos nas gsod pa dang /_nya gzung ba dang /_rngon pa dang /_chom po dang /_shan pa dang /_bya gzung ba dang /_
[\[124a.4\]]phra ma dang /_khri mon gyi srungs pa dang /_klu la sngags kyis 'debs pa ste/_sems can gyi las ngan pa rnam pa bcu drug po de dag gtan gcod pa ni tshul khrims sgom pa zhes bya'o/_/yang ji ltar na ting nge 'dzin sgom pa zhe na/_'jig rten gyi ting nge 'dzin thams cad gcod 
[\[124a.5\]]pa ste/_'di ltar lus med pa'i ting nge 'dzin te/_sems can dag mya ngan las 'das pa yin par phyin ci log gi sems skyed par byed pa dang /_srid pa mtha' yas pa'i sems kyi ting nge 'dzin dang /_'jig rten gtsang ma'i phung po'i ting nge 'dzin dang /_'jig 
[\[124a.6\]]rten gyi mtha'i ting nge 'dzin dang /_'jig rten chad pa'i ting nge 'dzin dang /_'jig rten gyi rang bzhin gyi ting nge 'dzin dang /_'jig rten gyi skyes bu'i ting nge 'dzin dang /_'du shes med 'du shes med min gyi ting nge 'dzin te/_de lta bu la sogs pa'i ting nge 'dzin ni sems can 
[\[124a.7\]]dag mya ngan las 'das pa yin no zhes bya bar phyin ci log gi sems skyed par byed pa'i ting nge 'dzin de dag gtan gcod pa ni ting nge 'dzin yongs su sgom pa zhes bya'o/_/yang ji ltar na shes rab sgom pa zhe na/_'jig rten gyi ngan par lta ba thams cad gzhom pa ste/_sems can thams 
[\[124b\]]
[\[124b.1\]]cad la ngan par lta ba yod do/_/'di lta ste/_gzugs ni bdag yin/_bdag gi ba yang yin/_gzugs kyi nang na bdag yod/_bdag gi nang na gzugs yod pa nas/_rnam par shes pa'i bar du yang de bzhin du smra ste/_rtag pa ni bdag yin/_gzugs 'gags kyang bdag 
[\[124b.2\]]yod do/_/gzugs nyid bdag yin te/_gzugs 'gags na bdag kyang 'gog go zhes smra ba dang /_yang la la na re byed pa ni bdag yin/_tshor ba ni gzugs so zhes smra ba dang /_yang la la 'di skad du byed pa ni gzugs yin/_tshor ba ni bdag go zhes smra ba dang /_yang la la 
[\[124b.3\]]na re byed pa yang med/_tshor ba yang med de/_rang skye la rang 'gog ste/_rgyu rkyen ma yin no zhes smra ba dang /_la la ni 'di skad du byed pa yang med/_tshor ba yang med de/_thams cad dbang sgyur zhes bya bas byas so zhes smra ba dang /_la la 'di skad du byed pa med la tshor ba med de thams 
[\[124b.4\]]cad dus kyis byas so zhes smra ba dang /_la la ni 'di skad du byed pa dang tshor ba ci yang med de/_sa la sogs pa chen po lnga la sems can zhes bya'o zhes smra ste/_rigs kyi bu gang sems can thams cad kyi ngan par lta ba de dag gzhom pa ni shes rab sgom pa zhes bya'o/_/rigs kyi 
[\[124b.5\]]bu tshul khrims bsgoms pas lus zhi bar 'gyur ro/_/ting nge 'dzin bsgoms pas sems zhi bar 'gyur ro/_/shes rab bsgoms pas the tsom gyi sems choms par 'gyur ro/_/de la the tsom gyi sems bcom pas byang chub yongs su sgom par 'gyur ro/_/byang chub bsgoms 
[\[124b.6\]]pas sangs rgyas kyi rang bzhin mthong bar 'gyur ro/_/sangs rgyas kyi rang bzhin mthong bas bla na med pa yang dag par rdzogs pa'i byang chub thob par 'gyur ro/_/bla na med pa yang dag par rdzogs pa'i byang chub thob pas bla na med pa'i mya ngan las 'das pa chen po thob par 'gyur ro/_/
[\[124b.7\]]mya ngan las 'das pa chen po thob pas sems can thams cad kyi 'khor ba'i nyon mongs pa dang /_srid pa thams cad dang /_khams thams cad dang /_bde ba thams cad gcod par 'gyur ro/_/'khor ba bcad pa nas bde ba'i bar du bcad pas rtag pa dang /_bde ba dang /_bdag dang /_
[\[125a\]]
[\[125a.1\]]yongs su dag pa'i chos thob par 'gyur ro/_/seng ge sgras gsol pa/_bcom ldan 'das ji ltar bcom ldan 'das kyis gsungs pa ltar/_gal te mi skye mi 'gog pa la mya ngan las 'das pa chen po zhes bgyi na/_skye ba yang de dang 'dra bar mi skye mi 
[\[125a.2\]]'gog na/_ci'i slad du mya ngan las 'das pa zhes mi bgyi/_rigs kyi bu de de bzhin no/_/de de bzhin te/_ji ltar khyod kyis smras pa bzhin te/_skye ba de mi skye mi 'gog mod kyi/_thog ma dang tha ma med do/_/gsol pa/_bcom ldan 'das 'khor ba'i chos kyang thog ma dang tha ma ma 
[\[125a.3\]]mchis so/_/gal te thog ma dang tha ma ma mchis na rtag par 'gyur ro/_/gang rtag pa ni mya ngan las 'das pa lags na/_ci'i slad du 'khor ba la mya ngan las 'das pa zhes mi gdags/_rigs kyi bu 'khor ba'i chos de ni rgyu dang 'bras bu yod de/_rgyu dang 'bras bur bcas pa'i phyir mya 
[\[125a.4\]]ngan las 'das pa zhes mi gdags so/_/de ci'i phyir zhe na/_mya ngan las 'das pa'i ngo bo nyid la rgyu dang 'bras bu med pa'i phyir ro/_/seng ge sgras gsol pa/_bcom ldan 'das mya ngan las 'das pa yang bcom ldan 'das kyis tshigs su bcad de gsungs pa ltar na rgyu dang 'bras bu 
[\[125a.5\]]mchis so/_/'di lta ste/_rgyu las mtho ris lhar skyes 'gyur/_/rgyu las ngan song ltung bar 'gyur/_/rgyu las mya ngan 'das thob ste/_/de bas kun la rgyu mchis so/_/zhes kyang gsungs pa/_yang bcom ldan 'das kyis sngon dge slong rnams la bka' stsal pa/_ngas dge sbyong gi lam 
[\[125a.6\]]dang 'bras bu bshad par bya'o/_/dge sbyong zhes bya ba ni tshul khrims dang /_ting nge 'dzin dang /_shes rab yongs su rdzogs par spyod pa'o/_/lam ni 'di lta ste/_'phags pa'i lam brgyad do/_/dge sbyong gi 'bras bu ni 'di lta ste/_mya ngan las 'das pa'o zhes gsungs na/_bcom ldan 
[\[125a.7\]]'das mya ngan las 'das pa de ci 'bras bu ma lags sam/_de ci'i slad du mya ngan las 'das pa'i ngo bo nyid la rgyu dang 'bras bu ma mchis zhes gsungs/_bcom ldan 'das kyis bka' stsal pa/_rigs kyi bu ngas mya ngan las 'das pa'i rgyu gsungs pa ni 'di lta ste/_sangs rgyas kyi rang bzhin te/_
[\[125b\]]
[\[125b.1\]]sangs rgyas kyi rang bzhin gyis mya ngan las 'das pa skyed par mi 'gyur te/_de bas na mya ngan las 'das pa rgyu med do zhes ngas gsungs so/_/nyon mongs pa gzhom pa'i phyir 'bras bu chen po zhes bya'o/_/lam las ma skyes pa'i phyir 'bras bu med pa zhes bya ste/_de bas na mya 
[\[125b.2\]]ngan las 'das pa ni rgyu med 'bras bu med do/_/seng ge sgras gsol pa/_bcom ldan 'das sems can gyi sangs rgyas kyi rang bzhin zhes bgyi ba thams cad thun mong ngam/_'on te so so na mchis/_gal te thun mong ba lags na/_gcig gis bla na med pa yang dag par 
[\[125b.3\]]rdzogs pa'i byang chub thob pa na sems can thams cad kyang 'thun par 'thob pa'i rigs so/_/bcom ldan 'das ji ltar mi nyi shu la dgra gcig mchis pa las/_gal te mi gcig gis dgra de ma mchis par bgyis na/_lhag ma bcu dgu po la yang 'thun par ma mchis 
[\[125b.4\]]par 'gyur ba ltar/_sangs rgyas kyi rang bzhin yang de lta na gcig gis thob pa'i tshe/_gzhan kun gyis kyang 'thob pa'i rigs so/_/de ste so so na mchis na mi rtag par 'gyur ro/_/de ci'i slad du zhe na/_brtsi zhing bgrang du mchis pa'i phyir te/_bcom ldan 'das 
[\[125b.5\]]kyis sems can gyi sangs rgyas kyi rang bzhin ni mi gcig mi gnyis so zhes gsungs so/_/gal te so so na mchis na de bzhin gshegs pa rnams ni mnyam pa'o zhes bgyir yang mi rung /_sangs rgyas kyi rang bzhin nam mkha' dang 'dra'o zhes bgyir yang mi rung ngo /_/bcom 
[\[125b.6\]]ldan 'das kyis bka' stsal pa/_rigs kyi bu sems can gyi sangs rgyas kyi rang bzhin ni mi gcig mi gnyis la/_sangs rgyas rnams kyang mnyam zhing nam mkha' dang 'dra ste/_sems can thams cad la 'thun par yod do/_/gal te gang zhig 'phags pa'i lam 
[\[125b.7\]]brgyad bsgoms na/_des gsal bar mthong bar 'gyur ro/_/rigs kyi bu ri kha ba can la rtswa bzod pa zhes bya ba yod de/_gal te bas zos na mar gyi snying por 'gyur ro/_/sems can gyi sangs rgyas kyi rang bzhin yang de dang 'dra'o/_/seng ge sgras gsol pa/_ji ltar 
[\[126a\]]
[\[126a.1\]]bcom ldan 'das kyis gsungs pa ltar rtswa bzod pa zhes bgyi ba de gcig tu bas sam/_mang du mchis/_gal te gcig tu bas na bas 'tshal bas bas par gyur to/_/ji ste mang na sems can gyi sangs rgyas kyi rang bzhin yang de dang 
[\[126a.2\]]'dra'o zhes gsungs/_ji ltar bcom ldan 'das kyis gsungs pa ltar/_gang 'phags pa'i lam brgyad bsgoms na/_sangs rgyas kyi rang bzhin mthong ngo zhes gsungs pa de mi rung ngo /_/de ci'i slad du zhe na/_gal te lam yang gcig tu bas na/_rtswa bzod pa 
[\[126a.3\]]dang 'dra bar bas pa'i rigs/_gal te bas par gyur na mi gcig gis bsgoms nas/_gzhan la skal ba ma mchis par 'gyur ro/_/gal te lam de mang po zhig mchis na/_ji ltar yongs su rdzogs par bsgoms shing thams cad mkhyen pa'i ye shes zhes 
[\[126a.4\]]bgyi bar 'gyur/_bcom ldan 'das kyis bka' stsal pa/_rigs kyi bu dper na lam mnyam zhing bde bar ni sems can thams cad thogs pa med par 'gro'o/_/lam gyi bar na shing bsil grib can shin tu bsil ba yod de/_'gron po dag der bsti zhing ngal bso 
[\[126a.5\]]yang shing gi bsil grib de ni rtag tu gnas te/_'gyur zhing 'jig pa yang med la/_sus kyang khyer ba med do/_/de la lam zhes bya ba ni 'phags pa'i lam gyi dpe'o/_/bsil grib ces bya ba ni sangs rgyas kyi rang bzhin gyi dpe'o/_/rigs kyi bu dper na grong khyer 
[\[126a.6\]]chen po zhig la sgo gcig pu yod na/_'gro ba mang po phyi nang rgyu yang sus kyang bar du gcod nus pa med de/_bshig cing khyer nus pa yang med do/_/rigs kyi bu dper na zam pa chen po la mi mang po rgyu yang sus kyang bar du gcod nus pa'am/_sdod par byed 
[\[126a.7\]]pa'am/_'jig cing khyer ba med do/_/rigs kyi bu dper na sman pa mkhas pa kun du nad rnams gso bar byed pa de la sus kyang bkag ste/_'di ni gso la pha bi ni spongs shig ces dgag nus pa med pa bzhin du 'phags pa'i lam dang /_sangs rgyas kyi rang bzhin 
[\[126b\]]
[\[126b.1\]]yang de dang 'dra'o/_/seng ge sgras gsol pa/_bcom ldan 'das ji ltar dpe bstan pa rnams ni don de lta ma lags so/_/de ci'i slad du zhe na/_sngar lam du rgyu ba ma mchis na phyi ma la nyam nga bar 'gyur na/_ci'i slad du thogs pa ma mchis zhes gsungs/_de dang 
[\[126b.2\]]'dra bar gzhan la yang nyam nga ba mchis so/_/'phags pa'i lam dang /_sangs rgyas kyi rang bzhin gal te de lta bu zhig lags na/_gcig bsgoms pa'i tshe gzhan la nyam nga ba'i rigs so/_/bcom ldan 'das kyis bka' stsal pa/_rigs kyi bu khyod kyis 
[\[126b.3\]]'di skad du don dang mi ldan no zhes smras pa de ni ngas lam gyi dper bya ba phyogs tsam gyi dpe ste thams cad kyi dpe ma yin no/_/rigs kyi bu 'jig rten pa'i lam ni bar du gcod pa dang thogs pa yod de/_'di dang pha bi tha dad pas 'dra ba ma yin no/_/zag pa med pa'i 
[\[126b.4\]]lam ni de lta ma yin te/_sems can de dag bar du mi gcod pa dang /_mnyam zhing gnyis su med pa dang /_nyam nga ba'i gnas med de/_'di dang pha bi tha dad do/_/yang dag pa'i lam 'di ni sems can thams cad kyi sangs rgyas kyi rang bzhin gyi gsal 
[\[126b.5\]]ba'i rgyur 'gyur gyi/_skye ba'i rgyur ni mi 'gyur ro/_/de yang ji ltar sgron ma'i snang bas rdzas gsal bar byed pa bzhin no/_/rigs kyi bu sems can thams cad la 'dra bar ma rig pa'i rkyen gyis 'du byed yod de/_gcig gi ma rig pa'i rkyen gyis 'du byed 
[\[126b.6\]]bkag nas gzhan yang med ces byar mi rung ste/_sems can thams cad la ma rig pa'i rkyen gyis 'du byed yod do/_/de bas na rten cing 'brel par 'byung ba bcu gnyis ni thams cad la mnyam par yod do zhes bshad do/_/de bzhin du sems can gyis zag pa 
[\[126b.7\]]med pa'i lam bsgoms pa yang de dang 'dra ste/_mnyam par sems can gyi nyon mongs pa dang /_skye ba'i gnas bzhi dang /_khams rnams dang /_srid pa'i lam thams cad gcod do/_/don de lta bas na mnyam pa zhes bya ste/_gang gis de chud na 'di 
[\[127a\]]
[\[127a.1\]]dang pha bi shes shing mthong ste sgrib pa med do/_/de bas na thams cad mkhyen pa'i ye shes zhes bya'o/_/seng ge sgras gsol pa/_sems can thams cad lus rnam pa gcig tu ma bas te/_la la ni lha'i lus/_la la ni mi'i 
[\[127a.2\]]lus/_la la ni byol song dang /[ {]yi dgas [,]yi dwags [}]dang /_sems can dmyal ba'i lus te/_lus de dag so so ste gcig pa ma lags na/_ci'i slad du sangs rgyas kyi rang bzhin gcig ces gsungs/_bcom ldan 'das kyis bka' stsal pa/_rigs kyi bu 
[\[127a.3\]]dper na la la zhig gis 'o ma'i nang du dug bcug na/_mar gyi snying po'i bar du dug yod par 'gyur te/_'o ma zho zhes mi bya la/_zho yang 'o ma zhes mi bya ba nas/_mar gyi snying po'i bar du yang de dang 'dra bar ming dang mtshan nyid so so mod kyi/_dug gi rang bzhin 
[\[127a.4\]]mi stor te/_ro rnam pa lnga po kun du 'gro'o/_/mar gyi snying por dug ma bcug kyang gal te mar gyi snying po 'thungs na de yang 'chi bar 'gyur ro/_/sems can gyi sangs rgyas kyi rang bzhin yang de dang 'dra bar lam rgyud lngar 'khor zhing lus tha dad pa len kyang sangs 
[\[127a.5\]]rgyas kyi rang bzhin ni gcig pa rtag pa mi 'gyur ba'o/_/seng ge sgras gsol pa/_bcom ldan 'das yul chen po bcu drug gi nang na grong khyer chen po drug mchis te/_'di ltar grong khyer mnyan du yod pa dang /_grong khyer pa tsi ta dang /_grong khyer tsam pa ka 
[\[127a.6\]]dang /_grong khyer yangs pa can dang /_grong khyer ser skya dang /_grong khyer rgyal po'i khab ste/_grong khyer drug po de dag 'jig rten gyi nang na mchog tu che ba lags na/_ci'i slad du de bzhin gshegs pas de dag spangs te/_yul gyi mtha' shin tu ngan cing 
[\[127a.7\]]rab tu mi mdzes la/_dog cing nyam nga ba'i grong khyer rtswa mchog 'dir yongs su mya ngan las 'das par gshegs/_bcom ldan 'das kyis bka' stsal pa/_grong khyer rtswa mchog 'di la yul gyi mtha' shin tu ngan cing dog go zhes smra ba'i mi rigs kyi/_grong khyer 'di 
[\[127b\]]
[\[127b.1\]]ni yon tan mchog dam pa rnams kyis shin tu brgyan pa'o zhes bya ba'i rigs so/_/de ci'i phyir zhe na/_sangs rgyas dang byang chub sems dpa' rnams bzhugs pa'i gnas yin pa'i phyir ro/_/rigs kyi bu ji ltar mi ngan pa'i khyim du gal te rgyal po gshegs na 
[\[127b.2\]]khyim de la ni shin tu rgyan gyis mdzes pa'o/_/bsod nams dang ldan pa ste/_'di ltar rgyal po 'dir gshegs par gyur to zhes bstod dgos so/_/rigs kyi bu ji ltar mi zhig nad tshabs po ches btab pa des sman ngan pa btang ste/_sman des nad sos par 
[\[127b.3\]]gyur na/_sman de la dga' ba skyed cing mchog go/_/dam pa'o/_/bdag gi nad gsos zhes bstod pa'i rigs so/_/rigs kyi bu ji ltar grur zhugs te rgya mtshor zhugs pa las/_gru zhig nas skyabs dang rten med pa las mi ro la 'jus te mthar phyin na/_mi 
[\[127b.4\]]ro de la rab tu dga' zhing bdag khyod dang phrad pas bde bar gyur to/_/zhes bstod cing bsngags pa bzhin du grong khyer rtswa mchog kyang de dang 'dra ste/_de ni sangs rgyas dang /_byang chub sems dpa' rnams kyi 'chag cing gshegs pa'i gnas yin na/_ci'i phyir 
[\[127b.5\]]yul mtha' 'khob ngan pa mi sdug pa dog cing nyam nga ba'o zhes smra/_rigs kyi bu ngas mngon du dran pa sngon 'das pa'i bskal pa klung gang gA'i bye ma snyed 'das pa na/_bskal pa'i ming ni legs pa'i blo gros zhes bya ste/_de'i tshe na 'khor los sgyur ba'i rgyal po kau 
[\[127b.6\]]shi ka'i rigs las byung ba/_rin po che sna bdun dang ldan zhing bu stong tshang ba'i rgyal po des thog ma grong khyer 'di byas te/_kho ra khor yug tu chu zheng gab par dpag tshad bcu gnyis te/_rin po che sna bdun gyis rab tu brgyan to/_/de'i tshe yul de na 
[\[127b.7\]]klung shin tu mang ste/_chu thams cad shin tu dang ba dang /_'jam pa dang /_mngar ba'o/_/'di lta ste/_klung 'jil na shan zhes bya ba dang /_i la pa ti zhes bya ba dang /_hi len shan zhes bya ba dang /_i sho ma te zhes bya ba dang /_ba bi shan zhes bya ba 
[\[128a\]]
[\[128a.1\]]la sogs pa klung lnga brgya snyed yod de/_klung de'i tshul rol dang /_pha rol gyi 'gram na shing rab tu mang zhing /_me tog dang 'bras bu rab tu rgyas pas gang ngo /_/de'i tshe de'i dus na mi tshe'i tshad dpag tu med do/_/de'i tshe 'khor 
[\[128a.2\]]los sgyur ba'i rgyal po de lo brgya 'das nas 'di skad ces brjod pa smras so/_/de yang ji ltar bcom ldan 'das kyis gsungs pa bzhin te/_chos thams cad ni mi rtag go/_/gang gis dge ba bcu'i chos spyod na/_mi rtag pa'i sdug bsngal chen po gcod 
[\[128a.3\]]par 'gyur ro/_/de nas skye bo thams cad kyis de skad du smras pa thos nas/_kun gyis dge ba bcu'i chos nyams su blangs so/_/ngas de'i tshe sangs rgyas kyi mtshan thos te/_dge ba bcu gzungs su 'dzin cing rab tu yid la byas te bsgoms nas/_thog ma 
[\[128a.4\]]bla na med pa yang dag par rdzogs pa'i byang chub kyi sems der skyes so/_/de ltar sems skyes nas/_chos de nyid kyis sems can tshad med grangs med pa snyed la chos thams cad ni mi rtag pa 'jig cing 'pho ba'o zhes bstan te/_de bas na ngas da yang gnas 
[\[128a.5\]]'dir chos thams cad ni mi rtag pa 'gyur zhing 'pho ba'o/_/sangs rgyas kyi sku 'ba' zhig ni rtag pa'i chos can no/_/zhes rjes nas bzung ste gsung brjod pa dang /_sngon spyod spyod pa'i rgyu dang rkyen dgongs nas/_de'i phyir sa 'di la lan glan pa'i phyir yang deng 'dir 
[\[128a.6\]]mya ngan las 'das par gshegs so/_/don de lta bas na ngas mdo sde kun las nga'i 'khor du gtogs pa ni drin la lan glon no zhes gsungs so/_/gzhan yang rigs kyi bu sngon 'das pa na/_sems can gyi tshe bskal pa tshad med pa snyed thub pa na/_de'i tshe grong khyer 
[\[128a.7\]]de'i ming ko sha bar te zhes bya ste/_kho ra khor yug tu chu zheng gab par dpag tshad lnga bcu snyed de/_de'i tshe 'dzam bu'i gling 'dir grong khyer 'dab chags su gnas te/_khyim byas 'phur nas gcig nas gcig tu slebs pa tsam mo/_/de'i tshe na 'khor los sgyur ba'i 
[\[128b\]]
[\[128b.1\]]rgyal po gya nom snang zhes bya ba/_rin po che sna bdun dang ldan pa/_bu stong tshang ba/_gling bzhi la dbang ba zhig yod de/_de'i rgyal tshab dam pa'i chos yid la byas nas/_rang sangs rgyas mngon par grub bo/_/de nas 'khor los sgyur ba'i rgyal po de rgyal 
[\[128b.2\]]bu rgyal tshab rang sangs rgyas su grub cing tshul shin tu mdzes la/_rdzu 'phrul ngo mtshar che ba mthong ste/_de lta bu'i dngos po dag mthong nas rgyal po'i thabs mchil ma bor ba ltar spangs te rab tu byung nas/_sA la'i shing drung 'dir lo brgyad khri'i bar du byams pa'i 
[\[128b.3\]]sems bsgoms so/_/snying rje dang /_dga' ba dang /_btang snyoms kyi sems kyang lo brgyad khri brgyad khri'i bar du bsgoms so/_/rigs kyi bu de'i tshe de'i dus na/_rgyal po gya nom snang zhes bya ba de dag gzhan yin par sems sam/_de ni nga yin no/_/
[\[128b.4\]]de'i phyir da ltar yang rtag tu chos bzhi po de dag la longs spyod par dga'o/_/chos bzhi po de nyid ni ting nge 'dzin ces bya'o/_/rigs kyi bu don de lta bas na/_de bzhin gshegs pa'i sku ni rtag pa dang /_bde ba dang /_bdag dang /_yongs su dag pa'o/_/
[\[128b.5\]]rigs kyi bu de'i rgyu de'i rkyen gyis nga yang grong khyer rtswa mchog sA la'i shing drung du ting nge 'dzin la snyoms par 'jug go/_/rigs kyi bu ngas mngon du dran pa bskal pa tshad med pa de'i tshe de'i dus na/_grong khyer 'di'i ming ser skya zhes bya ste/_de na rgyal po ni zas gtsang ma 
[\[128b.6\]]zhes bya'o/_/rgyal po de'i btsun mo ni lha mdzes zhes bya'o/_/rgyal po de'i rgyal bu ni don grub ces bya'o/_/de'i tshe rgyal bu de slob dpon gyis ma bstan par rang gis yid la byas nas/_bla na med pa yang dag par rdzogs pa'i byang chub thob bo/_/nye gnas ni gnyis 
[\[128b.7\]]yod do/_/gcig ni shA ri'i bu/_gcig ni maud gal gyi bu chen po'o/_/g.yog byed pa'i nye gnas ni dga' bo zhes bya'o/_/de'i tshe bcom ldan 'das sA la'i shing drung du yongs su mya ngan las 'das pa'i mdo sde 'di bstan te/_nga de'i tshe na 'khor der 'dus 
[\[129a\]]
[\[129a.1\]]par gyur to/_/de'i tshe na sems can thams cad la sangs rgyas kyi rang bzhin yod do zhes thos par gyur to/_/de lta bu'i dngos po dag thos nas/_byang chub las phyir mi ldog par gyur te/_smon lam 'di skad ces btab bo/_/bdag 
[\[129a.2\]]ma 'ongs pa'i dus na mngon par sangs rgyas pa'i tshe pha ma dang /_yul gyi ming dang /_nye gnas dang /_g.yog dang /_chos ston pa yang da ltar gyi/_bcom ldan 'das 'di dang 'dra bar gyur cig ces smon lam btab ste/_de'i rgyu de'i rkyen gyis nga yang 
[\[129a.3\]]'dir mya ngan las 'das pa chen po'i mdo sde 'di 'chad cing ston par gyur to/_/rigs kyi bu nga sngon rab tu byung nas/_bla na med pa yang dag par rdzogs pa'i byang chub ma thob pa na/_rgyal po gzugs can snying pos pho nya btang ste/_'di skad du rgyal bu don 
[\[129a.4\]]grub gal te 'khor los sgyur ba'i rgyal por gyur na/_bdag gis blon po bgyi'o/_/gal te khyim la mi dga' ste/_bla na med pa yang dag par rdzogs pa'i byang chub thob na/_sngar rgyal po'i khab 'dir gshegs shing chos bshad de/_sems can thams 
[\[129a.5\]]cad bsgral la/_bdag gi mchod pa bzhes par ci gnang zhes gsol to/_/nga de'i tshe cang mi gsung bar de'i gsol ba gnang ngo /_/rigs kyi bu nga thog ma bla na med pa yang dag par rdzogs pa'i byang chub tu mngon par sangs rgyas nas/_yul kar ka 
[\[129a.6\]]zhes bya bar 'gro ba las/_de'i tshe klung 'jigs len ces bya ba'i 'gram na/_bram ze 'od srung gi rigs 'khor slob ma lnga brgya dang bcas te/_klung de'i 'gram na/_bla na med pa'i lam sgrub bo/_/ngas de dag gi phyir ched du chos ston du gshegs nas 
[\[129a.7\]]'od srung gis nga la 'di skad smras so/_/gau ta ma nga ni rgas te lo yang brgya nyi shu lon no/_/yul dbus gyur 'chang gi skye bo thams cad dang /_rgyal po gzugs can snying po la sogs pa kun gyis bdag dgra bcom pa'i 'bras bu thob pa yin snyam sems so/_/
[\[129b\]]
[\[129b.1\]]bdag gis khyod la chos mnyan na skye bo thams cad log pa'i sems skye ste/_btsun pa 'od srung ni dgra bcom pa ma yin no zhes smra bar 'gyur gyis/_gau ta ma khyod myur du gud du gshegs su gsol lo/_/gal te skye bo 'di dag gau ta ma'i yon tan bdag las 
[\[129b.2\]]'phags par shes na/_bdag cag la sogs pas slan chad 'tsho ba thob par mi 'gyur ro/_/ngas de'i tshe na de dag la 'di skad ces smras so/_/'od srung gal te khyod kyis bdag la bkur sti mi byed pa dang /_zhe sdang gi sems med na/_nub gcig 
[\[129b.3\]]'dug par gnong zhig dang sad na sngar 'gro'o/_/'od srung gis smras pa/_gau ta ma bdag gi sems la ni sgyu bag gzhan med de/_khyod la dga' mod kyi/_bdag gi gnas 'di na klu gdug pa shin tu khro zhing gtum pa cig yod de/_gnod pa byed kyis 
[\[129b.4\]]dogs so/_/ngas smras pa/_'od srung dug gi nang na gdug pa ni/_dug gsum las 'da' ba med de/_ngas de dag kyang bcad na/_'jig rten gyi dug gis nga mi 'jigs so/_/'od srung gis yang smras pa/_de ltar mi 'jigs yang dag na lta 
[\[129b.5\]]legs kyis 'dug la rag go/_/rigs kyi bu nga de'i tshe 'od srung gi phyir ched du cho 'phrul [{]bcwa [,]bco [}]brgyad bstan te/_ji ltar mdo sde las bshad pa bzhin no/_/de'i tshe 'od srung 'khor lnga brgya dang bcas te/_de lta bu dag mthong zhing thos nas/_dgra bcom pa'i 'bras 
[\[129b.6\]]bu thob par gyur to/_/'od srung de la nu bo gnyis yod de gcig ni chu bo'i 'od srung /_gcig ni lteng rgyas 'od srung zhes bya ste/_de dag la yang 'khor lnga brgya snyed yod de/_de dag kyang dgra bcom pa'i 'bras bu thob par gyur to/_/de'i tshe rgyal po'i khab na mu 
[\[129b.7\]]stegs can gyi ston pa drug 'khor dang bcas pa dngos po de dag thos nas/_nga la ngan sems chen po skyes so/_/nga de'i tshe dam bcas pa dang mi 'gal bar bya ba'i phyir/_rgyal po'i gsol pa bzhin du rgyal po'i khab tu song nas/_der ma phyin pa'i bar du rgyal pos 
[\[130a\]]
[\[130a.1\]]'khor tshad med pa brgya stong dang bcas te bsu nas ngas chos bstan to/_/de'i tshe chos thos ma thag tu 'dod pa'i khams kyi lha brgyad khri drug stong snyed bla na med pa yang dag par rdzogs pa'i byang chub tu sems bskyed par gyur to/_/rgyal po 
[\[130a.2\]]gzugs can snying po'i g.yog dang 'khor du song ba khri phrag bcu gnyis snyed rgyun du zhugs pa'i 'bras bu thob bo/_/gzhan yang sems can tshad med pa snyed bzod pa'i sems dang ldan par gyur to/_/grong khyer gyi nang du bzhugs nas shA ri'i bu dang maud gal gyi bu 
[\[130a.3\]]'khor dang bcas pa'i nyis brgya lnga bcu yang rab tu phyung ste/_sems snga ma btang nas lam slob par gyur to/_/nga de'i tshe der gnas nas rgyal po'i mchod pa bzhes so/_/mu stegs can gyi ston pa drug ni 'khor rnams bsdus nas yul mnyan du yod par song ngo /_/
[\[130a.4\]]de'i tshe yul de na khyim bdag skyabs med zas sbyin zhes bya ba mna' ma len pa'i phyir rgyal po'i khab tu 'ongs so/_/rgyal po'i khab tu phyin nas der khyim bdag san sha ya zhes bya ba la gnas so/_/de nas khyim bdag de nam gyi gung thun la langs nas/_'khor rnams la 
[\[130a.5\]]'di skad ces smras so/_/kye skyes bu dag longs la myur du khang khyim brgyan cing phyag dar gyis la bshos bzang po rab tu sbyor cig_/de nas skyabs med zas sbyin gyis de skad du smra ba thos nas/_'di snyam du bag ma len pa'i ston mo'am/_rol mo bya ba'i phyir ram yul 
[\[130a.6\]]dbus gyur 'chang gi rgyal po gzugs can snying po spyan 'dren tam snyam sems so/_/de snyam du bsams nas gan du song ste 'di skad ces dris so/_/khyim bdag chen po bag ma len pa'i ston mo'am/_rol mo'i phyir ram/_'on te yul dbus gyur 'chang gi rgyal po gzugs 
[\[130a.7\]]can snying po spyan 'dren tam ci na/_de ltar brel cing las skyen du byed/_khyim bdag des smras pa/_de ma yin no/_/khyim bdag bdag sang sangs rgyas bla na med pa chos kyi rgyal po zhes bya ba spyan 'dren no/_/khyim bdag skyabs med zas sbyin gyis der thog ma sangs rgyas 
[\[130b\]]
[\[130b.1\]]kyi mtshan thos nas lus thams cad skyi g.ya' bar gyur te/_yang 'di skad du sangs rgyas zhes bya ba ji lta bu zhes dris so/_/khyim bdag des smras pa/_khyed kyis ma thos sam/_yul ser skya na shAkya'i rigs la don grub ces bya ba/_rus ni gau ta ma/_
[\[130b.2\]]yab ni zas gtsang ma zhes bya ste/_bshos nas ring po ma lon par ltas mkhan gyis bltas na/_gdon mi za bar 'khor los sgyur ba'i rgyal por 'gyur te/_ji ltar a mra'i 'bras bu lag na 'dug pa dang mtshungs kyang de la sems mi mos te/_khyim nas khyim med 
[\[130b.3\]]par rab tu byung nas mkhan po med par rang gis rig ste/_bla na med pa yang dag par rdzogs pa'i byang chub thob bo/_/'dod chags dang /_zhe sdang dang /_gti mug zad pa/_rtag tu gnas shing mi 'gyur/_mi 'pho mi skye mi 'gog pa/_mya ngan dang 'jigs pa 
[\[130b.4\]]med pa/_sems can thams cad la thugs mnyam zhing ji ltar pha mas bu gcig pa la lta ba dang mtshungs pa/_sku dang thugs mang po kun gyi mchog tu gyur pa/_thams cad pas 'phags kyang rgyags shing dregs pa med pa/_byug pa dang bdug pa las sems gnyis 
[\[130b.5\]]su med pa/_shes rab kyis kun rtogs pa/_chos la thogs pa med pa/_stobs bcu dang /_mi 'jigs pa bzhi dang /_ye shes lnga dang /_ting nge 'dzin dang /_byams pa chen po dang /_snying rje chen po dang /_dran pa nye bar gzhag pa gsum dang ldan 
[\[130b.6\]]pa'i phyir sangs rgyas zhes bya ste/_de sang gshegs su gnang bas de'i phyir brel te gtam byar yang mi khom mo/_/khyim bdag skyabs med zas sbyin gyis smras pa/_legs so/_/skyes bu chen po sangs rgyas zhes bya ba yon tan bla na med pa mnga' ba de da ltar gang 
[\[130b.7\]]na bzhugs/_khyim bdag des smras pa/_da ltar rgyal po'i khab 'dir ka lan dka'i 'od ma'i tshal gyi gzhal med khang na bzhugs so/_/de nas skyabs med zas sbyin gyis sems rtse gcig tu sangs rgyas kyi stobs bcu dang /_mi 'jigs pa bzhi dang /_ye 
[\[131a\]]
[\[131a.1\]]shes lnga dang /_ting nge 'dzin dang /_byams pa chen po dang /_snying rje chen po dang /_dran pa nye bar gzhag pa gsum dang /_yon tan thams cad rjes su dran te yid la byas so/_/de ltar rjes su dran pa na snang ba chen po'i 'od nyi ma bzhin du 
[\[131a.2\]]rab tu lhang nge lham mer gyur nas/_'od gang nas byung ba'i phyogs su song ste/_grong khyer gyi sgor phyin pa dang /_bcom ldan 'das kyi byin gyi rlabs kyis sgo yang rang bye bar gyur to/_/sgor byung nas lam du 'jig rten gyi lha'i rten zhig yod pa las skyabs med 
[\[131a.3\]]zas sbyin gyis bsti stang dang bcas pas phyag byas pa dang /_mod la phyir nub par gyur te/_'jigs skrag pa'i sems skyes nas phyir gnas su ldog par byas te/_grong khyer gyi sgor phyin pa dang /_lha zhig gis skyabs med zas sbyin la 'di skad ces smras so/_/
[\[131a.4\]]kye skyes bu khyod gal te de bzhin gshegs pa'i spyan sngar phyin na/_phan pa dang bde ba'i don mang du thob par 'gyur ro/_/skyabs med zas sbyin gyis smras pa/_phan pa dang bde ba'i don ces bya ba ji lta bu/_lhas smras pa/_khyim bdag gal te la la zhig gis 
[\[131a.5\]]rin po che yang dag pas brgyan pa'i rta bzang po brgya dang /_spos kyi ba lang brgya dang /_rin po che'i shing rta brgya dang /_gser las blugs pa'i mi brgya dang /_bu mo bzang mo lus la phreng ba thogs shing rin po ches brgyan pa brgya dang /_khang pa dang gzhal 
[\[131a.6\]]med khang mchog dam pa ri mo'i 'bur du brkos pa dang /_gser gyi gzhong par dngul gyi nye 'us bkang ba dang /_dngul gyi gzhong par gser gyi nye 'us bkang ba brgya mi gcig la byin te/_de bzhin du mthar gyis 'dzam bu'i gling gi mi thams cad la sbyin pa byin 
[\[131a.7\]]pa'i bsod nams ji snyed thob pas/_gang la la zhig gis de bzhin gshegs pa'i spyan sngar mchi bar chas nas gom pa gcig bor ba tsam mi phod do/_/skyabs med zas sbyin gyis smras pa/_rigs kyi bu 'di skad du smra ba khyod su yin/_lhas smras pa/_
[\[131b\]]
[\[131b.1\]]khyim bdag bdag ni bram ze rgyal mtshan zhes bya ba'i bu ste/_sngon 'das pa na yang khyod kyi dge ba'i bshes gnyen du gyur pa yin no/_/bdag sngon shA ri'i bu dang /_maud gal gyi bu mthong nas dga' ba'i sems skyes pas lus rjes nas/_byang phyogs kyi 
[\[131b.2\]]mgon po ngal bso bo'i bur gyur te/_rtag tu rgyal po'i khab 'di'i srungs ma byed do/_/ngas shA ri'i bu la sogs pa la dga' ba'i sems skyes te/_phyag byas pas/_de'i rgyu de'i rkyen gyis 'di lta bu'i lus bzang po dam pa thob par gyur na/_de bzhin 
[\[131b.3\]]gshegs pa ston pa chen po mthong nas/_mchod cing phyag byas pa lta ci smos/_khyim bdag skyabs med zas sbyin gyis/_de skad ces smras pa thos nas/_phyir lam du zhugs te/_nga gang na bar 'ongs nas/_nga'i zhabs la spyi bos phyag 'tshal to/_/
[\[131b.4\]]ngas de'i tshe ji lta ba bzhin du chos bstan te/_khyim bdag gis thos nas rgyun du zhugs pa'i 'bras bu thob par gyur to/_/de ltar 'bras bu thob nas yang 'di skad du/_de bzhin gshegs pa thugs rje chen po yul mnyan du yod par bdag gi mchod pa cung zad 
[\[131b.5\]]cig bzhes shing gshegs su ci gnang zhes gsol to/_/de'i tshe ngas khyim bdag de la khyod kyi yul mnyan du yod pa na/_gzhal med khang nga shong ba yod dam zhes dris nas/_skyabs med zas sbyin gyis gsol pa/_gal te bcom ldan 'das kyis thugs 
[\[131b.6\]]brtse ba'i slad du nges par gshegs su gnang na/_lta bdag la ci mchis pa gtugs te/_gnas sbyar bar 'tshal lo zhes gsol to/_/rigs kyi bu nga de'i tshe cang mi gsung bar gshegs su gnang ngo /_/khyim bdag skyabs med zas sbyin gyis kyang 
[\[131b.7\]]gshegs su gnang bar shes nas/_nga la 'di skad ces gsol to/_/bdag sngan chad de lta bu'i dngos po dag bgyid ma myong na/_de bzhin gshegs pas ji ltar bgyi ba'i cho ga bstan par shA ri'i bu gtang du ci gnang zhes gsol to/_/ngas kyang gsol 
[\[132a\]]
[\[132a.1\]]pa bzhin du gnang nas shA ri'i bu dang /_skyabs med zas sbyin gnyis shing rta gcig gi nang du zhugs te/_mnyan du yod par song ngo /_/nga'i byin gyi rlabs kyis zhag gcig gis gnas su phyin to/_/de nas skyabs med zas sbyin gyis 
[\[132a.2\]]shA ri'i bu la zhus pa/_btsun pa grong khyer 'di'i phyi rol grong khyer dang ha cang yang mi ring /_ha cang yang mi nye la/_chu mig dang /_mtshe'u dang /_bza' shing bzang po dang /_tshal dang /_me tog dang /_'bras bu'i shing mang zhing rgyas pa dang /_yongs 
[\[132a.3\]]su dag cing dben pa'i gnas ci mchis pa brtag tu gsol/_bdag gis der sangs rgyas bcom ldan 'das dang /_dge slong gi dge 'dun gyi phyir gzhal med khang brtsig go/_/shA ri'i bus smras pa/_dze ta'i tshal 'di ni ha cang yang mi nye/_ha cang yang mi 
[\[132a.4\]]ring la/_yongs su dag cing dben te/_chu mig dang /_'bab chu dang /_me tog dang /_'bras bu'i shing mang ste/_'phral du ci dang ci dgos pa'ang yod do/_/gnas 'di brtags kyis gzhal med khang slong shig_/de nas skyabs med zas sbyin gyis 
[\[132a.5\]]de skad ces smras pa thos nas/_khyim bdag chen po dze ta gang na bar song ste/_dze ta la 'di skad ces smras so/_/bdag bla na med pa'i chos kyi rgyal po'i phyir/_gnas khang brtsig par byas pa las/_khyod kyi rab brtags te/_bdag gis nyo snyam sems 
[\[132a.6\]]na nyor gnang ngam/_dze tas smras pa/_gal te gser 'ba' zhig gis sa gzhi thams cad khyab par bkang na yang mi sbyin no/_/skyabs med zas sbyin gyis smras pa/_legs so dze ta khyod kyi ra ba ni kho bo dbang bar gyur gyis gser long shig_/dze tas smras pa/_
[\[132a.7\]]nga'i ra ba mi 'tshong na/_ci'i phyir gser long shig ces smras/_skyabs med zas sbyin gyis smras pa/_de ltar ma rangs na bdag cag zhal ce gcod pa'i gan du 'dong ngo /_/de nas khyim bdag gnyis zhal ce gcod pa'i gan du dong nas/_zhal ce 
[\[132b\]]
[\[132b.1\]]gcod pas ra ba ni skyabs med zas sbyin dbang gis dze ta ni gser long shig ces bcad do/_/de nas shing rta dang rtas gser bskyas te sa gzhi bkram mo/_/nyin gcig gis gom pa lnga brgya 'ba' zhig gser gyis ma khebs pa las/_dze tas smras pa/_khyim 
[\[132b.2\]]bdag khyod gal te 'gyod na phyir btang yang rung ngo /_/skyabs med zas sbyin gyis smras pa/_bdag gser gyi mdzod gang phyung na chog snyam/_sems kyi 'gyod pa med do/_/dze tas bsams pa/_de bzhin gshegs pa chos kyi rgyal po ni/_yang dag 
[\[132b.3\]]par bla na med pa lta dam pa'i chos gsungs pa yang yongs su dag cing chags pa med pa lta zhig_/mi 'di 'di ltar rin po che mi phangs par gyur to snyam bsams nas/_skyabs med zas sbyin la smras pa/_lhag ma ma yog pa 'di gser mi dgos kyis bdag gis 
[\[132b.4\]]bcom ldan 'das kyi phyir sgo khang brtsigs te/_rtag tu de bzhin gshegs pa yan man 'chag cing gshegs par bya'o/_/de nas khyim bdag dze tas sgo khang brtsigs so/_/khyim bdag skyabs med zas sbyin gyis zhag bdun gyi bar du gnas khang chen 
[\[132b.5\]]po sum brgya dang /_bsgom pa'i khang bu drug cu rtsa gsum dang /_dgun gyi khang pa dron po dang /_dbyar gyi khang pa bsil ba yang so so tshang mang dang /_khrus khang dang /_rkang pa bkru ba'i gnas khang dang /_bshang gci che chung gi snam phyi sa la 
[\[132b.6\]]sogs pa brtsigs te/_thams cad mi ldan pa med do/_/bya ba thams cad byas nas pog snod thogs te/_rgyal po'i khab kyi logs su rgyang nas 'di skad ces smras so/_/mchod pa thams cad bshams lags kyis/_de bzhin gshegs pa 
[\[132b.7\]]thugs brtse ba can sems can thams cad kyi slad du/_gnas 'di bzhes su gsol zhes smras so/_/ngas de'i tshe khyim bdag de'i bsam pa thugs kyis mkhyen nas/_'khor dang bcas te rgyal po'i khab nas/_stobs po che lag pa brkyang ba las bskum 
[\[133a\]]
[\[133a.1\]]pa tsam gyis mnyan du yod par dze ta'i tshal skyabs med zas sbyin gyi gzhal med khang du phyin to/_/der phyin nas khyim bdag skyabs med zas sbyin mchod pa bshams pa rnams nga la phul lo/_/ngas de'i tshe bzhes nas de nyid na bzhugs so/_/de nas 
[\[133a.2\]]mu stegs can gyi ston pa drug phrag dog gi sems skyes te/_kun 'dus nas rgyal po sde rab tu pham byed kyi gan du song ste/_'di skad ces smras so/_/rgyal po chen po 'di ltar mkhyen par mdzod cig_/rgyal po'i yul khams rab tu zhi zhing bde ba 'di yang 
[\[133a.3\]]dag par rab tu byung ba'i gnas yin te/_de'i phyir bdag cag kyang da ltar 'di na gnas so/_/rgyal po chen po ni yang dag pa'i chos kyis srid 'dzin cing /_'bangs la gnod pa sel ba yin na/_dge sbyong gau ta ma 'di na so gzhon la bslab pa'i yun yang thung ste 
[\[133a.4\]]shes pa ci yang med do/_/rgyal rigs bsnyems pas yul 'di na sngar gnas pa'i rgan rabs dang /_yon tan can la yang bkur sti mi byed do/_/gal te rgyal rigs yin na 'bangs kyi srid bgyis pa'i rigs la/_ci ste rab tu byung na yang /_rgan rabs 
[\[133a.5\]]la bkur sti bgyid pa'i rigs so/_/rgyal po chen po legs par gsan du gsol/_dge sbyong gau ta ma ni yang dag par rgyal po'i rigs las ma skyes so/_/dge sbyong gau ta ma la gal te pha ma mchis na/_ci'i phyir gzhan gyi pha ma 'phrogs par gyur/_rgyal 
[\[133a.6\]]po chen po bdag cag gi gzhung las 'di skad du 'byung ste/_lo stong 'das nas ltas ngan sgyu can zhig 'byung ngo zhes gsungs te/_de ni dge sbyong gau ta ma 'di kho na lags so/_/dge sbyong gau ta ma la ni pha yang med/_ma yang med do/_/gal te pha ma yod na ci'i 
[\[133a.7\]]phyir/_chos thams cad mi rtag pa dang /_sdug bsngal ba dang /_bdag med pa dang /_stong pa dang /_byed pa med pa dang /_len pa med pa'o zhes 'chad/_de ni sgyu dang g.yos sems can slu bar byed pa ste/_gti mug can ni yid ches kyi/_shes rab can ni 
[\[133b\]]
[\[133b.1\]]spong bar byed do/_/rgyal po chen po rgyal po zhes bya ba ni/_'greng thams cad kyi pha ma ste/_srang dang 'dra ba/_sa gzhi dang 'dra ba/_rlung dang 'dra ba/_me dang 'dra ba/_lam dang 'dra ba/_chu klung dang 'dra ba/_zam pa dang 'dra ba/_sgron ma dang 'dra ba/_
[\[133b.2\]]nyi ma dang 'dra ba/_zla ba dang 'dra ba ste/_chos bzhin du zhal ce gcod kyi/_byams sdang med pa'o/_/dge sbyong gau ta ma 'di ni bdag cag 'tshor mi ster te/_bdag cag gar 'gro ba'i gnas su slad bzhin mchi ste mi gtong ngo /_/rgyal po chen po bdag cag 
[\[133b.3\]]gis/_gau ta ma dang rdzu 'phrul gyi stobs 'gran te/_gal te kho rgyal na bdag cag kho'i dbang du mchi la/_gal te bdag cag rgyal na bdag cag dbang bar mdzad du gsol/_rgyal pos smras pa/_btsun pa khyed kyang so so nas spyod pa'i chos yod la gnas kyang 
[\[133b.4\]]so so ste/_bdag ni nges par de bzhin gshegs pa khyed cag la mi gnod par shes so/_/ston pa drug gis gsol pa/_ji ltar mi gnod/_dge sbyong gau ta ma 'di chos sgyu mas mi rnams brid de/_bram ze la sogs pa kun skyabs su song nas thams cad zad do/_/
[\[133b.5\]]gal te rgyal pos bdag cag dang rdzu 'phrul gyi stobs 'gran par gnang na/_rgyal po'i ming snyan pa phyogs brgyad du grags par 'gyur gyi/_de ltar ma gnang na ming mi snyan pas kun du gang bar 'gyur ro/_/rgyal pos smras pa/_btsun pa khyod de bzhin gshegs 
[\[133b.6\]]pa'i rdzu 'phrul gyi stobs shin tu che bar mi shes pas 'gran 'dod kyi/_gal te yang dag par shes na/_de ltar mi phod kyis dogs so/_/rgyal po chen po khyod kyang dge sbyong gis bslus zin tam/_rgyal po chen po re zhig gzhes la bdag cag ma smod cig_/don med par 
[\[133b.7\]]tshig gis brjod pa bas bsgrun na mngon par 'gyur ro/_/rgyal pos 'o na legs so/_/legs so zhes smras nas/_ston pa drug 'khor dang bcas te rab tu dga' nas song ngo /_/de'i tshe rgyal po sde rab tu pham byed 'khor dang bcas te/_nga'i spyan sngar lhags 
[\[134a\]]
[\[134a.1\]]nas bsti stang dang bcas pas mgo bos phyag byas te/_g.yas phyogs nas lan gsum bskor nas phyogs gcig tu 'khod de/_nga la 'di skad ces gsol to/_/bcom ldan 'das mu stegs can gyi ston pa drug bdag gi thad du mchis nas/_
[\[134a.2\]]rdzu 'phrul 'gran par gsol ba las/_bdag gis rjes su ma dpags pas gnang ba stsal to/_/bcom ldan 'das kyis bka' stsal pa/_rgyal po chen po legs so legs so/_/'di ma yin pa gzhan dag tu yang gnas khang rtsigs shig_/de ci'i phyir zhe 
[\[134a.3\]]na/_gal te nga dang rdzu 'phrul 'gran par gyur na/_'khor de dag las tshur dad pa mang bar 'gyur te/_gnas 'di dog pas shong bar mi 'gyur ro/_/rigs kyi bu ngas de'i tshe mu stegs can gyi ston pa drug gi phyir/_thog ma tshes gcig nas/_tshes [{]bcwa [,]bco [}]
[\[134a.4\]]lnga'i bar du ngo mtshar rmad kyi rdzu 'phrul dang cho 'phrul bstan to/_/de'i tshe de'i dus na sems can tshad med pa snyed ni/_bla na med pa yang dag par rdzogs pa'i byang chub tu sems skyes so/_/sems can tshad med pa snyed ni dkon mchog gsum la the tshom med par 
[\[134a.5\]]yid ches par gyur to/_/ston pa drug gi 'khor tshad med pa snyed ni ngan par lta ba'i sems bcom nas/_yang dag pa'i chos la rab tu byung ngo /_/sems can tshad med pa snyed ni/_byang chub las phyir mi ldog pa'i sems thob par gyur to/_/sems can tshad med pa 
[\[134a.6\]]snyed ni/_gzungs kyi ting nge 'dzin gyi rnam grangs thob par gyur to/_/sems can tshad med pa snyed ni rgyun du zhugs pa'i 'bras bu nas dgra bcom pa'i 'bras bu'i bar du thob par gyur to/_/de'i tshe mu stegs can gyi ston pa drug po shin tu ngo tsha ste skyengs nas/_thams 
[\[134a.7\]]cad 'grogs te grong khyer pa tsi ta zhes bya bar song ngo /_/der phyin nas de na gnas pa'i mi thams cad log pa'i chos bstan nas/_yid ches par byas te/_dge sbyong gau ta ma ni stong pa 'ba' zhig ston to zhes bsgrags so/_/rigs kyi bu de'i tshe na nga ni yum gyi 
[\[134b\]]
[\[134b.1\]]phyir sum cu rtsa gsum gnam du gshegs nas/_shing pa ri tsi tra'i drung na tshul du zhugs te chos ston to/_/de'i tshe ston pa drug rab tu dga' ba'i sems skyes nas/_'di skad du shin tu legs so/_/gau ta ma sgyu can de deng med par gyur to zhes bsgrags te/_gzhan 
[\[134b.2\]]yang sems can tshad med grangs med pa snyed ngan par lta ba la btsud par gyur to/_/de nas rgyal po gzugs can snying po dang /_rgyal po sde rab tu pham byed dang /_'khor rnam bzhi la sogs pas maud gal gyi bu la 'di skad ces gsol to/_/btsun pa 'dzam bu'i gling 
[\[134b.3\]]'dir ngan par lta ba skye zhing 'phel te/_sems can rab tu brtse ba'i gnas su gyur pa yang mun pa chen por 'thob par gyur gyis/_btsun pa khyod gnam gyi steng du bzhud la/_bcom ldan 'das la 'di skad ces gsol cig_/bcom ldan 'das bdag cag gus 
[\[134b.4\]]par phyag 'tshal te/_'di skad mchi'o/_/dper na be'u byung nas ring po ma lon par gal te 'o ma ma 'thungs na/_gdon mi 'tshal bar 'gum pa ltar/_bdag cag dang sems can thams cad kyang de dang 'dra na/_de bzhin gshegs pas sems can thams cad 
[\[134b.5\]]la thugs brtse ba'i slad du/_slar 'dir gshegs su ci gnang zhes gsol cig_/de nas maud gal gyis cang mi smra bar gnang nas/_ji ltar stobs po che lag pa bskum pa las brkyang ba tsam gyis gnam gyi steng du/_bcom ldan 'das kyi spyan 
[\[134b.6\]]sngar phyin nas/_bcom ldan 'das la 'di skad ces gsol to/_/'dzam bu'i gling na 'khor rnam bzhi mchis pa dag_/de bzhin gshegs pa la skom pas gdungs pa bzhin du chos thos par mos so/_/rgyal po gzugs can snying po dang /_rgyal po sde rab 
[\[134b.7\]]tu pham byed dang /_'khor rnam bzhi la sogs pas zhabs la phyag 'tshal te 'di skad ces mchi'o/_/'dzam bu'i gling 'di na sems can ji snyed mchis pa ngan par lta ba skye zhing mched par gyur te/_mun nag gi nang du 'thom par shin tu thugs brtse bar rung ste/_dper 
[\[135a\]]
[\[135a.1\]]na be'u btsas nas ring por ma lags par gal te nu ma ma 'thungs na gdon mi 'tshal bar 'gum pa ltar/_bdag cag la sogs pa yang de dang 'dra ste/_de bzhin gshegs pa sems can gyi don gyi slad du slar 'dzam bu'i gling du gshegs 
[\[135a.2\]]su gsol lo zhes mchi'o/_/bcom ldan 'das kyis bka' stsal pa/_maud gal gyi bu khyod myur du phyir 'dzam bu'i gling du song la/_rgyal po rnams dang 'khor rnam bzhi la 'di skad gyis shig_/nga da nas zhag bdun nas phyir log ste/_ston pa drug gi phyir 
[\[135a.3\]]yul pa tsi tar gshegs so zhes gyis shig_/de nas zhag bdun 'das nas nga brgya byin lha'i dbang po dang /_tshangs pa dang /_bdud kyi lha dang /_lha'i bu tshad med pa snyed dang /_shu ta'i 'khor la sogs pa lha thams cad kyis bskor cing yul pa tsi tar lhags te 
[\[135a.4\]]seng ge'i sgra chen po 'di skad bsgrags so/_/nga'i chos 'ba' zhig la dge sbyong dang /_bram ze dang /_chos thams cad mi rtag pa dang /_bdag med pa dang /_mya ngan las 'das pa dang /_zhi ba ste/_nyes pa'i skyon thams cad dang bral ba yod kyi/_de ma yin 
[\[135a.5\]]pa gzhan gyi chos la yang dge sbyong dang /_bram ze dang /_rtag pa dang /_bdag dang /_mya ngan las 'das pa yod ces bya ba'i gnas med do/_/de'i tshe na sems can tshad med mtha' yas pa snyed bla na med pa yang dag par rdzogs pa'i byang chub tu sems skyes so/_/
[\[135a.6\]]de nas mu stegs can gyi ston pa drug gcig la gcig 'di skad ces smras so/_/gal te bdag cag gi chos la dge sbyong dang /_bram ze la sogs pa med na/_ji ltar 'jig rten du bcas pas mchod par 'gyur zhes smras nas/_ston pa drug 'grogs te yul 
[\[135a.7\]]yangs pa can du song ngo /_/rigs kyi bu nga dus gcig cig na grong khyer yangs pa can a mra'i tshal du bzhugs pa las/_bu mo a mra zhes bya ba nga der 'dug par shes nas nga'i spyan sngar 'gro snyam bsams so/_/ngas de'i tshe dge slong rnams la bka' stsal pa/_dge 
[\[135b\]]
[\[135b.1\]]slong khyed dran pa nye bar gzhag pa la brtags te/_shes rab sgom zhing ci dang ci sgom pa la le lo ma byed cig_/de la ji ltar na dran pa nye bar gzhag pa la brtag pa zhe na/_gal te dge slong gang nang gi lus la yongs su brtags kyang bdag dang bdag gi bar mi 
[\[135b.2\]]mthong phyi rol gyi lus dang phyi nang gi lus la yongs su brtags kyang bdag dang bdag gi bar mi mthong /_tshor ba dang /_sems dang /_chos la yang de ltar rtog pa ni dran pa nye bar gzhag pa zhes bya'o/_/ji ltar na shes rab sgom pa zhe na/_gal te dge slong 
[\[135b.3\]]gang yang dag pa ji lta ba bzhin du sdug bsngal dang /_kun 'byung dang /_'gog pa dang /_lam mthong ba ni shes rab sgom pa zhes bya'o/_/le lo'i sems med pa gang zhe na/_gal te dge slong gang sangs rgyas rjes su dran pa dang /_chos rjes su dran pa 
[\[135b.4\]]dang /_dge 'dun rjes su dran pa dang /_tshul khrims rjes su dran pa dang /_sbyin pa rjes su dran pa dang /_lha rjes su dran pa ni dge slong le lo'i sems med pa zhes bya'o/_/de'i tshe bu mo a mra nga gang na bar 'ongs nas spyi bos phyag 'tshal te/_g.yas 
[\[135b.5\]]su lan gsum bskor te mchod pa byas nas phyogs gcig tu 'dug go/_/rigs kyi bu ngas de'i tshe bu mo a mra la ji lta ba bzhin du chos bstan te/_bu mo de chos thos nas bla na med pa yang dag par rdzogs pa'i byang chub tu sems bskyed do/_/de nas de'i tshe grong khyer de 
[\[135b.6\]]na lits+tsha bI gzhon nu lnga brgya snyed de'i tshe spyan sngar lhags nas spyi bos phyag 'tshal te/_g.yas phyogs nas lan gsum bskor te mchod pa byas nas phyogs gcig tu 'khod do/_/ngas de'i tshe lits+tsha bI gzhon nu rnams la ji lta ba bzhin du chos bstan to/_/rigs kyi 
[\[135b.7\]]bu dag 'di lta ste/_bag med pa las 'bras bu rnam pa lnga smin par 'gyur ro/_/lnga gang zhe na/_bdog pa'i nor la dbang med pa dang /_ming mi snyan par grags pa dang /_/dbul phongs pa la sbyin par mi dga' ba dang /_'khor rnam bzhi mthong bar mi 'dod 
[\[136a\]]
[\[136a.1\]]pa dang /_lha rnams kyi lus mi thob pa'o/_/rigs kyi bu dag bag byas pa'i rgyu las 'jig rten dang 'jig rten las 'das pa'i chos skye bar 'gyur te/_gang bla na med pa yang dag par rdzogs pa'i byang chub 'dod pa yang bag yod pa'i 
[\[136a.2\]]chos la brtson par bya'o/_/bag med pa la gzhan yang 'bras bu rnam pa bcu gsum smin par 'gyur ro/_/bcu gsum po gang zhe na/_'jig rten gyi las byed par mos pa dang /_don med pa'i tshig smra bar mos pa dang /_gnyid la yun ring du log 
[\[136a.3\]]par mos pa dang /_'jig rten gyi dngos po brjod par mos pa dang /_rtag tu mi dge ba'i bshes gnyen la bsnyen par mos pa dang /_le lo dang snyom las byed pa dang /_rtag tu gzhan gyis brnyas pa dang /_ci dang ci thos su zin kyang de nyid du brjed pa 
[\[136a.4\]]dang /_mtha' 'khob tu gnas par dga' ba dang /_dbang po rnams gdul mi nus pa dang /_zas la chog mi shes pa dang /_bden pa la mi mos pa dang /_lta ba yang dag pa ma yin pa dang bcu gsum mo/_/rigs kyi bu bag med pa ni sangs rgyas dang sangs rgyas 
[\[136a.5\]]kyi nye gnas dang nye bar gyur kyang shin tu ring ba zhes bya'o/_/lits+tsha bI rnams kyis gsol pa/_bdag cag ni bag ma mchis pa lags par 'tshal lo/_/de ci'i slad du zhe na/_ci ste bdag cag bag ma mchis pa ma lags na/_de bzhin gshegs pa chos kyi 
[\[136a.6\]]rgyal po bdag cag gi yul du gshegs pa'i rigs so/_/de'i tshe 'khor mang po'i nang na bram ze'i bu mi pham pa zhes bya bas lits+tsha bI rnams la 'di skad ces smras so/_/legs so legs so/_/khyod kyis ji skad smras pa bzhin te/_rgyal po gzugs can snying 
[\[136a.7\]]po ni phan pa dang /_bde ba'i don chen po thob pas sangs rgyas bcom ldan 'das yul der gshegs te/_ji ltar pad mo dam pa mtsho chen po las skyes pa chu'i nang nas skyes kyang chus mi gos so/_/lits+tsha bI gzhon nu dag sangs rgyas kyang de dang 'dra bar yul 
[\[136b\]]
[\[136b.1\]]der byung mod kyi/_'jig rten gyi chos kyis gos par 'gyur ba med de/_sangs rgyas bcom ldan 'das rnams ni byung ba yang med/_'jug pa yang med mod kyi sems can gyi phyir 'jig rten du mngon par gshegs te/_'jig rten gyi chos kyis bsgribs 
[\[136b.2\]]par ma gyur to/_/skyes bu dag rang gis rang bslus te/_'dod pa lnga la chags shing zhen nas/_de bzhin gshegs pa la skyabs su 'gro bar mi shes pas na bag med pa zhes bya'i/_sangs rgyas dbus gyur 'chang du byung bas bag med pa zhes mi bya'o/_/de ci'i 
[\[136b.3\]]phyir zhe na/_sangs rgyas bcom ldan 'das ni nyi zla dang 'dra ste/_gcig gam gnyis kyi phyir 'jig rten du byung ba ma yin no/_/de nas lits+tsha bI de dag de skad du smras pa thos nas bla na med pa yang dag par rdzogs pa'i byang chub tu sems bskyed de/_'di skad du legs 
[\[136b.4\]]so legs so/_/gzhon nu mi pham pa shin tu mi pham pa'i chos dam pa smras pa legs so/_/de nas lits+tsha bI de dag so so nas gos ya re phud de mi pham pa la phul lo/_/mi pham pas blangs nas/_nga la phul te 'di skad du bcom ldan 'das bdag gis lits+tsha bI dag 
[\[136b.5\]]las gos 'di dag rnyed kyis/_de bzhin gshegs pas sems can la thugs brtse ba'i slad du/_bdag gis phul ba 'di bzhes su gsol zhes smras so/_/ngas de'i tshe gzhon nu mi pham pa la thugs brtse ba'i phyir bzhes so/_/de nas lits+tsha bI rnams dus gcig tu 
[\[136b.6\]]thal mo sbyar te 'di skad ces gsol to/_/de bzhin gshegs pas yul 'dir dus gcig tu tshul du zhugs te/_bdag cag gi mchod pa cung zad bzhes su ci gnang zhes gsol to/_/nga de'i tshe cang mi gsung bas lits+tsha bIs gsol pa bzhin du gnang ngo /_/de 
[\[136b.7\]]nas de'i tshe ston pa drug de lta bur gyur pa thos nas ston pa dang /_'khor du bcas te yul ser skyar song ngo /_/de nas ngas yang ser skyar song ste/_klung pa la zhes bya ba'i 'gram du 'dug go/_/de nas ser skya na khyim bdag rin chen grags zhes bya ba 'dod pa 
[\[137a\]]
[\[137a.1\]]lnga la shin tu chags shing zhen pa/_mi rtag par mi shes pa zhig yod de/_nga der phyin pas keng rus la rtog pa'i chos rang thob ste/_khang khyim dang /_gnas dang /_chung ma dang /_slas kun keng rus su mthong nas rab tu 
[\[137a.2\]]'jigs pa'i sems skyes te/_ji ltar ral gri'am/_sbrul gdug pa'am/_rkun po'am/_me lta bur gyur nas khyim nas byung ste nga'i spyan sngar chas pa las/_lam thog thag 'di skad ces dge sbyong gau ta ma bdag ni da ltar dgras ded pa bzhin shin tu 'jigs 
[\[137a.3\]]skrag na skyabs mdzad par smon to zhes smra'o/_/de nas bcom ldan 'das kyis bka' stsal pa/_rigs kyi bu sangs rgyas dang /_chos dang /_dge 'dun ni bde ba yin te 'jigs pa med do/_/khyim bdag des gsol pa/_gal te dkon mchog gsum la 'jigs 
[\[137a.4\]]pa ma mchis na/_bdag kyang mi 'jigs pa thob par gyur cig ces gsol nas ngas rab tu byung bar gnang ngo /_/de'i tshe khyim bdag de la grogs po lnga bcu zhig yod pa yang rin chen grags 'dod pa la shin tu skyo nas rab tu byung ngo zhes thos nas de dag kyang kha dum ste rab tu 
[\[137a.5\]]byung ngo /_/ston pa drug gis de skad thos nas mthar gyis grong khyer chen po tsam pa kar song ngo /_/de nas tsam pa ka'i mi thams cad ston pa drug dang de'i 'khor la mchod cing bsti stang byed kyi/_sangs rgyas dang /_chos dang /_dge 'dun gyi ming yang ma thos 
[\[137a.6\]]so/_/skye bo mang po dag shin tu mi dge ba'i las byed par gyur te/_nga de'i tshe sems can gyi phyir grong khyer tsam pa kar gshegs so/_/de'i tshe grong khyer de na khyim bdag rabs chad du nye ba zhig yod de/_bu 'dod pa'i phyir ston pa drug la mchod pa byed do/_/
[\[137a.7\]]phyis de'i chung ma sbrum par gyur te/_khyim bdag gis shes nas ston pa drug gi gan du song ste dga' ba'i sems kyis 'di skad ces smras so/_/bdag gi chung ma'i lto na sbrum pa 'di bu pho yin nam/_bu mo yin zhes dris pa las/_de dag gis gdon mi za bar bu 
[\[137b\]]
[\[137b.1\]]mo zhig 'byung ngo zhes smras so/_/khyim bdag des de skad ces smras pa thos nas mya ngan gyis gdungs te mi dga' ba las/_de'i grogs po zhig khyim bdag de'i thad du 'ongs nas/_khyim bdag de la ci'i phyir de ltar mya ngan gyis gdungs par gyur ces dris so/_/khyim 
[\[137b.2\]]bdag des smras pa/_kho bo'i chung ma sbrum pa las bu pho'am bu mor mi shes te/_ston pa drug la dris so/_/ston pa drug gis bltas nas 'di skad du bdag cag gi mtshan lta ba dang sbyar na gdon mi za bar bu mo 'byung ngo zhes zer te/_kho bo de thos nas kho bo rgan po rgas te 
[\[137b.3\]]nor grangs med pa snyed yod pa la gal te bu pho ma yin na gtad pa'i gnas med pas de'i phyir kho bo mi dga'o/_/grogs po des smras pa/_khyod ni mi shes pa'o/_/sngon chad ma thos sam/_chu bo 'od srung spun gnyis sangs rgyas sam ston pa drug gang gi nye gnas 
[\[137b.4\]]su song /_gal te ston pa drug thams cad mkhyen pa yin na/_'od srung gis ji ste ston pa drug spangs nas sangs rgyas kyi nye gnas su 'gyur/_yang shA ri'i bu dang /_maud gal gyi bu la sogs pa dang /_rgyal po gzugs can snying po la sogs pa rgyal po rnams 
[\[137b.5\]]dang /_rgyal po'i btsun mo la sogs pa dang /_yul thams cad kyi khyim bdag skyabs med zas sbyin la sogs pa de dag thams cad kyang sangs rgyas kyi nye gnas ma yin nam/_'brog dgon pa'i [{]yi dgas [,]yi dwags [}]dang /_rgyal po ma skyes dgra dang /_nor srung ba'i 
[\[137b.6\]]ba lang smyos pa dang /_sor mo rgyan mi dge ba'i sems rab tu mched nas ma gsad par gzas pa de dag la sogs pa kun de bzhin gshegs pas ma btul tam/_khyim bdag sangs rgyas bcom ldan 'das ni chos thams cad la thogs pa med pa mkhyen cing gzigs 
[\[137b.7\]]pas sangs rgyas zhes bya'o/_/gsungs so cog gnyis su med pas de bzhin gshegs pa zhes bya'o/_/nyon mongs pa bcom pas dgra bcom pa zhes bya ste/_bcom ldan 'das kyis gsungs pa ni gnyis su med pa yin gyi/_ston pa drug po de lta ma yin na ji ste 
[\[138a\]]
[\[138a.1\]]yid ches par byed/_de bzhin gshegs pa ni da ltar 'di na bzhugs so/_/gal te yang dag par shes par 'dod na sangs rgyas kyi spyan sngar song shig ces smras so/_/de nas khyim bdag mi de dang 'grogs te/_nga'i spyan sngar 'ongs 
[\[138a.2\]]nas spyi bos phyag 'tshal te/_g.yas su lan gsum bskor te thal mo sbyar nas pus mo'i lha nga sa la btsugs te 'di skad ces gsol to/_/bcom ldan 'das ni sems can thams cad la mnyam zhing gnyis su ma mchis te/_dgra dang gnyen la mtshan nyid gcig 
[\[138a.3\]]tu gzigs pa lags na/_bdag ni sred pa'i kun nas nyon mongs pas bcings par gyur te/_dgra dang gnyen la gnyis su med par ma gyur na/_bdag deng de bzhin gshegs pa bcom ldan 'das la zhu snyam bsams pa las/_rab tu ngo tsha zhing 'jigs pas drir ma 
[\[138a.4\]]spobs so/_/bcom ldan 'das bdag gi mchis brang sbrum pa las/_ston pa drug gis bltas nas gdon mi 'tshal bar bu mo 'byung ngo zhes mchi na dngos po de ji lta bu/_bcom ldan 'das kyis bka' stsal pa/_khyim bdag khyod kyi chung ma'i lto na sbrum pa ni bu phor gdon 
[\[138a.5\]]mi za ste/_skyes nas kyang bsod nams dpag tu med pa dang ldan no/_/de nas khyim bdag des ngas de skad du smras pa thos nas rab tu dga' ba skyes nas phyir khyim du song ngo /_/de'i tshe ston pa drug gis gdon mi za bar bu phor skyes te bsod nams dang ldan no zhes 
[\[138a.6\]]ngas lung bstan pa thos nas phrag dog gi sems skyes te/_a mra'i 'bras bu dang dug tu sbyar nas khyim bdag gi thad du 'ongs te/_khyim bdag de la 'di skad du gau ta mas mtshan rab tu legs par smras so/_/khyod kyi chung ma bu 'byung du nyes sman 'di 'thung shig sman 
[\[138a.7\]]'di btang na bu rab tu bzang ba sdug cing nad med par 'gyur ro zhes smras so/_/khyim bdag dga' nas dug blangs te chung ma la blud nas 'thungs ma thag tu shi bar gyur to/_/de nas ston pa drug dga' ste/_grong khyer dang tshong 'dus thams cad du skad chen pos 'di 
[\[138b\]]
[\[138b.1\]]skad du dge sbyong gau ta mas khyim bdag de'i chung ma gdon mi za bar bu khye'u btsas te bsod nams kyang dpe zla med do zhes lung bstan pa las/_bu yang ma byung bar ma shi'o zhes bsgrags so/_/de nas khyim bdag de nga la ma dad pa'i sems skyes te/_'jig rten gyi chos 
[\[138b.2\]]bzhin du sgrom gyi nang du bcug nas grong khyer gyi phyi rol tu bskyal te/_shing skam po spungs nas bsreg par byas so/_/ngas lha'i spyan gyis de lta bu'i dngos po dag gzigs nas dga' bo la nga'i na bza' long shig_/ngan par lta ba 'joms su 'gro'o zhes bka' 
[\[138b.3\]]stsal to/_/de nas ngal bso pos [{]yi dgas [,]yi dwags [}]kyi bdag po rin chen pA ta la zhes bya ba la 'di skad ces bsgo'o/_/de bzhin gshegs pa deng dur khrod du gshegs kyis/_khyed myur du sa bsnyam zhing chag chag dang phyag dar gyis la seng ge'i khri btsugs te/_me tog dang spos dam 
[\[138b.4\]]pas sa gzhi chal bar khod cig_/de nas ston pa drug gis rgyang nas nga 'ong ba mthong nas gcig la gcig 'di skad du dge sbyong gau ta ma dur khrod du sha zar 'gro'am ci zhes smra'o/_/de'i tshe dge bsnyen chos kyi mig ma thob pa rnams so so nas ngo tsha zhing 'dzem par gyur te/_nga la 'di 
[\[138b.5\]]skad du khyim bdag de'i mchis brang gum lags kyis/_der mi gshegs su gsol lo zhes smras so//_//bam po bzhi bcu pa/_de nas dga' bos de dag la khyed re zhig sdod cig dang /_de bzhin gshegs pas ring po mi thogs par sangs rgyas 
[\[138b.6\]]kyi spyod yul rgya chen po 'byed cing ston par 'gyur ro zhes smras so/_/nga de'i tshe der phyin nas seng ge'i gdan la bzhugs pa dang /_khyim bdag des 'di skad ces gsol to/_/gsungs so cog gnyis su med pas/_bcom ldan 'das zhes bya zhe na 
[\[138b.7\]]ma yang shi na ji ltar bu skye bar 'gyur/_ngas khyim bdag de la/_'di skad ces bka' stsal to/_/khyod kyis de'i tshe/_ma'i tshe ring thung ni ma dris kyi/_lto na sbrum pa de pho'am mo zhes de 'ba' zhig dris so/_/sangs rgyas bcom ldan 'das kyis 
[\[139a\]]
[\[139a.1\]]gsungs so cog gnyis su med de de bas na gdon mi za bar bu thob par 'gyur ro/_/de'i tshe ro de la me 'bar te/_lto ba gas nas de'i nang nas bu cig byung ba ni ji ltar ngur pa pad mo'i steng na 'dug pa bzhin du/_me'i nang na bu cig yod par gyur to/_/ston pa 
[\[139a.2\]]drug gis mthong nas kyang 'di skad du/_gau ta ma sgyu can sgyu re mkhas zhes smras so/_/khyim bdag gis mthong nas dga' ba'i sems skyes te/_ston pa drug la 'di sgyu yin no zhes zer na/_khyed kyang ci ste mi byed ces spyos so/_/de nas ngas 'tsho byed la me'i nang du 
[\[139a.3\]]song la bu de long shig ces bka' stsal to/_/'tsho byed me'i nang du 'gro ba las ston pa drug gis bzung ste 'tsho byed la 'di skad ces smras so/_/dge sbyong gau ta ma 'di sgyu byed pa'i rnams rtag tu rung ba ma yin gyi bar 'ga' ni nus/_bar 'ga' ni mi nus te/_gal te na khyod 'chi bar 
[\[139a.4\]]'gyur gyis/_tshig de la yid ches par ma byed cig_/'tsho byed kyis smras pa/_de bzhin gshegs pas gal te sems can dmyal ba'i me mur gyi nang du song shig ces bka' stsal na yang tshig par mi 'gyur na/_'jig rten gyi me lta ci smos zhes smras nas me'i phung po'i nang du 
[\[139a.5\]]zhugs so/_/der zhugs pa na chu bsil ba'i nang du 'jug pa lta bur bu de pang du thogs nas nga'i gan du 'ongs te nga la byin no/_/ngas bu de blangs nas khyim bdag la 'di skad ces bka' stsal to/_/sems can thams cad la tshe'i tshad nges pa med de/_chu'i chu bur dang 'dra'o/_/gal te 
[\[139a.6\]]sems can la shin tu chags pa'i las kyi 'bras bu yod na mes mi tshig dug gis mi 'chi ste/_'di yang bu nyid kyi las kyi 'bras bu yin gyi/_ngas byas pa ma yin no/_/de nas khyim bdag gis gsol ba legs so/_/bcom ldan 'das bu 'di gal te tshe'i tshad thub na 
[\[139a.7\]]de bzhin gshegs pas ming zhig gdags par gsol lo/_/bcom ldan 'das kyis bka' stsal pa/_khyim bdag bu 'di me mur gyi nang nas skyes pas ming ni shu te zhes bya ste/_shu te zhes gdags so/_/de nas de'i tshe 'khor gyi dkyil 'khor de dag gis ngas rdzu 'phrul 
[\[139b\]]
[\[139b.1\]]sprul pa mthong nas sems can tshad med pa snyed bla na med pa yang dag par rdzogs pa'i byang chub tu sems skyes so/_/de'i tshe ston pa drug grong khyer drug po kun tu gnas ma rnyed nas shin tu ngo tsha ste mgo smad nas grong khyer rtswa mchog 'dir 'ongs so/_/'dir phyin nas 'di skad du kye skye 
[\[139b.2\]]bo rnams 'di ltar shes par gyis shig_/dge sbyong gau ta ma ni sgyu ma'i mkhan po chen po ste/_thams cad bslus nas grong khyer chen po drug tu khyab ste/_dper na sgyu ma mkhan gyis 'di ltar shing rta'i tshogs dang /_rta'i tshogs dang /_ba lang gi tshogs dang /_rkang 
[\[139b.3\]]thang gi tshogs sprul pa dang mtshungs so/_/gzhan yang se mo do dang /_grong khyer dang /_/khang pa dang /_klung dang /_mtsho dang /_shing la sogs pa byed pa ltar dge sbyong gau ta ma yang de dang 'dra ste/_sgyu mas rgyal po'i lus su sprul to/_/chos bshad pa'i phyir res 'ga' 
[\[139b.4\]]ni bram ze'i lus/_re 'ga' ni dge sbyong gi lus/_re 'ga' ni skyes pa dang bud med kyi lus/_re 'ga' ni lus chen po dang /_lus chung ngu dang /_re 'ga' ni byol song dang /[ {]yi dgas [,]yi dwags [}]kyi lus su ston cing ched 'ga' ni rtag pa med par 'chad/_ched 'ga' ni rtag 
[\[139b.5\]]pa yod par 'chad/_ched 'ga' ni sdug bsngal bar 'chad/_ched 'ga' ni bde bar 'chad/_ched 'ga' ni bdag yod par 'chad/_ched 'ga' ni bdag med par 'chad/_ched 'ga' ni yongs su dag pa yod par 'chad/_ched 'ga' ni yongs su dag pa med par 'chad/_
[\[139b.6\]]ched 'ga' ni yod par 'chad/_ched 'ga' ni med par 'chad de/_de dag kyang bden pa ma yin pas sgyu ma zhes bya'o/_/ji ltar sa bon gyi rgyu las 'bras bu thob pa ltar dge sbyong gau ta ma yang de dang 'dra ste/_lha mdzes las btsas so/_/ma nyid kyang sgyu ma yin na/_bu yang 
[\[139b.7\]]de ltar ga la mi 'gyur/_dge sbyong gau ta mas ni yang dag par shes pa dang mthong ba med do/_/bram ze rnams lo du mar dka' ba spyod cing tshul khrims bsrungs kyang yang dag pa'i shes pa dang mthong ba med na/_gau ta ma ni na gzhon la bslabs pa'i yun thung ste dka' ba yang ma spyad na de 
[\[140a\]]
[\[140a.1\]]la ci'i phyir yang dag pa'i shes pa dang mthong ba dag yod par 'gyur/_gal te lo bdun gyi bar du dka' ba spyod kyang mthong ba mang po med na/_lo drug kyang ma tshang ba lta ci smos/_mi blun po mi shes pa ni des bshad pa yid ches so/_/ji ltar sgyu ma mkhan 
[\[140a.2\]]chen pos mi glen pa slu ba bzhin du dge sbyong gau ta ma yang de dang 'dra'o/_/rigs kyi bu de ltar ston pa drug po de dag grong khyer 'dir sems can rnams ngan par lta ba rab tu bskyed do/_/rigs kyi bu ngas de lta bu dag gzigs nas rab tu thugs brtse bas phyogs bcu'i byang chub 
[\[140a.3\]]sems dpa' sems dpa' chen po rnams bsdus te/_tshal 'dir dpag tshad bzhi bcur yongs su gang bar byas nas deng 'dir seng ge'i sgra chen po sgrogs so/_/rigs kyi bu gnas stong par mang du bshad kyang seng ge'i sgra bsgrags pa zhes mi bya ste/_mkhas pa shes rab can gyi 
[\[140a.4\]]'khor mang po'i nang du bsgrags pa ni seng ge'i sgra chen po sgrogs pa zhes bya'o/_/de la seng ge'i sgra sgrogs pa ni chos thams cad mi rtag pa/_sdug bsngal ba/_bdag med pa/_yongs su ma dag pa zhes mi 'chad de/_de bzhin gshegs pa rtag pa/_bde ba/_bdag dang /_
[\[140a.5\]]yongs su dag pa 'ba' zhig 'chad do/_/de nas ston pa drug gis yang 'di skad du gau ta ma la bdag yod na bdag cag la yang bdag yod de/_bdag ces bya ba de ni mthong ba de la bdag ces bya'o/_/gau ta ma dper na gang gis mthongs nas rdzas mthong ba bzhin du bdag kyang de dang 'dra 
[\[140a.6\]]ste/_mthong ba ni mig lta bu'o/_/mthong ba ni bdag lta bu'o zhes smras pa dang /_bcom ldan 'das kyis ston pa drug la bka' stsal pa/_gang mthong ba de la bdag ces bya ba ni don de lta ma yin no/_/de ci'i phyir zhe na/_khyed kyis dpe bshad pa las mthongs kyis mthong bar 'gyur 
[\[140a.7\]]zhes bya ba de/_mi zhig mthongs gcig na lta ba na dbang po drug car spyod par 'gyur ro/_/gal te nges par bdag yod la mig gi rkyen gyis mthong ba zhig yin na/_ci ste mthongs dang 'dra bar dbang po gcig las yul drug car rtogs par ma gyur/_gal te dbang po gcig gis 
[\[140b\]]
[\[140b.1\]]dus gcig tu yul drug mthong bar mi nus pas na bdag med par mthong ste/_mthongs kyi dpe ni lo brgya'i bar du bltas kyang mthong ba ni tha mi dad do/_/gal te mig gi dbang po yang de lta na rgas te dbang po nyams par gyur kyang tha mi dad pa'i rigs so/_/mig dang /_mthongs 
[\[140b.2\]]tha dad pa'i phyir nang dang phyi rol mthong ngo /_/mig gi dbang po gal te de lta na nang dang phyi rol dus gcig tu cig car mthong ba'i rigs so/_/gal te mi mthong na bdag yod ces byar rung ngam/_ston pa drug gis smras pa/_gau ta ma gal te bdag med na sus mthong bar 'gyur/_
[\[140b.3\]]bcom ldan 'das kyis bka' stsal pa/_gzugs dang /_snang ba dang /_sems dang /_mig la sogs pa bzhi 'dus pa la mthong ba zhes bya ste/_de la yang dag par na mthong ba dang len pa med do/_/sems can phyin ci log pas mthong ba dang len pa zhes smra ste/_
[\[140b.4\]]don de lta bus na sems can thams cad ni phyin ci log tu mthong ngo /_/sangs rgyas dang byang chub sems dpa' rnams ni yang dag par gzigs so/_/ston pa drug gal te gzugs la bdag ces smra na de yang de lta ma yin no/_/de ci'i phyir zhe na/_gzugs ni yang dag par 
[\[140b.5\]]bdag ma yin no/_/gal te gzugs bdag yin na byad gzugs mi sdug pa med pa'i phyir na/_ci ste rigs bzhi khyad par du gyur te/_bram ze'i rigs gcig tu ma gyur te/_ci'i phyir gzhan dbang zhing dbang med la/_dbang po nyams shing ma tshang bar gyur/_ci ste lha'i lus 
[\[140b.6\]]mi len cing /_sems can dmyal ba dang /_byol song dang /[ {]yi dgas [,]yi dwags [}]la sogs pa'i lus rnam pa sna tshogs len/_de ltar yid bzhin du mi 'gyur ba la bltas na gdon mi za bar bdag med par rig go/_/de ltar bdag med pa'i phyir mi rtag pa zhes bya'o/_/mi rtag pa'i phyir sdug 
[\[140b.7\]]bsngal ba'o/_/sdug bsngal ba'i phyir stong pa'o/_/stong pa'i phyir phyin ci log go/_/phyin ci log gi phyir sems can thams cad 'khor bar rab tu 'khor te/_tshor ba dang /_'du shes dang /_'du byed dang /_rnam par shes pa yang de dang 'dra'o/_/ston pa drug sangs rgyas bcom ldan 
[\[141a\]]
[\[141a.1\]]'das ni gzugs kyi 'ching ba yongs su bcad pa nas/_rnam par shes pa'i 'ching ba'i bar du yongs su bcad pas de'i phyir rtag pa/_bde ba/_bdag dang yongs su dag pa zhes bya'o/_/gzhan yang gzugs ni rten cing 'brel pa ste/_gang rten cing 'brel 
[\[141a.2\]]pa ni bdag med pa zhes bya'o/_/gang bdag med pa ni stong pa sdug bsngal ba zhes bya ste/_de bzhin gshegs pa'i sku ni rten cing 'brel te 'byung ba ma yin/_rten cing 'brel pa ma yin pas bdag yod pa zhes bya'o/_/gang bdag yod pa ni rtag pa bde ba bdag dang yongs su dag 
[\[141a.3\]]pa zhes bya'o/_/ston pa drug gis yang gsol pa/_gau ta ma gzugs bdag ma yin pa nas rnam par shes pa'i bar du yang bdag ma yin te/_bdag ces bya ba ni kun du khyab pas nam mkha' stong pa dang mtshungs so/_/bcom ldan 'das kyis bka' stsal pa/_gal te 
[\[141a.4\]]kun du khyab par yod pa zhig yin na bdag sngon ma mthong ngo /_/zhes bya ba'i mi rigs so/_/gal te sngon ma mthong na mthong ba de sngar ni med la/_phyis ni yod par mngon no/_/gal te sngar med la phyis yod na de ni mi rtag pa zhes bya'o/_/gal te mi rtag na ci'i phyir kun tu 
[\[141a.5\]]khyab pa zhes bya/_ci ste kun tu khyab na lam rgyud lnga kun tu lus tshang bar yod pa'i rigs so/_/gal te de ltar lus yod na so so nas rnam par smin pa myong ba'i rigs so/_/gal te rnam par smin pa so sor myong na ci'i phyir lha dang mir 'gyur ro zhes smra/_khyod 
[\[141a.6\]]kyi kun tu khyab bo zhes bya ba de gcig gam mang ba yin/_bdag de gal te gcig na pha dang /_bu dang /_gnyen dang /_dgra zhes bya ba'i ming yang med do/_/bdag de gal te mang ba zhig yin na sems can thams cad kyi dbang po lnga kun mnyam la/_las dang 'bras 
[\[141a.7\]]bu yang mnyam pa'i rigs so/_/gal te de lta bu yin na/_ci ste dbang po tshang ba dang /_ma tshang ba dang /_dge ba'i las dang /_mi dge ba'i las dang /_gti mug dang /_shes rab can khyad par du bshad/_ston pa drug gis gsol pa/_gau ta ma sems can gyi 
[\[141b\]]
[\[141b.1\]]bdag ni mtha' dang mu med kyi/_chos dang /_chos ma yin pa ni phyogs cha yod do/_/sems can chos spyod pa ni lus bzang po thob la/_chos ma yin pa spyod pa ni lus ngan pa thob ste/_don de lta bas na sems can gyi las kyi 'bras bu khyad par med pa ma yin no/_/bcom 
[\[141b.2\]]ldan 'das kyis ston pa drug la bka' stsal pa/_chos dang /_chos ma yin pa gal te de ltar na bdag de kun tu khyab pa ma yin no/_/bdag de gal te khyab pa zhig na kun tu phyin pa'i rigs so/_/de ltar kun tu phyin na dge ba spyod pa'i mi yang sdig pa yod la/_sdig pa byed 
[\[141b.3\]]pa'i mi yang dge ba yod pa'i rigs so/_/gal te de ltar ma yin na ci ste kun tu khyab pa zhes bya/_ston pa drug gis gsol pa/_gau ta ma dper na khang pa gcig gi nang na me mar brgya stong btsugs kyang so so nas snang ste/_gcig gis gcig la thogs pa med pa ltar 
[\[141b.4\]]sems can gyi bdag kyang de dang 'dra ste/_dge ba spyod pa dang /_sdig pa byed pa dag gcig dang gcig mi 'dres so/_/bcom ldan 'das kyis bka' stsal pa/_khyed kyis ji ltar bdag ni me mar dang 'dra'o zhes bya ba'i don de lta ma yin no/_/de ci'i phyir zhe na/_me mar 
[\[141b.5\]]gyi snang ba ni rkyen las byung ba yin te/_me mar skyes na snang ba yang skye'i sems can gyi bdag ni de lta ma yin no/_/snang ba ni me mar las byung ste gnas tha dad do/_/sems can gyi bdag ni lus las byung yang gnas tha dad pa ma yin no/_/me mar gyi snang ba ni mun pa dang lhan 
[\[141b.6\]]cig gnas so/_/de ci'i phyir zhe na/_ji ltar mun khang gi nang du me mar gcig btsugs na gsal bar mi 'gyur te/_me mar nang du btsugs na gsal bar 'gyur ro/_/gal te me mar snga mas mun pa gsal na/_me mar phyi ma mi dgos pa'i rigs so/_/ci ste me mar phyi 
[\[141b.7\]]ma dgos na ni snang ba snga ma de mun pa dang lhan cig gnas par mngon no/_/ston pa drug gis gsol pa/_gau ta ma gal te bdag med na sus dge ba dang /_mi dge ba byed par 'gyur/_bcom ldan 'das kyis bka' stsal pa/_gal te bdag ces bya ba des byed na rtag pa zhes 
[\[142a\]]
[\[142a.1\]]bya bar rung ngam/_de ste rtag pa yin na/_ci ste res 'ga' ni dge ba byed la/_res 'ga' ni mi dge ba byed/_gal te dge ba dang /_mi dge ba byed pa'i dus yod na/_ci ste bdag ni mtha' yas zhes smra/_gal te bdag gis byed pa zhig yin 
[\[142a.2\]]na/_ci'i phyir mi dge ba'i chos spyod/_de ltar bdag de byed pa yin/_shes pa yin na ci'i phyir sems can la bdag med par the tshom skye bar 'gyur/_de lta bas na mu stegs can gyi chos la ni nges par bdag med do/_/gang bdag ces bya ba de ni de bzhin gshegs pa yin 
[\[142a.3\]]no/_/de ci'i phyir zhe na/_sku mtha' yas pa the tshom gyi dra ba med pa/_mi byed mi len pa'i phyir rtag pa zhes bya/_mi skye mi 'gog pa'i phyir bde ba zhes bya/_nyon mongs pa'i dri ma med pa'i phyir yongs su dag pa zhes bya/_mtshan nyid bcu med pa'i phyir stong pa zhes bya ste/_de bas 
[\[142a.4\]]na de bzhin gshegs pa ni rtag pa dang /_bde ba dang /_bdag dang /_yongs su dag pa/_stong pa/_mtshan ma med pa'o/_/mu stegs can gyis gsol pa/_gal te de bzhin gshegs pa rtag pa dang /_bde ba dang /_bdag dang /_yongs su dag pa dang /_
[\[142a.5\]]mtshan ma med pa'i phyir ston na lta/_gau ta mas gsungs pa'i chos kyang stong pa ma yin par rig ste/_de bas na bdag cag gis spyi bos blangs te gzungs su gzung ngo zhes gsol nas da de'i tshe mu stegs can tshad med pa rnams sangs rgyas kyis bstan pa la dad pa'i sems kyis rab 
[\[142a.6\]]tu byung ngo /_/rigs kyi bu de'i rgyu de'i rkyen gyis ngas sA la'i shing drung 'dir seng ge'i sgra chen po bsgrags so/_/seng ge'i sgra bsgrags pa de nyid mya ngan las 'das pa zhes bya'o/_/rigs kyi bu shar phyogs kyi sA la'i shing zung gcig ni/_mi rtag pa bcom nas/_rtag 
[\[142a.7\]]pa thob par byed pa nas/_byang phyogs kyi bar gyi shing zung gcig ni yongs su ma dag pa bcom nas yongs su dag pa thob par byed pa'o/_/rigs kyi bu 'di na gnas pa'i sems can dag sA la'i shing gi phyir sA la'i tshal bsrungs te/_phyi rol gyi mi rnams yal ga dang lo ma la sogs 
[\[142b\]]
[\[142b.1\]]pa gcog cing gcod du mi ster ba ltar nga yang de dang 'dra ste/_chos rnam pa bzhi'i phyir nga'i nye gnas rnams sangs rgyas kyi chos bsrung du bcug go/_/bzhi gang zhe na/_rtag pa dang /_bde ba dang /_bdag dang /_yongs su dag pa'o/_/shing zung bzhi po 'di ni rgyal po bzhis 
[\[142b.2\]]bsrung ba yin te/_rgyal po bzhis nga'i chos bsrung zhing 'dzin par bya ba'i phyir nga 'dir yongs su mya ngan las 'da'o/_/rigs kyi bu sA la'i shing gi me tog dang 'bras bu rtag tu rgyas te/_rtag tu sems can tshad med pa snyed la phan par byed do/_/nga yang de dang 'dra bar nyan 
[\[142b.3\]]thos dang /_rang sangs rgyas la phan pa mdzad do/_/de la me tog ni bdag gi dpe'o/_/'bras bu ni bde ba'i dpe ste/_don de lta bas na nga sA la'i shing bar 'dir yongs su zhi ba'i ting nge 'dzin du zhugs so/_/yongs su zhi ba'i ting nge 'dzin ces bya ba ni mya ngan las 'das pa chen 
[\[142b.4\]]po'o/_/seng ge sgras gsol pa/_bcom ldan 'das bcom ldan 'das kyis ci'i slad du dpyid zla 'bring po la mya ngan las 'da'/_rigs kyi bu dpyid zla 'bring po ni dpyid ces bya ste/_dpyid kyi zla ba la dngos po thams cad skye zhing rmo ba thams cad rtsa ba btsugs te/_me tog dang 
[\[142b.5\]]'bras bu yongs su rgyas la/_chu bo thams cad 'brub cing byol song thams cad nu ma rgyas te/_de'i tshe na sems can dag rtag pa'i 'du shes mang du skye ste/_sems can gyi rtag pa'i sems gzhig pa'i phyir chos thams cad mi rtag par bstan te/_de bzhin gshegs pa 'ba' zhig ni rtag 
[\[142b.6\]]pa mi 'gyur ba gnas par bstan to/_/rigs kyi bu dus drug gi nang na/_dgun stod ni thams cad skams te kun mi dga'o/_/dbyar ni snum pas kun dga' zhing chags te/_sems can gyi 'jig rten gyi bde ba gzhig pa'i phyir rtag pa dang /_bde ba dang /_bdag dang /_
[\[142b.7\]]yongs su dag par bshad do/_/de bzhin gshegs pa yang de dang 'dra ste/_'jig rten gyi bdag dang /_'jig rten gyi dag pa gzhig pa'i phyir/_de bzhin gshegs pa yang dag pa'i bdag dang /_yongs su dag pa bshad do/_/de la dpyid zla 'bring po zhes bya ba ni de 
[\[143a\]]
[\[143a.1\]]bzhin gshegs pa'i chos kyi sku rnam pa gnyis kyi dpe'o/_/dgun mi dga' ba zhes bya ba ni mkhas pa shes rab can dag de bzhin gshegs pa mi rtag cing yongs su mya ngan las 'da' bar mi dga' ba'i dpe'o/_/dbyar dga' ba zhes bya ba ni mkhas pa shes 
[\[143a.2\]]rab can dag de bzhin gshegs pa rtag pa bde ba bdag dang yongs su dag pa la mos pa'i dpe'o/_/rmo ba zhes bya ba ni sems can thams cad chos thos nas dga' bar gyur te/_bla na med pa yang dag par rdzogs pa'i byang chub tu sems kyi dge ba'i rtsa ba rnams bskrun pa'i dpe'o/_chu 
[\[143a.3\]]bo zhes bya ba ni phyogs bcu na byang chub sems dpa' chen po rnams nga'i spyan sngar lhags nas mya ngan las 'das pa chen po'i mdo sde 'di 'dri zhing 'dzin pa'i dpe'o/_/byol song thams cad nu ma rgyas pa zhes bya ba ni nga'i nye gnas rnams dge ba'i rtsa ba rnams bskyed pa'i dpe'o/_/me tog ni 
[\[143a.4\]]byang chub kyi yan lag bdun gyi dpe'o/_/'bras bu ni 'bras bu bzhi'i dpe ste/_don de lta bas na nga dpyid zla 'bring po la yongs su mya ngan las 'da'o/_/seng ge sgras gsol pa/_de bzhin gshegs pa thog ma bltams nas rab tu byung ba dang /_mngon par byang chub pa dang /_chos kyi 
[\[143a.5\]]'khor lo bskor ba'i bar du kun kyang tshes brgyad dang sbyar na/_ci'i slad du mya ngan las 'das pa 'ba' zhig tshes [{]bcwa [,]bco [}]lnga dang sbyar/_bcom ldan 'das kyis bka' stsal pa/_legs so legs so/_/rigs kyi bu ji ltar tshes [{]bcwa [,]bco [}]lnga la zla ba skyed dbri med pa ltar sangs rgyas bcom ldan 
[\[143a.6\]]'das kyang de dang 'dra ste/_yongs su mya ngan las 'das pa la skyed dbri med do/_/de lta bas na tshes [{]bcwa [,]bco [}]lnga la yongs su mya ngan las 'da'o/_/rigs kyi bu tshes [{]bcwa [,]bco [}]lnga'i nub mo zla ba rgyas pa na dngos po rnam pa bcu gcig gi don du 'gyur ro/_/bcu gcig gang zhe na/_mun pa bsal 
[\[143a.7\]]ba yin/_sems can dag lam dang lam ma yin pa mthong bar byed pa yin/_sems can dag lam log pa dang ma log pa mthong bar byed pa yin/_tsha ba'i gdung ba bsal zhing bsil ba'i bde ba thob par byed pa yin/_srin bu me khyer gyi nga rgyal gyi sems bcom pa yin/_kun 
[\[143b\]]
[\[143b.1\]]shong thams cad kyi 'du shes kyi sems zhi bar byed pa yin/_sems can dag gcan gzan khro bos 'jigs pa'i sems bsal ba yin/_me tog ud pa la'i kha 'byed pa yin/_pad mo'i kha 'brub pa yin/_'gron po dag lam du 'jug pa'i sems skyed par byed pa yin/_
[\[143b.2\]]sems can rnams 'dod pa lnga la longs spyod cing bde ba mang po la reg pa yin/_rigs kyi bu de bzhin gshegs pa'i zla ba nya ba yang de dang 'dra ste/_ma rig pa'i mun pa chen po bcom pa dang /_yang dag pa'i lam dang log pa'i lam ston pa dang /_'khor ba'i lam nyam nga ba 
[\[143b.3\]]mthong ba dang /_mya ngan las 'das pa'i lam bde ba 'byed cing ston pa dang /_'dod chags dang /_zhe sdang dang /_gti mug gis gdungs pa spong ba dang /_mu stegs can gyi ma rig pa gzhom pa dang /_kun nas nyon mongs pa'i rkun po gzhom pa dang /_'jigs pa lngas 
[\[143b.4\]]bsgribs pa'i sems bsal ba dang /_sems can gyi dge ba'i rtsa ba bskyed pa'i sems 'byed pa dang /_sems can gyi 'dod pa lnga'i sems 'gebs pa dang /_sems can rnams mya ngan las 'das pa chen po la 'jug par skul ba dang /_sems can rnams rnam par grol 
[\[143b.5\]]ba spyod pa la mos par byed pa ste/_don de lta bas na tshes [{]bcwa [,]bco [}]lnga la yongs su mya ngan las 'das te yang dag par na mya ngan las ma 'das so/_/nga'i nye gnas blun po ngan pa dag gis de bzhin gshegs pa yongs su mya ngan las 'das so snyam sems te/_dper na bud med gcig bu 
[\[143b.6\]]mang du yod pa las ma de bu dang bral te/_yul gzhan du song ba las ma log pa'i bar du bu rnams so so nas/_nga'i ma shi zin no zhes zer te/_ma ni yang dag par na ma shi'o/_/byang chub sems dpa' seng ge sgras gsol pa/_bcom ldan 'das dge slong ji lta bu 
[\[143b.7\]]dag gis sA la'i shing 'di brgyan par 'gyur/_rigs kyi bu gal te dge slong gang mdo sde bcu gnyis gzungs su 'dzin cing klog gam/_'don tam/_yi ge'i 'bru bcos sam/_don zab mo rtogs par gyur te/_gzhan la ston pa la thog mar yang dge/_/bar du yang dge/_
[\[144a\]]
[\[144a.1\]]tha mar yang dge zhing sems can tshad med pa snyed la phan 'dogs pa'i phyir tshangs pa'i spyod pa ston pa'i dge slong de lta bu ni sA la'i shing rab tu brgyan par 'gyur ro/_/byang chub sems dpa' seng ge sgras gsol pa/_bcom ldan 'das ji ltar bdag 
[\[144a.2\]]gis bcom ldan 'das kyis gsungs pa'i don 'tshal ba ltar na/_dge slong dga' bo de kho na lags so/_/de ci'i slad du zhe na/_dge slong dga' bo ni mdo sde sde bcu gnyis gzungs su 'dzin cing 'don no/_/klog go/_/gzhan la yang tshig dam pa dang /_don dam 
[\[144a.3\]]pa 'byed cing ston to/_/ji ltar snod gcig nas gcig tu chu blugs pa ltar dge slong dga' bo yang de dang 'dra ste/_sangs rgyas las ji ltar thos pa ltar gzhan la yang ston to/_/rigs kyi bu gal te dge slong gang lha'i mig rnam par dag pa thob pas phyogs 
[\[144a.4\]]bcu'i stong gsum gyi stong chen po'i 'jig rten gyi khams kun lag mthil du a mra'i 'bras bu bzhag pa ltar mthong ba'i dge slong de lta bu yang sA la'i shing rab tu brgyan par 'gyur ro/_/seng ge sgras gsol pa/_bcom ldan 'das gal te de lta na dge slong ma 
[\[144a.5\]]'gags pa de kho na lags so/_/de ci'i slad du zhe na/_ma 'gags pa'i lha'i mig gis stong gsum gyi stong chen po'i 'jig rten gyi khams na lnga phung bar ma'i bar du ci mchis pa thams cad thogs pa ma mchis par gsal bar mthong ngo /_/rigs kyi bu gal te dge 
[\[144a.6\]]slong gang 'dod pa nyung zhing chog shes la bde ba la mos shing brtson 'grus rab tu rtsom ste/_dran pa dang /_ting nge 'dzin dang /_shes rab sgom pa de lta bu'i dge slong yang sA la'i shing rab tu brgyan par 'gyur ro/_/seng ge sgras gsol pa/_bcom ldan 'das gal te de lta na 
[\[144a.7\]]dge slong 'od srung nyid de kho na lags so/_/de ci'i slad du zhe na/_dge slong 'od srung ni 'dod pa nyung ba dang /_chog shes pa la sogs pa'i chos shin tu sgom mo/_/rigs kyi bu gal te dge slong gang sems can la phan pa'i don du rnyed pa dang /_grags pa'i phyir ma yin 
[\[144b\]]
[\[144b.1\]]par rtsod pa med pa'i ting nge 'dzin dang /_'phags pa'i spyod pa dang /_stong pa'i spyad pa spyod pa de lta bu'i dge slong yang sA la'i shing rab tu brgyan par 'gyur ro/_/seng ge sgras gsol pa/_bcom ldan 'das gal te de lta na dge slong rab 'byor nyid de kho na lags 
[\[144b.2\]]so/_/de ci'i slad du zhe na/_rab 'byor ni rtsod pa med pa'i ting nge 'dzin dang /_'phags pa'i spyod pa dang /_stong pa'i spyad pa spyod pa'o/_/rigs kyi bu gal te dge slong gang rdzu 'phrul sgom zhing yud tsam thang cig gis rdzu 'phrul dang /_cho 'phrul rnam pa sna 
[\[144b.3\]]tshogs ston te/_sems gcig dang ting nge 'dzin gcig las chu dang me'i 'bras bu rnam pa gnyis ston pa'i dge slong de lta bu ni sA la'i shing rab tu brgyan par 'gyur ro/_/seng ge sgras gsol pa/_bcom ldan 'das gal te de lta na dge slong maud gal gyi bu de 
[\[144b.4\]]kho na lags so/_/de ci'i slad du zhe na/_maud gal gyi bu rdzu 'phrul dang /_cho 'phrul tshad med pa snyed ston pa la mkhas so/_/rigs kyi bu dge slong gang che ba'i shes rab dang /_rno ba'i shes rab dang /_myur ba'i shes rab dang /_rnam par grol ba'i shes rab dang /_
[\[144b.5\]]shin tu zab pa'i shes rab dang /_rgya che ba'i shes rab dang /_mtha' yas pa'i shes rab dang /_pham pa med pa'i shes rab dang /_yang dag pa'i shes rab sgom zhing shes rab kyi dbang po de lta bu dang ldan zhing dgra dang /_gnyen la khyad par gyi sems med cing de bzhin 
[\[144b.6\]]gshegs pa mya ngan las 'das te/_mi rtag go zhes thos na yang mya ngan med la rtag tu gnas shing mya ngan las mi 'da'o zhes thos na yang dga' ba mi skyed pa de lta bu'i dge slong ni sA la'i shing rab tu brgyan par 'gyur ro/_/seng ge sgras gsol pa/_bcom ldan 'das 
[\[144b.7\]]gal te de ltar na dge slong shA ri'i bu nyid de kho na lags so/_/de ci'i slad du zhe na/_shA ri'i bu ni shes rab chen po dag dang ldan pa lags so/_/rigs kyi bu gal te dge slong gang sems can kun la sangs rgyas kyi rang bzhin yod de/_rdo rje lta bu'i sku mtha' dang mu med pa/_
[\[145a\]]
[\[145a.1\]]rtag pa/_bde ba/_bdag dang /_yongs su dag pa thob cing lus dang /_sems thogs pa med de/_dbang brgyad thob bo zhes bshad pa de lta bu'i dge slong ni sA la'i shing rab tu brgyan par 'gyur ro/_/seng ge sgras gsol pa/_bcom ldan 
[\[145a.2\]]'das gal te de lta na de bzhin gshegs pa 'ba' zhig ni de kho na lags so/_/de ci'i slad du zhe na/_de bzhin gshegs pa'i sku ni rdo rje lta bu mtha' yas mu med/_rtag pa/_bde ba/_bdag dang /_yongs su dag pa'i sku ste/_sku dang thugs thogs pa ma mchis 
[\[145a.3\]]shing dbang brgyad dang ldan pa ste/_bcom ldan 'das 'ba' zhig ni sA la'i shing brgyan par 'gyur ro/_/gal te mi bzhugs na mdzes par mi 'gyur gyi/_thugs rje chen por dgongs te rab tu brgyan pa'i phyir rtag tu sa la'i tshal 'dir bzhugs par smon to/_/bcom 
[\[145a.4\]]ldan 'das kyis bka' stsal pa/_rigs kyi bu chos thams cad kyi ngo bo nyid ni gnas pa'i gnas med na/_khyod ci'i phyir de bzhin gshegs pa gnas par smon ces smra/_rigs kyi bu gnas pa zhes bya ba ni gzugs kyi chos so/_/rgyu las skyes ba'i phyir gnas 
[\[145a.5\]]pa zhes bya ste/_rgyu dang rkyen med pa ni mi gnas pa'i gnas pa zhes bya'o/_/de bzhin gshegs pa ni gzugs kyi bcings pa thams cad bcad na ci'i phyir de bzhin gshegs pa gnas par smon ces smra/_de dang 'dra bar tshor ba dang /_'du shes dang /_'du byed dang /_
[\[145a.6\]]rnam par shes pa yang de bzhin du rgyas par rig par bya'o/_/rigs kyi bu gnas pa zhes bya ba ni nga rgyal zhes bya ste/_nga rgyal gyi phyir rnam par ma grol lo/_/rnam par ma grol ba'i phyir gnas pa zhes bya na/_nga rgyal su la yod/_gang nas 'ongs par gyur/_de lta bas 
[\[145a.7\]]na mi gnas pa'i gnas pa zhes bya ste/_de bzhin gshegs pas nga rgyal thams cad yongs su bcad pa na ci'i phyir de bzhin gshegs pa la gnas par smon ces smra/_gnas pa ni 'dus byas kyi chos te/_de bzhin gshegs pa ni 'dus byas kyi chos yongs su bcad pas mi gnas 
[\[145b\]]
[\[145b.1\]]pa'o/_/gnas pa ni stong pa'i chos te/_de bzhin gshegs pa ni stong pa'i chos de lta bu yongs su bcad pas rtag pa dang /_bde ba dang /_bdag dang /_yongs su dag pa thob pa yin na/_ci'i phyir de bzhin gshegs pa gnas par smon ces smra/_gnas pa ni srid 
[\[145b.2\]]pa nyi shu rtsa lnga ste/_de bzhin gshegs pas srid pa nyi shu rtsa lnga yongs su bcad na/_ci'i phyir gnas zhes smra/_gnas pa ni bus pa ma rabs so so'i skye bo thams cad do/_/'phags pa ni song ba yang med/_'ongs pa yang med/_gnas pa yang med de/_de bzhin gshegs 
[\[145b.3\]]pas song ba dang /_'ongs pa dang /_gnas pa'i mtshan nyid kyang yongs su bcad na/_ci'i phyir gnas zhes smra/_de la mi gnas pa ni sku mtha' yas pa ste/_de ltar sku mtha' yas pa la ci'i phyir de bzhin gshegs pa sA la'i tshal du gnas par smon to zhes smra/_
[\[145b.4\]]gal te tshal 'dir gnas na mtha' yod pa'i skur 'gyur te/_ci ste mtha' yod na mi rtag par 'gyur ro/_/de bzhin gshegs pa ni rtag pa yin na/_ci'i phyir gnas zhes smra/_de la mi gnas pa ni nam mkha' stong pa ste/_de bzhin gshegs pa'i rang bzhin ni nam 
[\[145b.5\]]mkha' stong pa dang mtshungs na/_ci'i phyir gnas zhes smra/_yang mi gnas pa zhes bya ba ni rdo rje lta bu'i ting nge 'dzin te/_rdo rje lta bu'i ting nge 'dzin ni gnas thams cad 'jig ste/_rdo rje lta bu'i ting nge 'dzin nyid de bzhin gshegs pa na/_ci'i phyir gnas zhes smra/_yang 
[\[145b.6\]]mi gnas pa ni sgyu ma zhes bya ste/_de bzhin gshegs pa sgyu ma dang mtshungs na/_ci'i phyir gnas zhes smra/_yang mi gnas pa ni thog ma dang tha ma med pa ste/_de bzhin gshegs pa'i rang bzhin yang thog ma dang tha ma med na/_ci'i phyir gnas zhes smra/_yang mi gnas 
[\[145b.7\]]pa ni chos kyi dbyings mtha' yas pa ste/_chos kyi dbyings mtha' yas pa nyid de bzhin gshegs pa ni ci'i phyir gnas zhes smra/_yang mi gnas pa zhes bya ba ni dpa' bar 'gro ba'i ting nge 'dzin te/_dpa' bar 'gro ba'i ting nge 'dzin gyis chos thams cad chags pa med par shes 
[\[146a\]]
[\[146a.1\]]so/_/chags pa med pa'i phyir dpa' bar 'gro ba'i ting nge 'dzin ces bya ste/_de bzhin gshegs pa yang dpa' bar 'gro ba'i ting nge 'dzin dang ldan na/_ci'i phyir gnas zhes smra/_yang mi gnas pa ni gnas dang gnas ma yin pa'i stobs zhes bya ste/_de 
[\[146a.2\]]bzhin gshegs pa ni gnas dang gnas ma yin pa'i stobs dang ldan na/_ci'i phyir gnas zhes smra/_yang mi gnas pa zhes bya ba ni sbyin pa'i pha rol tu phyin pa zhes bya ste/_sbyin pa'i pha rol tu phyin pa la gal te gnas yod na/_tshul khrims kyi pha rol tu phyin pa nas shes rab kyi 
[\[146a.3\]]pha rol tu phyin pa'i bar du phyin par mi nus te/_de lta bas na sbyin pa'i pha rol tu phyin pa ni mi gnas pa zhes bya ste/_de bzhin gshegs pa yang shes rab kyi pha rol tu phyin pa'i bar du mi gnas na/_ci ste de bzhin gshegs pas rtag tu sa la'i tshal na bzhugs par gsol 
[\[146a.4\]]zhes smra/_yang mi gnas pa ni dran pa nye bar gzhag pa bzhi sgom pa zhes bya ste/_de bzhin gshegs pas gal te dran pa nye bar gzhag pa bzhi la gnas na/_bla na med pa yang dag par rdzogs pa'i byang chub thob par mi nus pas mi gnas pa'i gnas zhes 
[\[146a.5\]]bya'o/_/yang mi gnas pa ni sems can gyi khams mtha' yas pa zhes bya ste/_de bzhin gshegs pas sems can thams cad kyi khams mtha' yas par phyin kyang mi gnas so/_/yang mi gnas pa zhes bya ba ni rten dang gnas med pa ni ci yang med pa zhes bya/_ci 
[\[146a.6\]]yang med pa ni mi skye ba zhes bya/_mi skye ba ni 'chi ba med pa zhes bya/_'chi ba med pa ni mtshan ma med pa zhes bya/_mtshan ma med pa ni bcings pa med pa zhes bya/_bcings pa med pa ni chags pa med pa zhes bya/_chags pa med pa ni zag pa med pa zhes bya/_zag pa 
[\[146a.7\]]med pa ni dge ba'o/_/dge ba ni 'dus ma byas so/_/'dus ma byas pa ni mya ngan las 'das pa chen po rtag pa mya ngan las 'das pa'o/_/rtag pa ni bdag go/_/bdag ni yongs su dag pa'o/_/yongs su dag pa ni bde ba zhes bya ste/_rtag pa dang /_bde ba dang /_
[\[146b\]]
[\[146b.1\]]bdag dang /_yongs su dag pa ni de bzhin gshegs pa'o/_/rigs kyi bu dper na nam mkha' ni shar dang /_lho dang /_nub dang /_byang dang /_phyogs mtshams bzhi dang /_steng dang /_'og na mi gnas te/_de bzhin gshegs pa yang de dang 'dra ste/_shar 
[\[146b.2\]]dang /_lho dang /_nub dang /_byang dang /_phyogs mtshams bzhi dang /_steng dang /_'og na mi gnas so/_/rigs kyi bu gal te gang lus dang /_ngag dang /_yid mi dge bas dge ba'i 'bras bu thob ces bya ba'i gnas med do/_/lus dang /_ngag dang /_yid dge bas mi dge 
[\[146b.3\]]ba'i 'bras bu thob ces bya ba ni gnas kyang med do/_/gang zag ma rabs kyis sangs rgyas kyi rang bzhin mthong la/_byang chub sems dpa' sa bcu pas mi mthong zhes bya ba'i gnas kyang med do/_/log sred can dang /_mtshams med pa lnga byas pa dang /_shin tu rgyas pa'i mdo la skur ba 
[\[146b.4\]]dang /_rtsa ba bzhi bshig pa dag gis bla na med pa yang dag par rdzogs pa'i byang chub thob ces bya ba'i gnas med do/_/byang chub sems dpa' sa drug pa nyon mongs pa'i rgyu rkyen gyis ngan song gsum du lhung zhes bya ba'i gnas med do/_/byang chub sems dpa' sems dpa' 
[\[146b.5\]]chen po yang dag par bud med kyi lus kyis bla na med pa yang dag par rdzogs pa'i byang chub thob ces bya ba'i gnas med do/_/log sred can ni rtag la dkon mchog gsum ni mi rtag go zhes bya ba'i gnas med de/_de bzhin gshegs pa grong khyer rtswa mchog na gnas zhes bya ba'i 
[\[146b.6\]]gnas kyang med do/_/rigs kyi bu de bzhin gshegs pas deng grong khyer rtswa mchog 'dir ting nge 'dzin chen po'i phug zab mor zhugs te/_sems can dag gis mi mthong ba'i phyir yongs su mya ngan las 'das so zhes zer ro/_/seng ge sgras gsol pa/_de bzhin 
[\[146b.7\]]gshegs pa ci'i slad du ting nge 'dzin gyi phug zab mor zhugs/_bka' stsal pa/_rigs kyi bu sems can thams cad sgrol ba'i phyir/_dge ba'i rtsa ba ma bskyed pa bskyed pa'i phyir/_dge ba'i rtsa ba skyes pa 'phel zhing 'bogs par bya ba'i phyir/_'bras bu dge ba 
[\[147a\]]
[\[147a.1\]]ma smin pa smin par bya ba'i phyir/_smin pa bla na med pa yang dag par rdzogs pa'i byang chub la 'jug par bya ba'i phyir/_dge ba'i chos smin pa la bkur sti skye bar bya ba'i phyir/_bag med pa rnams bag med pa dang bral bar bya ba'i phyir/_'jam dpal 
[\[147a.2\]]gzhon nu la sogs pa spos kyi bal glang chen po lta bu dang chos kyi gtam smra ba'i phyir/_klog pa dang /_'don pa la dga' ba dag ting nge 'dzin la rab tu mos par bya ba'i phyir/_'phags pa'i spyod pa dang /_tshangs pa'i spyod pa dang /_lha'i spyod pas sems can gdul ba'i 
[\[147a.3\]]phyir/_ma 'dres pa'i chos kyi snying po zab mo la blta ba'i phyir/_nye gnas bag med pa rnams spyo ba'i phyir/_de bzhin gshegs pa yang rtag tu zhi zhing ting nge 'dzin la dga' na/_khyed nyon mongs pa ma zad par bag med pa skyed dam/_dge slong ma rungs pa rnams 
[\[147a.4\]]ma brtags pa'i rdzas rnam pa brgyad 'chang ba dang /_'dod pa mang ba dang /_chog mi shes pa spyo ba'i phyir/_sems can dag ting nge 'dzin la sogs pa'i chos thos pa rnams la bkur sti bskyed par bya ba'i phyir/_de lta bu'i rgyu rkyen gyis ting nge 'dzin gyi phug zab mor zhugs 
[\[147a.5\]]so/_/seng ge sgras gsol pa/_bcom ldan 'das mtshan nyid med pa'i ting nge 'dzin ni mya ngan las 'das pa chen po zhes bgyi ste/_de'i slad du mya ngan las 'das pa mtshan nyid med pa zhes bgyi'am/_ci na mtshan nyid med pa zhes gdags/_bcom ldan 'das kyis 
[\[147a.6\]]bka' stsal pa/_rigs kyi bu mtshan nyid rnam pa bcu med pa'i phyir te/_bcu gang zhe na/_'di lta ste/_gzugs kyi mtshan nyid dang /_sgra'i mtshan nyid dang /_ro'i mtshan nyid dang /_dri'i mtshan nyid dang /_reg bya'i mtshan nyid dang /_skyes pa dang /_gnas pa dang /_
[\[147a.7\]]'jig pa'i mtshan nyid dang /_skyes pa'i mtshan nyid dang /_bud med kyi mtshan nyid dang bcu ste/_de lta bu'i mtshan nyid med pa ni mtshan nyid med pa zhes bya'o/_/rigs kyi bu gang mtshan nyid la chags pa ni gti mug skye bar 'gyur te/_gti mug pa'i phyir sred pa skye'o/_/sred 
[\[147b\]]
[\[147b.1\]]pa'i phyir 'ching ba skye'o/_'ching ba'i phyir skye ba len to/_/skye ba'i phyir 'chi bar 'gyur ro/_/'chi ba'i phyir mi rtag pa'o/_/mtshan nyid la mi chags pa ni gti mug mi skye/_gti mug mi skye ba'i phyir sred pa med/_sred pa med pa'i phyir bcings pa med/_bcings pa med pa'i 
[\[147b.2\]]phyir skye ba mi len/_skye ba mi len pa'i phyir 'chi ba med/_'chi ba med pa'i phyir rtag pa zhes bya'o/_/don de lta bas na mya ngan las 'das pa ni rtag pa'o/_/seng ge sgras gsol pa/_bcom ldan 'das dge slong ji lta bu dag mtshan nyid rnam pa bcu po de dag gcod par 'gyur/_
[\[147b.3\]]bcom ldan 'das kyis bka' stsal pa/_rigs kyi bu gal te dge slong gang /_yang dang yang mtshan nyid rnam pa gsum sgom pa ni mtshan nyid rnam pa bcu gcod par 'gyur ro/_/'di lta ste/_yang dang yang ting nge 'dzin gyi mtshan nyid sgom pa dang /_yang dang yang shes rab kyi mtshan 
[\[147b.4\]]nyid sgom pa dang /_skabs skabs su yang dang yang btang snyoms kyi mtshan nyid sgom pa ste/_mtshan nyid gsum zhes bya'o/_/seng ge sgras gsol pa/_bcom ldan 'das ting nge 'dzin dang /_shes rab dang /_btang snyoms kyi mtshan nyid ji lta bu lags/_gal te ting nge 'dzin 
[\[147b.5\]]gyi mtshan nyid la ting nge 'dzin ces bgyi na lta sems can thams cad la yang ting nge 'dzin mchis na/_ting nge 'dzin bsgom par bya'o zhes gsungs pa yang ci 'tshal/_gal te sems yul gcig la dmigs pa nyid ting nge 'dzin ces bgyi ste/_gal te gzhan la dmigs pa la ting nge 'dzin 
[\[147b.6\]]ces bgyi na lta/_ting nge 'dzin du ma zhugs na thams cad mkhyen pa ma lags sam/_thams cad mkhyen pa ma lags na/_ci'i slad du ting nge 'dzin ces bgyi/_gal te spyod pa gcig gis ting nge 'dzin thob na spyod pa gzhan ting nge 'dzin ma lags so/_/gal te ting nge 'dzin ma lags 
[\[147b.7\]]na/_thams cad mkhyen pa ma lags te/_gal te thams cad mkhyen pa ma lags na ci'i slad du ting nge 'dzin ces bgyi/_de bzhin du shes rab dang /_btang snyoms kyi mtshan nyid gnyis kyang de dang mtshungs so/_/bcom ldan 'das kyis bka' stsal pa/_rigs kyi bu khyod smra ba ltar 
[\[148a\]]
[\[148a.1\]]yul gcig la dmigs pa la ting nge 'dzin ces bya'i/_dmigs pa gzhan la ni ting nge 'dzin ma yin no zhes bya ba'i don de lta ma yin no/_/de ci'i phyir zhe na/_dmigs pa gzhan yang yul gcig ces bya ste/_'du byed kyang de dang 'dra'o/_/yang 'di skad 
[\[148a.2\]]du sems can dag la thog ma nas ting nge 'dzin yod de/_bsgom mi dgos so zhes bya ba de yang de lta ma yin no/_/de ci'i phyir zhe na/_ting nge 'dzin ces bya ba ni dge ba'i ting nge 'dzin la bya ste/_sems can thams cad la yang dag par med na/_ci'i phyir bsgom mi dgos par 
[\[148a.3\]]'gyur ro zhes smra/_de ltar dge ba'i ting nge 'dzin la gnas te/_chos thams cad la rtog pa ni dge ba'i shes rab kyi mtshan nyid ces bya/_ting nge 'dzin dang /_shes rab kyi mtshan nyid tha dad par mi mthong ba ni btang snyoms kyi mtshan nyid ces bya'o/_/gzhan yang rigs kyi bu gal te 
[\[148a.4\]]gzugs kyi mtshan nyid du 'dzin te/_gzugs rtag pa dang /_mi rtag pa'i mtshan nyid du mi rtog pa ni ting nge 'dzin ces bya'o/_/gzugs la rtag pa dang /_mi rtag pa'i mtshan nyid du rtog pa ni shes rab kyi mtshan nyid ces bya'o/_/ting nge 'dzin dang /_shes rab mnyam par chos 
[\[148a.5\]]thams cad la rtog pa ni btang snyoms kyi mtshan nyid ces bya'o/_/rigs kyi bu dper na shing rta dkri legs pa ni mgyogs bul ran par 'gro'o/_/mgyogs bul ran pa ni btang snyoms kyi mtshan nyid ces bya ste/_byang chub sems dpa' yang de dang 'dra bar gal te ting nge 'dzin 
[\[148a.6\]]gyi shas che na shes rab bsgom mo/_/gal te shes rab kyi shas che na ting nge 'dzin bsgom par bya'o/_/ting nge 'dzin dang /_shes rab kyi shas mnyam pa ni btang snyoms zhes bya'o/_/rigs kyi bu byang chub sems dpa' sa bcu pa ni shes rab kyi mthu shas che la/_ting nge 'dzin gyi 
[\[148a.7\]]mthu shas chung bas sangs rgyas kyi rang bzhin gsal bar mi mthong ngo /_/nyan thos dang rang sangs rgyas ni ting nge 'dzin gyi mthus shas che la shes rab kyi shas chung bas sangs rgyas kyi rang bzhin mi mthong ngo /_/sangs rgyas bcom ldan 'das rnams ni ting nge 'dzin dang /_shes rab kyi 
[\[148b\]]
[\[148b.1\]]shas cha mnyam pas sangs rgyas kyi rang bzhin gsal bar gzigs te/_ji ltar lag mthil du a mra'i 'bras bu bzhag pa bzhin no/_/sangs rgyas kyi rang bzhin mthong ba ni btang snyoms kyi mtshan nyid ces bya'o/_/zhi gnas zhes bya ba ni bkag pa ste/_kun nas nyon mongs 
[\[148b.2\]]pa thams cad bkag pa'i phyir ro/_/yang zhi gnas ni 'dul ba zhes bya ba ste/_dbang po mi dge ba 'dul ba'i phyir ro/_/yang zhi gnas ni zhi ba zhes bya ste/_sgo gsum zhi bar byed pa'i phyir ro/_/yang zhi gnas ni rab tu spong ba zhes bya ste/_sems can dag 'dod pa lnga 
[\[148b.3\]]rab tu spong bar byed pa'i phyir ro/_/yang zhi gnas ni sbyong ba zhes bya ste/_'dod chags dang /_zhe sdang dang /_gti mug sbyong ba'i phyir ro/_/don de lta bas na ting nge 'dzin gyi mtshan nyid ces bya'o/_/lhag mthong zhes bya ba ni yang dag par mthong ba zhes kyang bya/_mngon 
[\[148b.4\]]sum du mthong ba zhes kyang bya/_mthong bar nus pa zhes kyang bya/_khyab par mthong ba zhes kyang bya/_rim gyis mthong ba zhes kyang bya/_mtshan nyid tha dad par mthong ba zhes kyang bya ste/_de ni shes rab ces bya'o/_/btang snyoms ni mnyam pa zhes kyang bya/_mi rtsod pa 
[\[148b.5\]]zhes kyang bya/_mi rtog pa zhes kyang bya/_mi spyod pa zhes kyang bya ste/_de ni btang snyoms zhes bya'o/_/rigs kyi bu zhi gnas la rnam pa gnyis te/_'jig rten gyi dang /_'jig rten las 'das pa'o/_/yang rnam pa gnyis te/_grub pa dang /_ma grub pa'o/_/de la grub pa ni 
[\[148b.6\]]sangs rgyas dang /_byang chub sems dpa'o/_/ma grub pa ni nyan thos dang /_rang sangs rgyas la sogs pa'o/_/yang rnam pa gsum ste/_tha ma dang /_'bring dang /_rab bo/_/de la tha ma ni bus pa ma rabs rnams so/_/'bring ni nyan thos dang /_rang sangs rgyas rnams so/_/
[\[148b.7\]]rab ni sangs rgyas dang byang chub sems dpa' rnams so/_/yang rnam pa bzhi ste/_log pa dang /_gnas pa dang /_gong nas gong du 'phar ba dang /_phan pa'i don byed nus pa'o/_/yang rnam pa lnga ste/_'di ltar ye shes lnga'i ting nge 'dzin to/_/lnga gang zhe na/_zas med pa'i ting 
[\[149a\]]
[\[149a.1\]]nge 'dzin dang /_skyon med pa'i ting nge 'dzin dang /_lus dang /_yid rnam par dag pa'i sems rtse gcig pa'i ting nge 'dzin dang /_rgyu dang 'bras bu gnyis ka bde ba'i ting nge 'dzin dang /_rtag tu dran pa'i ting nge 'dzin no/_/yang rnam pa drug ste/_keng rus la 
[\[149a.2\]]rtog pa'i ting nge 'dzin dang /_byams pa'i ting nge 'dzin dang /_rten cing 'brel te 'byung ba bcu gnyis la rtog pa'i ting nge 'dzin dang /_dbugs bgrang ba'i ting nge 'dzin dang /_blos rtog pa la rjes su dran pa'i ting nge 'dzin dang /_skye ba dang /_'gog pa la rtog pa'i ting nge 'dzin no/_/yang 
[\[149a.3\]]rnam pa bdun la/_'di ltar byang chub kyi yan lag bdun te/_dran pa byang chub kyi yan lag dang /_chos rnam par 'byed pa byang chub kyi yan lag dang /_brtson 'grus byang chub kyi yan lag dang /_dga' ba byang chub kyi yan lag dang /_shin tu sbyangs pa byang chub kyi yan lag 
[\[149a.4\]]dang /_ting nge 'dzin byang chub kyi yan lag dang /_btang snyoms byang chub kyi yan lag go/_/yang rnam pa bdun te/_rgyun du zhugs pa'i ting nge 'dzin dang /_lan cig phyir 'ong ba'i ting nge 'dzin dang /_phyir mi ldog pa'i ting nge 'dzin dang /_dgra bcom pa'i ting nge 'dzin dang /_rang 
[\[149a.5\]]sangs rgyas kyi ting nge 'dzin dang /_byang chub sems dpa'i ting nge 'dzin dang /_de bzhin gshegs pa thams cad mkhyen pa'i ting nge 'dzin to/_/yang rnam pa brgyad de/_'di ltar rnam par grol ba brgyad do/_/'di ltar gzugs kyis gzugs rtog pa'i rnam par grol 
[\[149a.6\]]ba'i ting nge 'dzin dang /_nang gzugs kyi mtshan nyid med par phyi rol gyi gzugs la rtog pa'i rnam par grol ba'i ting nge 'dzin dang /_lus kyis chud pa'i ting nge 'dzin dang /_nam mkha' mtha' yas skye mched kyi rnam par grol ba'i ting nge 'dzin dang /_rnam shes mtha' 
[\[149a.7\]]yas skye mched kyi rnam par grol ba'i ting nge 'dzin dang /_cung zad med pa'i skye mched kyi rnam par grol ba'i ting nge 'dzin dang /_'du shes med 'du shes med min gyi rnam par grol ba'i ting nge 'dzin dang /_'gog pa zad pa'i rnam par grol ba'i ting nge 'dzin to/_/yang rnam pa dgu 
[\[149b\]]
[\[149b.1\]]la mthar gyis 'jug pa dgu ste/_'di ltar bsam gtan bzhi dang /_stong pa bzhi dang /_'gog pa zad pa'i ting nge 'dzin to/_/yang rnam pa bcu la/_'di ltar rnam pa bcu ste/_thams cad sa'i ting nge 'dzin dang /_thams cad chu'i ting nge 'dzin dang /_thams cad me'i 
[\[149b.2\]]ting nge 'dzin dang /_thams cad rlung gi ting nge 'dzin dang /_thams cad sngon po'i ting nge 'dzin dang /_thams cad ser po'i ting nge 'dzin dang /_thams cad dmar po'i ting nge 'dzin dang /_thams cad dkar po'i ting nge 'dzin dang /_nam mkha' mtha' yas kyi ting nge 'dzin dang /_rnam 
[\[149b.3\]]shes mtha' yas kyi ting nge 'dzin dang /_cung zad med pa'i ting nge 'dzin to/_/gzhan yang grangs med pa la 'di lta ste/_sangs rgyas dang byang chub sems dpa' rnams so/_/rigs kyi bu de dag ni ting nge 'dzin gyi mtshan nyid ces bya'o/_/rigs kyi bu shes rab la rnam pa gnyis te/_
[\[149b.4\]]'jig rten dang /_'jig rten las 'das pa'o/_/yang rnam pa gsum ste/_shes rab dang /_lhag mthong dang /_ye shes so/_/shes rab ces bya ba ni sems can thams cad do/_/lhag mthong zhes bya ba ni 'phags pa thams cad do/_/ye shes zhes bya ba ni sangs rgyas dang /_
[\[149b.5\]]byang chub sems dpa' rnams so/_/gzhan yang shes rab ni tha dad pa'i mtshan nyid do/_/lhag mthong ni spyi'i mtshan nyid do/_/ye shes ni mtshan nyid rnam par bcom pa'o/_/yang rnam pa bzhi ste/_'di ltar yang dag pa'i bden pa bzhi'o/_/rigs kyi bu dngos po rnam pa 
[\[149b.6\]]gsum gyi phyir zhi gnas sgom mo/_/gsum gang zhe na/_bag med pa med par bya ba dang /_ye shes chen pos bkod pa dang /_dbang po thob par bya ba'i phyir ro/_/gzhan yang dngos po gsum gyi phyir lhag mthong sgom ste/_gsum gang zhe na/_'khor ba'i mi dge ba'i 'bras 
[\[149b.7\]]bu rnam par smin pa la rtog pa dang /_dge ba'i rtsa ba rnams skye zhing 'phel bar bya ba dang /_kun nas nyon mongs pa thams cad gzhom pa'i phyir ro/_/seng ge sgras gsol pa/_bcom ldan 'das ji ltar mdo sde las gsungs pa ltar lhag mthong gis nyon mongs pa choms par 'gyur 
[\[150a\]]
[\[150a.1\]]na zhi gnas la sgom yang ci 'tshal/_bcom ldan 'das kyis bka' stsal pa/_rigs kyi bu khyod kyis lhag mthong gis nyon mongs pa choms par 'gyur ro/_/zhes bya ba don de lta ma yin no/_/de ci'i phyir zhe na/_shes rab yod pa'i tshe na nyon mongs pa med/_
[\[150a.2\]]nyon mongs pa yod pa'i tshe shes rab med na/_ci'i phyir lhag mthong gis nyon mongs pa choms par 'gyur zhes smra/_rigs kyi bu dper na snang ba'i tshe na mun pa med la/_mun pa'i tshe ni snang ba med de/_gang gis 'di skad du snang bas mun pa sel bar 'gyur ro zhes bya ba de lta bu'i gnas 
[\[150a.3\]]med do/_/rigs kyi bu shes rab ni gang yin/_nyon mongs pa ni gang yin na/_shes rab kyis nyon mongs pa sel bar 'gyur ro zhes smra/_de ltar med pas na gzhom du yang med do/_/rigs kyi bu shes rab kyis nyon mongs pa gzhom par 'gyur ro zhes bya ba phyin nas bcom pa'am/_
[\[150a.4\]]ma phyin par bcom/_gal te ma phyin par bcom na bus pa ma rabs so so'i skye bo rnams kyis kyang bcom pa'i rigs so/_/'on te phyin nas bcom na skad cig ma snga mas bcom par rigs so/_/gal te skad cig ma snga mas mi choms na/_phyi mas kyang mi choms so/_/gal te snga ma phyin 
[\[150a.5\]]ma thag tu choms na/_de nyid ma phyin pa yin na/_ci'i phyir shes rab kyis gzhom par 'gyur zhes smra/_gal te phyin pa dang ma phyin pas bcom zhes smra na/_don de yang de lta ma yin no/_/gzhan yang lhag mthong gis nyon mongs pa gzhom par 'gyur ro zhes bya ba/_'on te gcig pus gzhom 
[\[150a.6\]]nus sam/_'on te grogs kyis gzhom par 'gyur/_gal te gcig pus gzhom nus pa zhig yin na/_byang chub sems dpa' ci'i phyir 'phags pa'i lam gyi yan lag brgyad sgom par 'gyur/_gal te grogs kyis gzhom par gyur pa zhig yin na/_gcig pus gzhom 
[\[150a.7\]]pa ma yin par rig go/_/gal te gcig pus mi nus na grogs kyis kyang mi nus pa ni/_ji ltar long ba gcig gis gzugs mi mthong na/_long ba mang pos grogs byas kyang gzugs mi mthong ba ltar lhag mthong yang de dang 'dra'o/_/rigs kyi bu ji ltar sa'i rang bzhin sra ba dang /_
[\[150b\]]
[\[150b.1\]]chu'i rang bzhin gsher ba dang /_me'i rang bzhin dro ba dang /_rlung gi rang bzhin g.yo ba'o/_/de ltar sa'i rang bzhin sra ba nas rlung gi rang bzhin g.yo ba'i bar du rgyu dang rkyen gyis bya ba ma yin te/_rang bzhin gyis de lta'o/_/ji ltar chen po bzhi'i nyon mongs pa yang de dang 'dra ste/_rang 
[\[150b.2\]]bzhin gyis bcad pa'o/_/de ltar bcad pa yin na ci'i phyir shes rab kyis gcod par 'gyur ro zhes smra/_don de lta bas na lhag mthong gis nges par nyon mongs pa rnams gzhom mi nus so/_/rigs kyi bu dper na lan tshwa'i rang bzhin kha bas de las tha dad pa gzhan yang kha bar byed pa dang /_
[\[150b.3\]]sbrang rtsi'i rang bzhin mngar bas de las tha dad pa gzhan yang mngar bar byed pa dang /_chu'i rang bzhin gsher bas de las tha dad pa gzhan yang gsher bar byed pa ltar/_shes rab kyis mtshan nyid 'gog pa yin pas chos 'gog par byed do zhes bya ba don de lta ma yin no/_/de ci'i phyir zhe na/_
[\[150b.4\]]gal te chos la 'gog pa med na ji ltar shes rab kyis nan gyis 'gog par bya/_lan tshwa kha bas de las tha dad pa gzhan kha bar byed pa ltar shes rab kyis 'gog pa yang de dang 'dra ste/_chos tha dad pa 'gog pa byed do zhes bya ba yang de lta ma yin no/_/de ci'i phyir zhe na/_shes rab kyi rang 
[\[150b.5\]]bzhin ni skad cig skad cig mar 'gog pa'o/_/gal te skad cig skad cig mar 'gog na/_ci'i phyir chos tha dad pa 'gog pa byed do zhes smra/_don de lta bas na shes rab kyi rang bzhin gyis nyon mongs pa gzhom par mi 'gyur ro/_/rigs kyi bu chos thams cad la 'gog pa rnam pa 
[\[150b.6\]]gnyis te/_rang bzhin gyis 'gog pa dang /_mthar 'gog pa'o/_/de ltar rang bzhin gyis 'gog pa yin na/_ci'i phyir shes rab kyis 'gog par byed ces smra/_gal te shes rab kyis nyon mongs pa sreg nus te/_ji ltar mes rdzas bsreg pa bzhin no zhes smra na yang /_de yang de lta ma 
[\[150b.7\]]yin no/_/de ci'i phyir zhe na/_mes rdzas bsregs pa ni thal ba tsam du yang lus so/_/shes rab kyang de dang 'dra na thal ba dang 'dra ba lus pa'i rigs so/_/sta res shing bcad pa yang bcad pa'i 'phro snang ngo /_/shes rab kyang de dang 'dra na bltar mngon pa ci zhig yod/_gal te shes rab kyis nyon 
[\[151a\]]
[\[151a.1\]]mongs pa spong bar nus na lta/_nyon mongs pa de dag ji ltar mu stegs can rnams grong khyer chen po drug po rnams na med kyang grong khyer rtswa mchog na snang ba bzhin du gzhan du snang ba'i rigs te/_de ltar nyon mongs pa de gzhan na mi snang ba des na shes rab 
[\[151a.2\]]kyis spong mi nus par rig go/_/rigs kyi bu chos thams cad ni rang bzhin gyis so sor stong pa ste/_sus kyang skyed mi nus la sus kyang dgag mi nus so/_/skye ba yang tha dad la 'gag pa yang tha dad de sus kyang ma byas so/_/rigs kyi bu gang zhig ting nge 'dzin 
[\[151a.3\]]bsgoms na yang dag par shes pa dang /_yang dag par mthong ba 'di lta bu thob ste/_don de lta bas na ngas mdo sde las/_gal te dge slong gang ting nge 'dzin sgom pa ni phung po lnga skye ba dang /_'gog pa'i mtshan nyid mthong ngo zhes gsungs so/_/rigs kyi bu gal 
[\[151a.4\]]te ting nge 'dzin ma bsgoms na 'jig rten gyi dngos po yang mi shes na/_'jig rten las 'das pa lta ci smos/_gal te ting nge 'dzin med na/_lam bde bar song na g.yang du ltung ngo /_/sems kyis chos gzhan la dmigs kyang ngag tha dad pa smra zhing rna bas tha dad pa thos 
[\[151a.5\]]te/_sems tha dad pa'i don go'o/_/yi ge gzhan zhig bri bar bsams kyang lag pas tha dad 'dri la/_lam gzhan du 'gro ba las gom pa gzhan du 'gro'o/_/gal te gang gis ting nge 'dzin bsgoms na phan pa'i don chen por 'gyur ba nas bla na med pa yang dag par rdzogs 
[\[151a.6\]]pa'i byang chub kyi bar du 'grub par 'gyur ro/_/rigs kyi bu byang chub sems dpa' sems dpa' chen po chos gnyis dang ldan pas phan pa'i don chen po byed nus so/_/gnyis gang zhe na/_ting nge 'dzin dang shes rab bo/_/rigs kyi bu 'di lta ste/_sra ba ni drag tu drangs 
[\[151a.7\]]na chad pa ltar byang chub sems dpa' sems dpa' chen po chos de gnyis sgom pa yang de dang 'dra'o/_/rigs kyi bu ji ltar shing sra ba rtsa ba nas 'don na/_sngar bsgul te phyis dbyung na sla ba ltar byang chub sems dpa'i ting nge 'dzin dang shes rab kyang de dang 'dra ste/_sngar ting 
[\[151b\]]
[\[151b.1\]]nge 'dzin gyis bsgul la/_phyis shes rab kyis dbyung ngo /_/ji ltar gos 'khru ba dag sngar thal bas bkrus la/_phyis chu dngas mas bkrus na dag par 'gyur ba ltar/_byang chub sems dpa'i shes rab dang /_ting nge 'dzin yang de dang 'dra'o/_/rigs kyi bu ji 
[\[151b.2\]]ltar sngar klog cing kha ton byas na/_phyis don go ba ltar/_byang chub sems dpa'i ting nge 'dzin dang shes rab kyang de dang 'dra'o/_/rigs kyi bu dper na mi dpa' bo go sngar bgos la mtshon dang chas te/_gdod g.yul ngor byung na dgra thul ba bzhin du/_byang chub 
[\[151b.3\]]sems dpa'i ting nge 'dzin dang shes rab kyang de dang 'dra'o/_/rigs kyi bu dper na mgar bas zhi ga'i nang du gser blugs na yid bzhin du bzhu ba ltar/_byang chub sems dpa'i ting nge 'dzin dang shes rab kyang de dang 'dra'o/_/rigs kyi bu dper na me long gsal ba'i nang 
[\[151b.4\]]du ngo'i gzugs brnyan lta ba ltar/_byang chub sems dpa'i ting nge 'dzin dang shes rab kyang de dang 'dra'o/_/rigs kyi bu ji ltar sngar sa gzhi bsnyams te gdod sa bon 'debs pa dang /_sngar mkhan po las lung mnos te gdod don yid la byed pa bzhin du byang chub sems 
[\[151b.5\]]dpa'i ting nge 'dzin dang shes rab kyang de dang 'dra ste/_don de lta bas na byang chub sems dpa' sems dpa' chen pos chos de gnyis bsgoms na phan pa chen po 'thob par 'gyur ro/_/rigs kyi bu byang chub sems dpa' sems dpa' chen pos chos de gnyis bsgoms na 
[\[151b.6\]]dbang po lnga las su rung bar 'gyur te sdug bsngal mang po la bzod pa 'di lta ste/_bkres pa dang /_skom pa dang /_grang ba dang /_tsha ba dang /_brdeg pa dang /_'tshog pa dang /_spyo ba dang /_gcan gzan khro bos bza' ba dang /_sbrang bu mchu smyung la sogs pas 
[\[151b.7\]]bza' ba'i sdug bsngal thams cad bzod nus te/_rtag tu sems sdud cing bag byed pa dang /_rnyed pa dang /_grags pa'i phyir chos ma yin pa mi spyod pa dang /_glo bur gyi nyon mongs pas mi gos pa dang /_ngan par lta ba thams cad kyis mi bslus pa dang /_rtag tu mi dge 
[\[152a\]]
[\[152a.1\]]ba'i rtog pa rnams yongs su spong ba dang /_ring por mi thogs par sems can la phan pa'i don bsgrub pa'i phyir bla na med pa yang dag par rdzogs pa'i byang chub tu mngon par 'tshang rgya bar 'gyur ro//_//bam po bzhi bcu gcig pa/_
[\[152a.2\]]rigs kyi bu byang chub sems dpa' sems dpa' chen pos chos de gnyis bsgoms na phyin ci log gi rlung drag po bzhis bsgul mi nus te/_ji ltar ri rab ri'i rgyal po la rlung rnam pa bzhis bus kyang bskyod mi nus pa bzhin no/_/ji ltar brgya byin gyi rgyal mtshan bskyod du 
[\[152a.3\]]med pa ltar mu stegs can gyi ston pas bskyod du med do/_/log pa'i sgyu rtsal tha dad pa rnams kyis bslu mi nus shing rtag tu bde ba mchog dam pa la longs spyod pa dang /_de bzhin gshegs pas dgongs te gsungs pa'i don zab mo rtogs pa dang /_bde ba la yang dga' ba med 
[\[152a.4\]]la/_sdug bsngal la yang mya ngan mi byed pa dang /_lha dang mi thams cad kyis bsti stang dang bkur sti byed cing bstod pa dang /_'khor ba dang /_'khor ba ma yin pa gsal bar mthong ba dang /_chos kyi dbyings dang /_chos kyi mtshan nyid la mkhas shing lus la rtag 
[\[152a.5\]]pa dang /_bde ba dang /_bdag dang /_yongs su dag pa'i chos yod par shes par 'gyur te/_de ni yongs su mya ngan las 'das pa'i bde ba zhes bya'o/_/rigs kyi bu ting nge 'dzin gyi mtshan nyid ni stong pa nyid kyi ting nge 'dzin ces bya'o/_/shes rab kyi mtshan nyid ni smon 
[\[152a.6\]]pa med pa'i ting nge 'dzin ces bya'o/_/btang snyoms kyi mtshan nyid ni mtshan ma med pa'i ting nge 'dzin ces bya ste/_rigs kyi bu gal te byang chub sems dpa' sems dpa' chen po gang ting nge 'dzin gyi dus dang /_shes rab kyi dus dang /_btang snyoms kyi dus dang dus ma yin pa la 
[\[152a.7\]]mkhas shing shes pa ni byang chub sems dpa' sems dpa' chen po byang chub kyi lam spyod pa zhes bya'o/_/seng ge sgras gsol pa/_bcom ldan 'das ji ltar na byang chub sems dpa' dus dang dus ma yin pa 'tshal ba lags/_bcom ldan 'das kyis bka' stsal pa/_rigs 
[\[152b\]]
[\[152b.1\]]kyi bu byang chub sems dpa' sems dpa' chen pos bde ba myong ba'i rkyen gyis nga rgyal chen po skyes sam/_'on te chos bshad pa'i rkyen gyis nga rgyal skyes sam/_brtson 'grus rtsom pa'i rkyen gyis nga rgyal skyes sam/_don shes shing 'dri ba dang lan 'debs pa la mkhas pa'i rkyen gyis 
[\[152b.2\]]nga rgyal skyes sam/_mi dge ba'i bshes gnyen dang bsnyen pa'i rkyen gyis nga rgyal skyes sam/_nor dam pa sbyin pa byas pa'i rkyen gyis nga rgyal skyes sam/_'jig rten na rigs chen po dang btsun pa'i mi dag gis bkur sti byas pa'i rkyen gyis nga rgyal skyes na/_de'i tshe shes rab 
[\[152b.3\]]mi bsgom gyi/_ting nge 'dzin bsgom par rig par bya ste/_de ni byang chub sems dpa' dus dang dus ma yin pa shes pa zhes bya'o/_/gal te byang chub sems dpa' gang brtson 'grus rtsom pa las phan pa dang /_bde ba'i mya ngan las 'das pa ma thob pas phyir 'gyod pa'i sems 
[\[152b.4\]]skyes sam/_dbang po rtul ba'i phyir dbang po lnga gdul mi nus sam/_nyon mongs pa'i dri ma rnams kyi lhun stug por gyur nas tshul khrims dang /_'dul ba la the tsom za zhing nyams pa na de'i tshe ting nge 'dzin mi bsgom gyi shes rab bsgom par bya ste/_de ni byang chub sems 
[\[152b.5\]]dpa' dus dang dus ma yin pa shes pa zhes bya'o/_/gal te byang chub sems dpa' gang ting nge 'dzin dang /_shes rab kyi shas mi mnyam pa de'i tshe btang snyoms mi bsgom par rig par bya'o/_/gal te mnyam na bsgom pa zhes bya ste/_de ni byang chub sems dpa' dus dang dus 
[\[152b.6\]]ma yin pa shes pa zhes bya'o/_/rigs kyi bu gal te byang chub sems dpa' gang ting nge 'dzin dang shes rab bsgom pa'i tshe na nyon mongs pa skye na de'i tshe btang snyoms bsgom par mi bya ste mdo sde sde bcu gnyis klog pa dang /_'don pa dang /_yi ger bris te gzhan la bstan cing sangs 
[\[152b.7\]]rgyas rjes su dran pa dang /_chos rjes su dran pa dang /_dge 'dun rjes su dran pa dang /_tshul khrims rjes su dran pa dang /_lha rjes su dran pa dang /_sbyin pa rjes su dran par rig par bya ste/_de ni btang snyoms sgom pa zhes bya'o/_/rigs kyi bu byang chub sems dpa' chos kyi 
[\[153a\]]
[\[153a.1\]]mtshan nyid gsum po de dag bsgoms na/_de'i rgyu de'i rkyen gyis mtshan ma med pa'i mya ngan las 'das pa thob bo//_//seng ge sgras gsol pa/_bcom ldan 'das mtshan nyid bcu ma mchis pa'i slad du yongs su mya ngan las 'das pa chen po la mtshan nyid ma mchis 
[\[153a.2\]]pa zhes bgyi na yang de'i rkyen gyis ma skyes pa dang /_ma byung ba dang /_'dus ma byas pa dang /_rten dang /_gling dang /_mgon dang /_skyabs dang /_rab tu bde ba dang /_'gog pa dang /_mya ngan las 'das pa dang /_zhi ba dang /_nad kyi sdug bsngal rnams ma mchis pa dang /_
[\[153a.3\]]srid pa ma mchis pa zhes bgyi/_bcom ldan 'das kyis bka' stsal pa/_rigs kyi bu rgyu dang rkyen med pa'i phyir ma skyes pa zhes bya/_ma skyes pa'i phyir ma byung ba zhes bya/_las byas pa gang yang med pa'i phyir 'dus ma byas pa zhes kyang bya/_lta ba lnga la mi 'jug pa'i phyir gnas dang 
[\[153a.4\]]rten zhes bya/_'dod pa bzhi dang bral ba'i phyir gling zhes bya/_sems can gdul ba'i phyir mgon dang skyabs zhes bya nyon mongs pa'i dgra bcom pa'i phyir bde ba zhes bya/_nyon mongs pa'i me 'gags pa'i phyir 'gog pa zhes bya/_rnam par rtog pa dang bral ba'i phyir mya ngan las 'das 
[\[153a.5\]]pa zhes bya/_'du 'dzi spangs pa'i phyir zhi ba zhes bya/_'chi ba yongs su bcad pa'i phyir nad med pa zhes bya/_thams cad med pa'i phyir srid pa med pa zhes bya'o/_/rigs kyi bu gal te byang chub sems dpa' sems dpa' chen po gang de ltar rtog pa na sangs rgyas kyi rang bzhin gsal 
[\[153a.6\]]bar mthong bar 'gyur ro/_/seng ge sgras gsol pa/_bcom ldan 'das byang chub sems dpa' sems dpa' chen pos chos du dang ldan na de ltar mtshan ma med pa'i mya ngan las 'das pa nas/_srid pa med pa'i bar mthong bar 'gyur/_bcom ldan 'das kyis bka' stsal pa/_rigs kyi 
[\[153a.7\]]bu byang chub sems dpa' sems dpa' chen po chos bcu dang ldan na mtshan ma med pa'i mya ngan las 'das pa nas srid pa med pa'i bar du mthong bar 'gyur ro/_/bcu gang zhe na/_dad pa'i sems dang ldan pa yin/_ji ltar na dad pa'i sems dang ldan pa yin zhe na/_sangs rgyas 
[\[153b\]]
[\[153b.1\]]dang /_chos dang /_dge 'dun rtag pa yin par yid ches shing phyogs bcu'i sangs rgyas rnams kyang thabs kyis mngon par ston pa dang /_log sred can gyi bar du sems can thams cad la sangs rgyas kyi rang bzhin yod par yid ches kyi/_de bzhin gshegs pa la skye ba 
[\[153b.2\]]dang /_rga ba dang /_na ba dang /_'chi ba dang /_dka' ba spyod pa dang /_lha sbyin gyis yang dag par dge 'dun gyi dbyen byas pa dang /_de bzhin gshegs pa'i sku la khrag phyung ba dang /_de bzhin gshegs pa mtha' yun du mya ngan las 'das pa dang /_dam pa'i chos ma lus 
[\[153b.3\]]par zad par 'gyur ro zhes bya ba la yid ches pa ma yin pa ni byang chub sems dpa' dad pa'i sems dang ldan pa zhes bya'o/_/tshul khrims rnam par dag pa dang ldan pa yin/_de la ji ltar na tshul khrims rnam par dag pa dang ldan pa zhe na/_rigs kyi bu gal te byang chub sems 
[\[153b.4\]]dpa' gang bdag nyid tshul khrims rnam par dag go zhes khas 'ches te/_bud med la mi reg mod kyi bud med mthong ba na steg gam/_rtsed mo'i tshig smra ba na byang chub sems dpa' de ni 'dod chags kyi chos dang ldan pa yin te de ni tshul khrims rnam par dag pa nyams shing tshangs par 
[\[153b.5\]]spyod pa'i rigs sun par byed pas tshul khrims sme bar byed pa ste/_de ni tshul khrims rnam par dag pa dang ldan pa zhes mi bya'o/_/gzhan yang byang chub sems dpa' gang tshul khrims rnam par dag go zhes khas 'ches te/_bud med kyi lus la mi reg cing steg pa dang rtsed mo'i 
[\[153b.6\]]tshig mi smra mod kyi dben pa skyabs yod pa'i phyi rol na bud med kyi rgyan dang /_phreng ba dang /_do shal gyi sgra dang /_skad rnam pa sna tshogs thos pa las chags pa'i sems bskyed na/_byang chub sems dpa' de yang 'dod chags kyi chos dang ldan pa yin te/_tshul khrims rnam 
[\[153b.7\]]par dag pa nyams shing tshangs par spyod pa'i rigs sun par byed pas tshul khrims sme bar byed pa ste/_de yang tshul khrims rnam par dag pa dang ldan pa zhes mi bya'o/_/gzhan yang byang chub sems dpa' gang tshul khrims rnam par dag go zhes khas 'ches te/_bud med 
[\[154a\]]
[\[154a.1\]]la reg cing steg pa dang rtsed mo'i tshig kyang mi smra la/_sgra skad mi nyan mod kyi/_skyes pa dag bud med kyi phyir 'brang ba'am/_bud med dag skyes pa'i phyir 'brang ba mthong na 'dod chags skyed na byang chub sems dpa' de yang 'dod chags kyi chos dang ldan pa 
[\[154a.2\]]yin te/_tshul khrims rnam par dag pa nyams shing tshangs par spyod pa'i rigs sun par byed pas tshul khrims sme bar byed pa ste/_de yang tshul khrims rnam par dag pa dang ldan pa zhes mi bya'o/_/gzhan yang byang chub sems dpa' gang tshul khrims rnam par dag go zhes 
[\[154a.3\]]khas 'ches te/_bud med la yang mi reg_/steg pa dang rtsed mo'i tshig kyang mi smra/_sgra skad kyang mi nyan/_skyes pa dang bud med 'grogs pa la mi lta mod kyi/_mtho ris kyi lha'i 'dod pa lnga la chags shing dga' na byang chub sems dpa' de yang 'dod chags kyi chos 
[\[154a.4\]]dang ldan pa yin te/_tshul khrims rnam par dag pa nyams shing tshangs par spyod pa'i rigs sun par byed pas tshul khrims sme bar byed pa ste/_de yang tshul khrims rnam par dag pa dang ldan pa zhes mi bya'o/_/rigs kyi bu byang chub sems dpa' gang rnam par dag pa'i 
[\[154a.5\]]tshul khrims 'dzin pa ni tshul khrims kyi phyir ma yin/_tshul khrims kyi pha rol tu phyin pa'i phyir ma yin/_sems can gyi phyir ma yin/_phan pa dang bde ba'i don gyi phyir ma yin/_byang chub sems dpa'i phyir ma yin/_mya ngan las 'das pa'i phyir ma yin/_nyan thos 
[\[154a.6\]]dang /_rang sangs rgyas kyi phyir ma yin gyi/_bla na med pa'i don dam pa 'ba' zhig gi phyir tshul khrims srung ba ni byang chub sems dpa' tshul khrims rnam par dag pa dang ldan pa zhes bya'o/_/dge ba'i bshes gnyen la bsten pa yin/_de la dge ba'i bshes gnyen 
[\[154a.7\]]zhes bya ba ni gang dag dad pa dang /_tshul khrims dang /_mang du thos pa dang /_sbyin pa dang /_shes rab ston cing pha rol pos spyod par 'gyur ba ni byang chub sems dpa'i dge ba'i bshes gnyen zhes bya'o/_/zhi ba la dga' ba yin/_de la zhi ba zhes bya ba ni 'di lta ste/_
[\[154b\]]
[\[154b.1\]]lus dang sems zhi bas chos rnams kyi chos kyi dbyings zab mo rtogs pa ni zhi ba zhes bya'o/_/brtson 'grus dang ldan pa yin/_de la brtson 'grus zhes bya ba ni 'di lta ste/_sems rtse gcig tu 'phags pa'i bden pa bzhi la rtog pa na/_gal te mgo'i thod la me 
[\[154b.2\]]'bar yang mi gtong ba ni brtson 'grus zhes bya'o/_/dran pa nye bar gzhag pa dang ldan pa yin/_de la dran pa nye bar gzhag pa ni 'di lta ste/_sangs rgyas rjes su dran pa dang /_chos rjes su dran pa dang /_dge 'dun rjes su dran pa dang /_tshul khrims rjes su dran pa dang /_
[\[154b.3\]]sbyin pa rjes su dran pa ni dran pa nye bar gzhag pa zhes bya'o/_/ngag 'jam par smra ba yin/_de la ngag 'jam po ni 'di lta ste/_tshig bden pa dang /_tshig dam pa dang /_sngar gsong por smra ba dang /_dus kyi tshig dang /_yang dag pa'i tshig smra ba ni ngag 'jam po zhes bya'o/_/
[\[154b.4\]]chos srung ba dang ldan pa yin/_de la chos srung ba ni 'di lta ste/_dam pa'i chos rtag tu bshad pa dang /_klog pa dang /_'don pa dang /_yi ger bri ba la dga' zhing mos pa dang /_don yid la byed pa dang /_rgyas par 'byed cing ston te khong du chud par byed pa dang /_gzhan yang 
[\[154b.5\]]yi ger 'dri ba dang /_'byed cing 'chad pa dang /_klog cing 'don pa dang /_bsngags shing bstod pa dang /_don yid la byed pa mthong na/_'di ltar 'tsho ba'i yo byad sbyor ba ni gos dang /_zas dang /_mal cha dang /_nad kyi rkyen sman la sogs pa 'bul ba dang /_chos 
[\[154b.6\]]bsrung ba'i phyir lus dang srog mi phangs pa ni chos srung ba zhes bya'o/_/byang chub sems dpa' sems dpa' chen pos bslab pa gcig pa dang /_tshul khrims gcig pa dag brel cing phongs pa mthong na gzhan las lhung bzed dang /_gos kha dog bsgyur ba dang /_nad g.yog 
[\[154b.7\]]byed pa dang /_gos dang /_zas dang /_mal cha dang /_gnas khang la sogs pa bslangs te sbyin pa byin no/_/shes rab dang ldan pa yin/_de la shes rab ces bya ba ni 'di lta ste/_de bzhin gshegs pa la rtag pa dang /_bde ba dang /_bdag dang /_yongs su dag par 
[\[155a\]]
[\[155a.1\]]lta ba dang /_sems can thams cad la sangs rgyas kyi rang bzhin yod par lta ba dang /_chos kyi mtshan nyid gnyis su lta ste/_'di ltar stong pa dang /_stong pa ma yin pa dang /_rtag pa dang /_mi rtag pa dang /_bde ba dang /_bde ba med pa dang /_
[\[155a.2\]]bdag dang /_bdag med pa dang /_yongs su dag pa dang /_yongs su ma dag pa dang /_chos tha dad pa gcad du rung ba dang /_chos tha dad pa gcad mi rung ba dang /_chos tha dad pa rkyen las skye ba dang /_chos tha dad pa 
[\[155a.3\]]rkyen las mthong ba dang /_chos tha dad pa rkyen las 'bras bur gyur pa dang /_chos tha dad pa rkyen las 'bras bur gyur pa ma yin par rtog pa ni shes rab dang ldan pa zhes bya ste/_rigs kyi bu de ni byang chub sems dpa' chos bcu dang ldan na/_mtshan ma med pa'i mya ngan las 'das pa gsal bar 
[\[155a.4\]]mthong ba zhes bya'o/_/seng ge sgras gsol pa/_bcom ldan 'das ji ltar bcom ldan 'das kyis sngar tsun da la bka' stsal pa/_khyod ni sangs rgyas kyi rang bzhin mthong ngo /_/yongs su mya ngan las 'das pa chen po'ang 'thob bo/_/bla na med pa yang dag par 
[\[155a.5\]]rdzogs pa'i byang chub tu mngon par 'tshang rgya'o zhes bgyi ba'i don ni ji lta bu lags/_bcom ldan 'das mdo sde las gal te byol song la sbyin pa byas na rnam par smin pa brgya 'gyur 'thob bo/_/log sred can la sbyin pa byas na rnam par smin pa stong 'gyur 'thob bo/_/tshul 
[\[155a.6\]]khrims srung ba la sbyin pa byas na rnam par smin pa brgya stong snyed thob bo/_/gal te mu stegs can nyon mongs pa tshad med pa snyed bcad pa la sbyin pa byas na rnam par smin pa tshad med pa snyed thob bo/_/phyogs bzhi pa dang /_'bras bu bzhi thob pa dang /_rang sangs rgyas la sbyin 
[\[155a.7\]]pa byas na rnam par smin pa tshad med pa snyed thob bo/_/phyir mi ldog pa'i byang chub sems dpa' dang /_tshe gcig gis thogs pa'i byang chub sems dpa' sems dpa' chen po rnams dang /_sangs rgyas bcom ldan 'das la sbyin pa byas pa'i bsod nams rnam par smin pa thob 
[\[155b\]]
[\[155b.1\]]pa ni tshad med mtha' yas brjod du med/_bsam gyis mi khyab bo zhes gsungs te/_skyes bu tsun das de ltar bsod nams rnam par smin pa myong bar 'gyur na rnam par smin pa de bas mi 'tshal te/_nam zhig gi dus su bla na med pa yang dag par rdzogs pa'i byang chub thob 
[\[155b.2\]]par 'gyur/_bcom ldan 'das yang mdo sde las gal te gang zhig gis bsam pa dag pas dge ba dang /_mi dge ba'i las byas na gdon mi 'tshal bar 'bras bu rnam par smin par 'gyur te/_da ltar gyi dus sam/_skye ba slad ma'am/_skye ba 'di nyid kyis myong bar 
[\[155b.3\]]'gyur ro zhes gsungs na tsun da yang bsam pa dag pa las dge ba bgyis pas las de ni gdon mi 'tshal bar 'bras bu myong bar 'gyur ro/_/gal te nges par 'bras bu myong bar 'gyur na/_bla na med pa yang dag par rdzogs pa'i byang chub ji ltar thob/_yang ji ltar na 
[\[155b.4\]]sangs rgyas kyi rang bzhin mthong bar 'gyur/_bcom ldan 'das yang mdo sde las nad pa dang /_pha ma dang /_sangs rgyas bcom ldan 'das dang rnam pa 'di gsum la sbyin pa byas na zad mi shes pa'i 'bras bu myong ngo zhes gsungs so/_/yang mdo sde las bcom ldan 
[\[155b.5\]]'das kyis dga' bo la bka' stsal pa las sems can thams cad 'dod pa'i khams dang /_gzugs dang /_gzugs med pa'i khams kyi las med na bla na med pa yang dag par rdzogs pa'i byang chub thob par 'gyur ro zhes gsungs so/_/yang bcom ldan 'das kyis chos 
[\[155b.6\]]kyi tshig gi mdo las tshigs su bcad pa 'di skad ces gsungs so/_/nam mkha'i khams dang rgya mtsho dang /_/ri dang brag tu song ba dang /_/sa phyogs gang dang gar song yang /_/byas pa'i las las thar mi 'gyur/_/yang ma 'gags pas gsol pa las bcom ldan 'das 
[\[155b.7\]]bdag mngon du dran pa sngon za ma gcig gi zas kyi sbyin pa byin pas/_bskal pa brgyad khri'i bar du ngan song gsum du ltung bar ma gyur to/_/bcom ldan 'das za ma gcig gi zas sbyin pa byas pas kyang /_rnam par smin pa'i 'bras bu de lta bu thob par gyur na/_tsun da 'dis dad 
[\[156a\]]
[\[156a.1\]]pa'i sems kyis sangs rgyas la sbyin pa bgyis pas sbyin pa'i pha rol tu phyin pa dang ldan par 'gyur ba lta ci smos/_bcom ldan 'das gal te dge ba'i 'bras bu rnam par smin pa bas par mi 'tshal na/_shin tu rgyas pa'i mdo la skur pa dang /_mtshams 
[\[156a.2\]]med pa lnga'i kha na ma tho ba bgyis pa dang /_rtsa ba bzhi nyams pa dang /_log sred can gyi kha na ma tho ba ji ltar bas par 'gyur/_gal te bas par mi 'gyur na sangs rgyas kyi rang bzhin mthong zhing bla na med pa yang dag par rdzogs pa'i byang chub tu mngon par 'tshang rgya 
[\[156a.3\]]bar 'gyur/_bcom ldan 'das kyis bka' stsal pa/_legs so legs so/_/rigs kyi bu skyes bu rnam pa gnyis kyis tshad med pa mtha' yas pa'i yon tan thob ste/_dpag tu med la brjod du med de/_'khor ba'i 'od pa yang skems shing bdud dang phyir 
[\[156a.4\]]rgol ba thul te/_bdud kyi rgyal mtshan bsnyal ba dang /_de bzhin gshegs pa'i bla na med pa'i chos kyi 'khor lo bskor bar 'gyur ro/_/gnyis gang zhe na/_'dri ba la mkhas pa dang /_lan 'debs pa la mkhas pa'o/_/rigs kyi bu sangs rgyas kyi stobs bcu'i 
[\[156a.5\]]nang na las kyi stobs mchog go/_/rigs kyi bu sems can gang las kyi rgyu khyad du gsod cing yid mi ches pa dag gdul ba'i phyir de skad ces gsungs pa yin no/_/rigs kyi bu byas pa'i las thams cad ni yang ba yang yod la lci ba yang yod do/_/yang ba dang 
[\[156a.6\]]lci ba'i las gnyis la yang gnyis gnyis yod de/_gang zhe na/_nges pa dang /_ma nges pa'o/_/rigs kyi bu kha cig 'di skad du mi dge ba'i las kyi 'bras bu med do/_/gal te mi dge ba'i las kyi 'bras bu nges par yod na/_ci'i phyir rigs ngan dbugs 'phrog 
[\[156a.7\]]ces pa mtho ris kyi lhar skyes la sor mo'i rgyan gyis rnam par grol ba'i 'bras bu thob par gyur/_don de lta bas na las byas pa la nges par 'bras bu thob pa dang /_nges par 'bras bu mi thob pa yod do zhes smra ba yod de/_ngan par lta ba gcad pa'i phyir mdo sde las/_las byas 
[\[156b\]]
[\[156b.1\]]pa thams cad 'bras bu mi thob pa med do zhes gsungs so/_/rigs kyi bu las lci ba las yang bar yang 'gyur la/_las yang ba las lci bar yang 'gyur te/_de yang 'gro ba thams cad la bya ba ma yin gyi/_glen pa dang /_shes rab can du bye brag dbye'o/_/de bas na 
[\[156b.2\]]las thams cad nges par 'bras bu thob pa ma yin te/_nges pa ma yin mod kyi/_mi thob pa yang ma yin no/_/rigs kyi bu sems can thams cad la rnam pa gnyis te/_shes rab can dang /_gti mug can no/_/de la shes rab can ni shes rab kyi stobs kyis sems can 
[\[156b.3\]]dmyal ba'i las shin du lci ba byas pa yang tshe 'di la yang ba tsam myong nas thar bar 'gyur ro/_/gti mug can ni tshe 'di'i las yang bas sems can dmyal ba'i las lci ba myong bar 'gyur ro/_/seng ge sgras gsol pa/_bcom ldan 'das gal te de lta na tshangs par spyod pa rnam par 
[\[156b.4\]]dag pa dang /_rnam par grol ba'i 'bras bu yang mi 'tshal bar 'gyur ro/_/bcom ldan 'das kyis bka' stsal pa/_rigs kyi bu gal te las thams cad nges par 'bras bu thob na tshangs par spyod pa dang /_rnam par grol ba mi dgos so zhes byar yang rung na ma nges pa'i phyir 
[\[156b.5\]]tshangs par spyod pa dang /_rnam par grol ba'i phyir 'bras bu bsgom dgos so/_/rigs kyi bu gal te mi dge ba'i las thams cad spangs na dge ba'i 'bras bu thob bo/_/dge ba'i las spangs na mi dge ba'i 'bras bur 'gyur ro/_/gal te las thams cad nges par 'bras bu 
[\[156b.6\]]thob na 'phags pa'i lam bsgom mi dgos pa'i rigs so/_/gal te 'phags pa'i lam ma bsgoms na rnam par grol bar mi 'gyur te/_de bas na 'phags pa rnams kyis nges pa'i las gzhig cing rnam par smin pa yang bar bya ba dang /_ma nges pa'i las kyi 'bras bu rnam par 
[\[156b.7\]]smin pa med par bya ba'i phyir lam bsgom mo/_/gal te las thams cad nges par 'bras bu thob na/_'phags pa'i lam mi dgos par 'gyur te/_'phags pa'i lam sgom pa spangs pa'i pha rol na/_rnam par grol ba thob pa'i gnas gzhan med do/_/rnam par grol 
[\[157a\]]
[\[157a.1\]]ba ma thob par mya ngan las 'das pa thob bo zhes bya ba yang gnas med do/_/rigs kyi bu gal te las thams cad nges par 'bras bu thob na tshe gcig tu dge ba'i las sha stag byas pas rtag tu bde ba myong bar 'gyur la/_tshe gcig tu mi dge ba'i las lci ba 
[\[157a.2\]]byas pa yang rtag tu sdug bsngal chen po myong bar 'gyur ro/_/gal te las kyi 'bras bu de lta yin na lam sgom pa yang med/_rnam par grol ba dang /_mya ngan las 'das pa yang med de/_mi yang rtag tu mi byed pa'i rigs/_bram ze yang rtag tu bram ze byed pa'i rigs 
[\[157a.3\]]so/_/gal te de ltar na rigs ngan pa dang /_mi ngan pa med pa'i rigs te/_mi yang rtag tu mi byed par 'gyur la/_bram ze yang rtag tu bram ze byed par 'gyur te/_chung ngu'i tshe na las byas pa yang chung ngu nas myong ba'i rigs te/_tshod la bab pa dang /_rgas pa'i tshe myong 
[\[157a.4\]]ba'i mi rigs so/_/rgas pa'i tshe mi dge ba byas pa dag sems can dmyal bar ltung ba yang sems can dmyal bar skyes ma thag gi lus kyis myong ba mi rigs kyi rgas nas gdod myong ba'i rigs so/_/gal te rgas pa'i tshe srog ma bcad pa dag dar la bab pa'i tshe mi myong ba'i rigs 
[\[157a.5\]]te/_gal te dar la bab pa'i tshe mi myong na rgas par yang ji ltar 'gyur te/_de ni las med par ma gyur pa'i phyir ro/_/gal te las med par ma gyur na lam sgom pa dang /_mya ngan las 'das pa yod par mi 'gyur ro/_/rigs kyi bu las la rnam pa gnyis te/_nges pa dang /_ma 
[\[157a.6\]]nges pa'o/_/nges pa'i las la yang rnam pa gnyis te/_rnam par smin pa nges pa dang /_dus nges pa'o/_/de la kha cig ni rnam par smin pa nges la dus ma nges pa yang yod de/_rkyen dang phrad pa na myong bar 'gyur ro/_/kha cig ni dus gsum du myong ste/_'di ltar da ltar myong 
[\[157a.7\]]ba dang /_ma 'ongs pa na myong ba dang /_phyis myong ba'o/_/rigs kyi bu gal te nges pa'i sems kyis dge ba dang /_mi dge ba'i las byas te/_byas nas shin tu dad pa'i sems bskyed de rab tu dga' la/_dkon mchog gsum la rtag tu mchod par shog shig ces yi dam 
[\[157b\]]
[\[157b.1\]]'cha' ba ni las nges pa'o/_/rigs kyi bu shes rab can gyi dge ba'i rtsa ba ni zab cing brtan te bsgul dka' bas las lci ba dag kyang yang bar 'gyur ro/_/gti mug can ni mi dge ba zab cing lhun stug pas las yang ba yang rnam par smin pa lci bar 'gyur ro/_/don de lta bas 
[\[157b.2\]]na las thams cad ni nges pa zhes mi bya'o/_/byang chub sems dpa' sems dpa' chen po la sems can dmyal ba'i las med mod kyi/_sems can gyi phyir sems can dmyal bar skye bar smon lam 'debs so/_/rigs kyi bu sngon sems can tshe lo brgya thub pa na sems can 
[\[157b.3\]]gang gA'i klung gi bye ma snyed sems can dmyal bar sdug bsngal myong ba las ngas de dag mthong nas yi dam chen po bskyed de/_sems can dmyal ba'i lus blangs so/_/byang chub sems dpa' la de'i tshe na las de lta bu dag yang dag par med mod kyi/_sems can gyi phyir sems 
[\[157b.4\]]can dmyal ba'i rnam par smin pa len to/_/nga de'i tshe sems can dmyal bar lo tshad med pa snyed kyi bar du sdig pa can rnams la mdo sde sde bcu gnyis rgyas par 'byed cing ston te/_de dag gis thos nas mi dge ba'i rnam par smin pa bcom pas sems can dmyal ba yang stongs 
[\[157b.5\]]par byas te/_log sred can ni ma gtogs so/_/de ni byang chub sems dpa' sems dpa' chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/gzhan yang rigs kyi bu bskal pa bzang po 'dir sems can tshad med pa snyed 
[\[157b.6\]]byol song gi skye gnas su skyes te/_mi dge ba'i las kyi 'bras bu myong ba las ngas de dag mthong nas yang yi dam chen po bskyed de/_sems can de dag la chos bstan cing bsgral ba'i phyir bar bar ni kha sha dang /_sha ba dang /_dred mo dang /_phug ron dang /_spre'u dang /_klu 
[\[157b.7\]]dang /_sbrul dang /_nam mkha' lding dang /_nya dang /_ru sbal dang /_wa dang /_ri bong dang /_ba lang dang /_rta la sogs pa'i lus myong ngo /_/rigs kyi bu byang chub sems dpa' sems dpa' chen po la de lta bu'i byol song gi las ngan pa med mod kyi/_yi dam chen 
[\[158a\]]
[\[158a.1\]]po'i stobs kyis sems can gyi phyir lus de dag kyang len to/_/'di ni byang chub sems dpa' sems dpa' chen po da ltar dang /_ma 'ongs pa dang /_phyis myong ba'i mi dge ba'i las ma yin pa zhes bya'o/_/gzhan yang rigs kyi bu bskal pa bzang 
[\[158a.2\]]po 'dir sems can tshad med mtha' yas pa snyed [{]yi dgas [,]yi dwags [}]su skyes te/_zas su skyugs pa dang /_tshil dang /_sha dang /_rnag dang /_khrag dang /_bshang gci dang /_mchil ma dang /_snabs za zhing tshe'i tshad lo khri phrag tshad med pa brgya stong snyed kyi bar du skom gyi ming 
[\[158a.3\]]yang ma thos na/_mig gis mthong zhing btung ba lta ci smos/_gal te rgyang nas chu mthong ste/_drung du 'gro bar gzas na yang phyin ma thag tu me mur dang /_rnag khrag tu 'gyur ro/_/ci ste ma gyur na yang mi mang po ral gri dang mdung thogs shing srung ste nyer mi ster ro/_/
[\[158a.4\]]gal te char pas lus la phog na mer 'gyur te/_de ni mi dge ba'i las kyi 'bras bu rnam par smin pa'o/_/rigs kyi bu byang chub sems dpa' sems dpa' chen po la yang dag par mi dge ba'i las kyi 'bras bu de lta bu med mod kyi/_sems can dag rnam par 
[\[158a.5\]]grol ba thob par bya ba'i don gyi phyir yi dam chen po bskyed cing lus de lta bu dag len te/_de ni byang chub sems dpa' sems dpa' chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/rigs kyi bu nga bskal pa bzang po 'dir shan 
[\[158a.6\]]pa'i khyim du skyes te/_bya dang /_phag dang /_ba lang dang /_lug gsod cing rngon gyi yo byad gtor ba dang nya rgya la sogs pa 'chang ste/_rigs ngan dag gi khyim du skyes nas/_rkun po dang /_chom po byas so/_/byang chub sems dpa' la yang dag par de lta bu'i las med mod kyi/_sems 
[\[158a.7\]]can sgrol zhing rnam par grol ba thob par bya ba'i phyir smon lam chen po'i stobs kyis de lta bu'i lus len te/_de ni byang chub sems dpa' sems dpa' chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/rigs kyi bu nga bskal pa bzang 
[\[158b\]]
[\[158b.1\]]po 'dir yang yul gyi mtha' 'khob tu skyes te/_'dod chags dang /_zhe sdang dang /_gti mug gi las mang po byas nas chos ma yin pa spyod de/_dkon mchog gsum dang tshe phyi ma'i 'bras bu rnam par smin pa la yid mi ches shing pha ma dang /_gnyen bshes dang /_rgan rabs 
[\[158b.2\]]dang /_bla ma la bkur sti mi byed do/_/rigs kyi bu byang chub sems dpa' la de'i tshe yang dag par de lta bu'i las med mod kyi/_sems can rnam par grol bar bya ba'i phyir smon lam chen po'i stobs kyis der skye bar byed de/_de ni byang chub sems dpa' sems dpa' 
[\[158b.3\]]chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/rigs kyi bu nga bskal pa bzang po 'dir yang bud med kyi lus dang /_lus ngan pa dang /_'dod chags kyi lus dang /_zhe sdang gi lus dang /_gti mug gi lus dang /_
[\[158b.4\]]phrag dog gi lus dang /_'jungs pa'i lus dang /_sgyu ma'i lus dang /_slu ba'i lus dang /_glags pa dang /_bcangs pa'i lus blangs so/_/rigs kyi bu byang chub sems dpa' la de'i tshe na las ngan pa de lta bu med mod kyi/_sems can dag rnam par grol ba thob par bya ba'i 
[\[158b.5\]]phyir smon lam chen po'i stobs kyis der skye bar byed de/_de ni byang chub sems dpa' sems dpa' chen po da ltar dang /_ma 'ongs pa dang /_phyir mi dge ba'i las myong ba ma yin pa zhes bya'o/_/rigs kyi bu nga bskal pa bzang po 'dir nyung rum dang /_ma ning dang /_mtshan gnyis 
[\[158b.6\]]dang /_mtshan gcig tu ma nges pa'i lus myong ste/_rigs kyi bu byang chub sems dpa' sems dpa' chen po la yang dag par na lus kyi mi dge ba'i las de lta bu med mod kyi/_sems can dgrol ba'i phyir smon lam chen po'i stobs kyis der skye bar byed de/_de ni byang chub sems 
[\[158b.7\]]dpa' sems dpa' chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/rigs kyi bu nga bskal pa bzang po 'dir mu stegs can gcer bu pa'i chos la yid ches te/_sbyin pa yang med/_mchod sbyin yang med/_sbyin pa dang /_mchod sbyin 
[\[159a\]]
[\[159a.1\]]gyi 'bras bu yang med/_dge ba dang /_mi dge ba'i las kyang med/_dge ba dang /_mi dge ba'i las kyi 'bras bu rnam par smin pa yang med/_da ltar gyi dus dang /_ma 'ongs pa'i dus kyang med/_tshu rol dang /_pha rol yang med/_'phags pa yang med/_
[\[159a.2\]]sprul pa'i sku yang med/_lam dang /_mya ngan las 'das pa med pa'i chos la gnas par gyur to/_/rigs kyi bu byang chub sems dpa' la yang dag par mi dge ba'i las de lta bu med mod kyi/_sems can rnam par grol bar bya ba'i phyir smon lam chen po'i stobs kyis ngan par lta 
[\[159a.3\]]ba'i chos de la zhugs te/_de ni byang chub sems dpa' sems dpa' chen po da ltar dang /_ma 'ongs pa dang /_phyis mi dge ba'i las myong ba ma yin pa zhes bya'o/_/rigs kyi bu ngas mngon du dran pa sngon 'das pa na lha sbyin dang /_nga gnyis tshong dpon byed pa na/_so so nas tshong 
[\[159a.4\]]pa lnga brgya lnga brgya snyed yod do/_/de dag rnyed pa 'dod pa'i phyir rgya mtshor zhugs te/_nor bu rin po che len du song ba las mi dge ba'i las kyis rgyus bar du glo bur gyi rlung drag po dang phrad de/_gru zhig nas grogs po thams cad shi'o/_/de'i tshe nga dang lha sbyin gnyis srog mi gcod 
[\[159a.5\]]pa'i 'bras bu tshe ring bar gyur pas rlung gis bus nas skam sar phyin to/_/de'i tshe lha sbyin ni/_nor dang rin po che la phangs shing chags pas mya ngan chen po'i sdug bsngal gyis gdungs te/_skad chen po phyung nas ngus pa las ngas de'i tshe na lha sbyin la ma ngu shig ces smras pa dang /_
[\[159a.6\]]lha sbyin gyis phyir nga la 'di skad ces smras so/_/kye brtags par nyon cig_/dper na mi dbul po phongs pa zhig dur khrod du song ste/_lag pas ro la bzung nas 'di skad du khyod kyis 'chi ba'i bde ba nga la byin cig_/ngas khyod la dbul phongs pa'i 'tsho ba 'di sbyin no zhes 
[\[159a.7\]]smras pa las de nas ro de langs te 'dug nas mi dbul po de la 'di skad ces smras so/_/rigs kyi bu dbul phongs pa'i 'tsho ba yang mi 'dod la/_bdag ni da ltar rab tu bde bas na 'chi ba'i bde ba las dbul phongs pa'i 'tsho ba la dga' ba med do zhes smras so/_/bdag kyang 
[\[159b\]]
[\[159b.1\]]de dang 'dra ste/_'chi ba'i bde ba'ang med la/_dbul yang dbul na ji ltar mi ngur rung /_ngas yang spro ba bskyed de/_khyod mya ngan ma byed cig_/bdag la nor bu gnyis yod de/_rin dpag tu med kyis/_gcig khyod la sbyin no zhes smras nas gcig byin te/_yang 
[\[159b.2\]]'di skad du gang dbang thang yod pa ni rin po che 'di yang thob par rung gi_/gal te dbang thang med na thob par mi 'gyur ro zhes smras so/_/nga de'i tshe na chad ngal te shing gcig gi drung na ngal bso zhing gnyid log pa las/_lha sbyin 'dod pa'i sems mched de nor bu 
[\[159b.3\]]gcig gi phyir ngan sems bskyed nas nga'i mig bcar te nor bu phrogs nas bros so/_/nga de'i tshe mig na bas skad phyung nas 'khun pa las/_bu mo gcig nga'i gan du 'ong ste 'di skad skyes bu khyod ci ste 'di ltar 'khun ces dris so/_/ngas de la rgyus nas rgyas par bshad 
[\[159b.4\]]do/_/bu mos de skad smras pa thos nas nga la khyod kyi ming ci zhes dris so/_/de la nga'i ming ni bden par smra ba'o zhes byas so/_/bu mos smras pa/_khyod kyi ming bden par smra ba yin nam ma yin ji ltar rtog par 'gyur/_ngas 'di skad du yi dam bcas te/_gal te bdag lha sbyin la 
[\[159b.5\]]ngan sems yod na/_mig kyang da ltar 'di 'dra bar rtag tu long bar gyur cig_/gal te med na mig kyang slar thob par shog shig ces smras ma thag tu mig kyang snga ma kho na bzhin du gyur to/_/rigs kyi bu 'di ni byang chub sems dpa' sems dpa' chen po da ltar gyi dus kyi 'phral du rnam 
[\[159b.6\]]par smin pa bstan pa'o/_/rigs kyi bu ngas mngon du dran pa sngon 'das pa'i dus na/_lho phyogs be ta la'i yul du grong khyer pu ta na zhes bya bar bram ze'i khyim du skyes te/_de'i tshe na rgyal po ka la pu zhes bya ba khro zhing gtum pa nga rgyal gyis mngon par zin pa lang 'tsho zhing mdangs bzang ba 
[\[159b.7\]]'dod pa lnga la chags shing zhen te/_nga de'i tshe na sems can bsgral ba'i phyir grong khyer de'i phyi rol na rnal 'byor spyod cing 'dug pa las/_de'i tshe na rgyal po de dbyar gyi dus me tog rgyas pa na 'khor btsun mo dang sras dang bcas te/_grong khyer gyi phyi rol tu bsang zhing shing drung du 'dod pa 
[\[160a\]]
[\[160a.1\]]lngas rtse zhing 'dug pa dag_/bu mo sras rnams rgyal po bzhag ste rtse zhing song ba las nga'i gan du phyin te/_nga de'i tshe de dag gi 'dod pa gcad pa'i phyir chos bshad cing 'dug pa las rgyal po phyi bzhin du 'ongs te/_nga mthong bas ngan sems skyes te/_nga la 'di skad 
[\[160a.2\]]ces dris so/_/khyod dgra bcom pa'i 'bras bu thob bam/_ngas smras pa ma thob bo/_/yang dris pa/_phyir mi ldog pa'i 'bras bu thob bam/_ngas smras pa ma thob bo/_/yang dris pa khyod 'bras bu rnam pa de gnyis ma thob na/_'dod chags dang /_nyon mongs pa dang ldan pa 
[\[160a.3\]]yin na ci ste bag med par nga'i slas rnams la rtog_/ngas smras pa/_rgyal po chen po 'di ltar shes par gyis shig_/bdag da ltar 'dod pa'i kun nas nyon mongs pa ma bcad mod kyi/_nang gi sems ni yang dag par 'dod chags med do/_/rgyal pos smras pa/_glen pa 'jig 
[\[160a.4\]]rten na drang srong dbugs rngub cing shing tog za ba rnams kyang gzugs bzang po mang po mthong na 'dod chags skye na/_khyod dar la bab ste/_'dod chags ma bcad pas gzugs mang po mthong na mi chags pa lta ci smos/_ngas smras pa/_rgyal po chen po gzugs mthong ste mi chags pa 
[\[160a.5\]]ni dbugs dang 'bras bu za ba la rag lus pa ma yin te/_mi rtag pa dang /_mi gtsang ba la sems rtse gcig tu dmigs pa'i dbang gis 'gyur ro/_/rgyal pos smras pa/_gzhan la smod cing skur pa btab na tshul khrims gtsang ba zhes byar rung ngam/_ngas smras pa/_rgyal 
[\[160a.6\]]po chen po gang phrag dog gi sems dang bcas pa ni skur pa 'debs so/_/bdag la phrag dog gi sems med na ci'i phyir skur pa 'debs zhes bya/_rgyal pos smras pa/_btsun pa tshul khrims zhes bya ba ni ji lta bu/_rgyal po chen po bzod pa ni tshul khrims zhes bya'o/_/rgyal 
[\[160a.7\]]pos smras pa/_gal te bzod pa tshul khrims yin na/_khyod kyi rna ba bcad kyis bzod na khyod tshul khrims srung bar rig par 'gyur ro zhes smras nas nga'i rna ba bcad do/_/de'i tshe na nga'i mdangs kyang ma gyur to/_/rgyal po'i blon po dag de lta bu'i dngos po mthong nas rgyal po la 
[\[160b\]]
[\[160b.1\]]'di skad ces gsol to/_/rgyal po skyes bu dam pa 'di la ni gtse ba'i mi rigs so/_/rgyal pos blon po dag la smras pa/_'di skyes bu dam pa yin par khyed kyis ji ltar shes/_blon po rnams kyis gsol pa/_sdug bsngal myong ba na mdangs ma gyur pas rig go/_/
[\[160b.2\]]rgyal pos yang smras pa/_mdangs 'gyur ram mi 'gyur ba sad dgos so zhes smras nas sna dang /_rkang lag thams cad bcad do/_/de'i tshe na byang chub sems dpa' tshe rabs tshad med grangs med pa'i bar du byams pa dang snying rje bsgoms shing sems can sdug bsngal ba 
[\[160b.3\]]la snying brtse ba'i sems bskyed pas de'i tshe na mgon po bzhis khros nas rdo dang /_gseg ma char bzhin du phab bo/_/rgyal pos de lta bu mthong nas skrag pa'i sems skyes te/_pus mo sa la btsugs nas 'di skad ces thugs brtse ba'i slad du 'gyod tshangs gnang bar smon to/_/zhes 
[\[160b.4\]]gsol to/_/ngas smras pa/_rgyal po chen po bdag gi sems la khro ba yang med la/_'dod chags kyang med do/_/rgyal pos smras pa/_sems la khro ba med par cis rig par bgyi/_de nas ngas 'di skad du gal te bdag yang dag par khro ba med na bdag gi lus 'di snga 
[\[160b.5\](]ma kho [,]mkho [)]bzhin du gyur cig ces smon lam btab nas de ma thag tu lus snga mkho bzhin du gyur to/_/'di ni byang chub sems dpa' sems dpa' chen po'i tshe 'di nyid la 'bras bu mngon du gyur pa bstan pa'o/_/rigs kyi bu dge ba'i las kyi 'bras bu ma 'ongs pa na rnam par smin pa phyi 
[\[160b.6\]]ma'i dus na rnam par smin pa ltar mi dge ba'i las kyang de bzhin du rig par bya'o/_/byang chub sems dpa' sems dpa' chen po bla na med pa yang dag par rdzogs pa'i byang chub thob pa na las thams cad kyi 'bras bu mngon sum du smin par 'gyur ro/_/mi dge ba'i las ngan pa 
[\[160b.7\]]mngon sum du smin pa ni rgyal po mi dge ba byas pas gnam las rdo dang gseg ma bab pa'am/_rngon pa la dred mo'i lag brdas ston pa dang /_rngon pa la rin po che'i kha dog lta bu'i sha ba la lag brdas ston pa las lag pa chad nas lhung bzhin te/_de ni mi dge ba'i las kyi 'bras bu mngon 
[\[161a\]]
[\[161a.1\]]sum du smin pa zhes bya'o/_/ma 'ongs pa na rnam par smin pa ni ji ltar log sred can gyis phas pham pa bzhi nyams pa dang /_mtshams med pa lnga byas pa'o/_/phyis rnam par smin pa ni ji ltar tshul khrims can dag ma 'ongs pa'i dus na 'di lta bu'i tshul 
[\[161a.2\]]khrims yongs su dag pa'i lus 'thob par gyur cig_/gal te sems can tshe lo brgya dang brgyad cu thub pa na/_de'i tshe 'khor los sgyur ba'i rgyal por gyur te sems can gyi don byed par shog shig ces smon pa'o/_/rigs kyi bu gal te las thams cad nges par da ltar 
[\[161a.3\]]mngon sum du smin par 'gyur na/_ma 'ongs pa'i rnam par smin pa dang /_phyi ma'i rnam par smin pa med par 'gyur ro/_/byang chub sems dpa' sems dpa' chen pos skyes bu chen po'i mtshan sum cu rtsa gnyis sgom pa'i las ni da ltar mngon sum du rnam par smin par mi 
[\[161a.4\]]'gyur te/_las gang dag rnam par smin pa rnam pa gsum du mi 'gyur ba ni ma nges pa zhes bya'o/_/rigs kyi bu gal te gang zhig las thams cad nges par smin pa yod do zhes smra na/_tshangs par spyod pa dang /_rnam par grol ba dang /_mya ngan las 'das pa yang med 
[\[161a.5\]]par 'gyur te/_de ni nga'i nye gnas ma yin gyi/_bdud kyi 'khor yin par rig par bya'o/_/de la gang zhig las thams cad nges pa dang /_ma nges pa yod de/_nges pa zhes bya ba ni da ltar gyi rnam par smin pa dang /_ma 'ongs pa'i rnam par smin pa dang /_phyi ma'i rnam par 
[\[161a.6\]]smin pa'o/_/ma nges pa ni rkyen dang phrad pa na myong bar 'gyur zhing /_rkyen dang ma phrad na mi myong ngo zhes smra ba ni tshangs par spyod pa dang /_rnam par grol ba dang /_mya ngan las 'das pa yod de/_de bas na de ni nga'i nye gnas yang dag pa yin te/_bdud kyi 'khor ma yin no/_/
[\[161a.7\]]rigs kyi bu sems can thams cad la ma nges pa'i lam ni mang /_gcig tu nges pa'i lam ni nyung bas de'i phyir lam la nan tan byed pa yod do/_/lam la nan tan byed pa yod pas nges par lci ba'i las kyang yang bar 'gyur te/_ma nges pa'i lam ni ma 'ongs pa'i dus su 
[\[161b\]]
[\[161b.1\]]myong ba ma yin no/_/rigs kyi bu gang zag la rnam pa gnyis te/_gang zhe na/_ma nges pa nges par rnam par smin par byed pa dang /_da ltar gyi rnam par smin pa ma 'ongs pa na rnam par smin par byed pa dang /_rnam par smin pa yang ba rnam par smin pa lci bar byed pa dang /_mi'i 
[\[161b.2\]]skye gnas su myong ba'i rigs pa sems can dmyal bar myong bar byed pa yin/_gcig tu nges pa ma nges par byed pa dang /_ma 'ongs pa na myong ba'i rigs pa bzlog ste da ltar myong bar byed pa dang /_rnam par smin pa lci ba rnam par smin pa yang bar byed pa dang /_sems 
[\[161b.3\]]can dmyal ba myong ba'i rigs pa mi'i skye gnas su myong bar byed pa yin no/_/gang zag rnam pa de gnyis la gcig ni gti mug can/_gcig ni shes rab can te/_shes rab can ni yang bar byed/_gti mug can ni lci bar byed do/_/rigs kyi bu dper na mi gnyis 
[\[161b.4\]]zhig rgyal po'i khrims dang 'gal ba byas na/_gang rtsa lag che ba ni nyes pa cher byas kyang chung bar 'gyur la/_gang rtsa lag chung ba ni chung ba'i rigs pa yang che bar 'gyur te/_gti mug can dang /_shes rab can yang de dang 'dra bar shes rab can la dge ba'i las mang bas lci ba 
[\[161b.5\]]yang yang bar 'gyur gyi/_gti mug can ni las dge ba nyung bas yang ba yang lci bar 'gyur ro/_/rigs kyi bu dper na mi gnyis zhig_/gcig ni tsho la nyam rtsal che'o/_/gcig ni rid la nyam rtsal chung ste/_gnyis ka 'dam du lhung na/_gang nyam rtsal che ba ni phyir 'byung 
[\[161b.6\]]gi_/gang nyam rtsal chung ba ni nub bo/_/rigs kyi bu dper na dug 'thungs pa'i mi gnyis zhig gcig la ni sngags kyi mthu dang sman a gas Tha yod do/_/gcig la ni med de/_gang sngags dang sman yod pa la ni dug gis mi tshugs so/_/gang sngags dang sman med pa ni 
[\[161b.7\]]'thungs ma thag tu shi'o/_/rigs kyi bu dper na mi gnyis zhig skom mang du 'thungs na/_gcig la ni me'i mthu che'o/_/gcig la ni me'i mthu chung ste/_me'i mthu che ba ni zhu bar nus so/_/me'i mthu chung ba ni nad du gyur to/_/rigs kyi bu dper na mi gnyis zhig rgyal pos 
[\[162a\]]
[\[162a.1\]]btson du bzung na/_gcig ni thabs mkhas pa'i shes rab dang ldan/_gcig ni glen zhing ngan no/_/gang thabs mkhas pa'i shes rab dang ldan pa ni de ma thag tu thar bar 'gyur ro/_/glen zhing ngan pa ni thar ba'i dus med do/_/rigs kyi bu dper 
[\[162a.2\]]na lam nyam nga bar 'gro ba'i mi gnyis zhig_/gcig ni mig dang ldan no/_/gcig ni dmus long ste/_mig dang ldan pas ni bde bar thar gyi/_dmus long ni g.yang sar lhung ngo /_/rigs kyi bu dper na chang 'thungs pa'i mi gnyis zhig_/gcig ni kha zas mang du zos 
[\[162a.3\]]so/_/gcig ni kha zas nyung ngu zos te/_gang nyung ngu zos pa ni 'thungs kyang gnod pa med kyi/_gang kha zas mang du zos pa ni 'thungs nas nad du gyur to/_/rigs kyi bu dper na g.yul ngor phyin pa'i mi gnyis zhig_/gcig ni go mtshon dang ldan no/_/gcig la ni ci 
[\[162a.4\]]yang med de/_gang go mtshon dang ldan pa ni dgra thul bar 'gyur gyi/_ci yang med pa ni bdag kyang mi thar to/_/yang mi gnyis zhig mi gtsang bas gos la reg pa las/_gcig gis ni tshor ma thag tu bkrus so/_/gcig gis ni tshor yang ma bkrus na/_gang bkrus pa ni 
[\[162a.5\]]gos gtsang ngo /_/ma bkrus pa ni mi gtsang ba phyi phyir che bar gyur to/_/yang mi gnyis zhig gnyis ka shing rta la zhon na/_gcig la ni srog shing yod do/_/gcig la ni srog shing med de/_gang srog shing yod pa ni yid bzhin du 'gro'o/_/gang srog shing med pa ni gnas nas phyir 
[\[162a.6\]]mi 'pho'o/_/yang mi gnyis zhig dbye dgon par song na/_gcig la ni rgyags tshogs yod do/_/gcig la ni rgyags tshogs med de/_gang rgyags dang ldan pa ni dbye las rgal to/_/stong par song ba ni rgal mi nus so/_yang mi gnyis zhig chom pos bcom na/_gcig la 
[\[162a.7\]]ni rin po che'i gter yod do/_/gcig la ni gter med de/_gang rin po che'i gter yod pa ni bcom yang mya ngan gyi sems med kyi/_gang gter med pa ni mya ngan gyis gdungs par gyur to/_/gti mug can dang /_shes rab can yang de dang 'dra ste/_gang dge ba'i gter yod pa ni 
[\[162b\]]
[\[162b.1\]]las lci ba yang yang ba tsam gyis myong bar byed kyi/_gang dge ba'i gter med pa ni las yang ba yang lci bar myong bar byed do/_/byang chub sems dpa' seng ge sgras gsol pa/_bcom ldan 'das ji ltar bcom ldan 'das kyis gsungs pa ltar/_las thams cad 'bras bu 
[\[162b.2\]]thob par 'gyur ba yang ma lags la/_sems can thams cad kyis nges par myong bar 'gyur ba yang ma lags so zhes gsungs na/_ci'i slad du bcom ldan 'das kyis sems can gyi da ltar gyi rnam par smin pa yang ba dag sems can dmyal ba'i lci ba myong zhing sems can dmyal 
[\[162b.3\]]ba'i rnam par smin pa lci ba dag kyang da ltar gyi tshe la yang bar myong bar 'gyur ro zhes gsungs/_bcom ldan 'das kyis bka' stsal pa/_sems can thams cad la rnam pa gnyis te/_mkhas pa shes rab can dang /_glen pa gti mug can no/_/gang lus dang /_tshul khrims 
[\[162b.4\]]dang /_sems dang /_shes rab sgom pa ni shes rab can no/_/gang lus dang /_tshul khrims dang /_sems dang /_shes rab mi sgom pa ni gti mug can zhes bya'o/_/de la ji ltar na lus mi sgom zhe na/_gang dbang po lnga mi sdud pa ni lus mi sgom pa'o/_/tshul khrims 
[\[162b.5\]]yongs su dag pa bdun mi 'dzin pa ni tshul khrims mi sgom pa'o/_/sems ma dul ba ni sems mi sgom pa'o/_/'phags pa'i spyad pa mi spyod pa ni shes rab mi sgom pa'o/_/gzhan yang lus mi sgom pa ni rnam par dag pa'i tshul khrims kyi ngo bo nyid dang mi ldan pa'o/_/tshul 
[\[162b.6\]]khrims mi sgom pa ni ma brtags pa'i rdzas rnam pa brgyad 'chang ba'o/_/sems mi sgom pa ni mtshan nyid rnam pa gsum sgom mi nus pa'o/_/shes rab mi sgom pa ni tshangs par spyad pa mi spyod pa'o/_/gzhan yang lus mi sgom pa ni lus la mi rtog_/gzugs la mi rtog_/gzugs 
[\[162b.7\]]kyi mtshan nyid la mi rtog_/lus kyi mtshan nyid la mi rtog_/lus las byung ba mi shes/_lus 'di nas pha rol tu 'gro bar mi shes/_lus ma yin pa la lus kyi mtshan mar 'dzin cing /_gzugs ma yin pa la gzugs kyi mtshan mar bzung nas bdag dang /_lus dang /_lus las 
[\[163a\]]
[\[163a.1\]]byung ba la chags pa ni lus mi sgom pa zhes bya'o/_/tshul khrims mi sgom pa ni gang tshul khrims ngan pa len pa ni tshul khrims sgom pa zhes mi bya/_mtha' 'khob kyi tshul khrims dang /_bdag la phan pa'i tshul khrims dang /_bdag 'dul 
[\[163a.2\]]ba'i tshul khrims 'dzin cing /_sems can thams cad la bde bar byed pa ma yin/_bla na med pa'i dam pa'i chos bsrung ba'i phyir ni ma yin gyi/_mtho ris kyi lhar skye zhing 'dod pa lnga'i bde ba myong bar 'dod pa'i phyir 'dzin pa ni tshul khrims sgom pa zhes mi bya'o/_/
[\[163a.3\]]sems mi sgom pa ni sems 'khrugs shing g.yengs pa na rtse gcig tu bdag gi spyod yul srung mi nus pa'o/_/bdag gi spyod yul zhes bya ba ni 'di ltar dran pa nye bar gzhag pa bzhi'o/_/bdag gi spyod yul ma yin pa ni 'di ltar 'dod pa lnga'o/_/gang dran pa nye bar 
[\[163a.4\]]gzhag pa bzhi bsgom mi nus pa ni sems sgom pa zhes mi bya'o/_/gang mi dge ba'i las la sems mi srung ba ni shes rab sgom pa zhes mi bya'o/_/gzhan yang lus mi sgom pa ni lus 'di mi rtag pa/_mi gnas pa/_mi brtan pa/_skad cig skad cig mar zhig cing 
[\[163a.5\]]'gog pa bdud kyi spyod yul yin par rab tu rtog mi nus pa'o/_/tshul khrims mi sgom pa ni tshul khrims kyi pha rol tu phyin pa dang mi ldan pa'o/_/sems mi sgom pa ni bsam gtan gyi pha rol tu phyin pa dang mi ldan pa'o/_/shes rab mi sgom pa ni shes rab kyi pha rol tu phyin 
[\[163a.6\]]pa dang mi ldan pa'o/_/gzhan yang lus mi sgom pa ni bdag gi lus dang /_bdag gi ba'i lus dang /_bdag gi lus rtag pa mi 'gyur ba'o zhes chags pa'o/_/tshul khrims mi sgom pa ni bdag gi lus kyi phyir mi dge ba bcu'i las byed pa'o/_/sems mi sgom pa ni 
[\[163a.7\]]mi dge ba'i las las sems sdud mi nus pa'o/_/shes rab mi sgom pa ni sems mi sdud pas dge ba dang /_mi dge ba'i chos rnam par 'byed mi nus pa'o/_/gzhan yang lus mi sgom pa ni bdag tu lta ba mi gcod pa'o/_/tshul khrims mi sgom pa ni tshul khrims snyems pa mi 
[\[163b\]]
[\[163b.1\]]gcod pa'o/_/sems mi sgom pa ni 'dod chags dang zhe sdang gi las byed cing sems can dmyal bar 'gro ba'o/_/gzhan yang lus mi sgom pa ni yul rtog par mi nus te nyes pa med kyang rtag tu dgrar 'dzin pa'o/_/rigs kyi bu dper na skyes bu zhig la dgra zhig rtag 
[\[163b.2\]]tu 'brang zhing skabs tshol na/_shes rab can gyis tshor nas sems rtse gcig tu rtag tu bag byed do/_/gal te bag ma byas na dgras 'tshe bar 'gyur ba ltar sems can thams cad kyi lus kyang de dang 'dra bar rtag tu skom dang zas dang grang dro mnyam par rim gro byed do/_/gal 
[\[163b.3\]]te de ltar rim gro dang bag ma byas na zhig cing 'gyes par 'gyur ro/_/rigs kyi bu ji ltar me lha rjed pa'i bram ze rtag tu spos dang me tog 'bul zhing bsngags bstod de phyag 'tshal ba dang mchod pa dang rim gro lo brgya'i bar du byas kyang /_gal te thang cig reg na lag pa tshig par 
[\[163b.4\]]'gyur ro/_/me de la de ltar mchod pa byas mod kyi/_skad cig yud tsam yang mchod pa'i drin la lan glan pa med pa ltar sems can thams cad kyang de dang 'dra ste/_lo mang po'i bar du spos dang /_me tog dang /_phreng ba dang /_gos dang /_zas dang /_mal cha dang /_
[\[163b.5\]]nad kyi rkyen sman gyis rab tu gsos mod kyi/_gal te nang dang phyi rol gyi mi dge ba'i rgyu rnams dang phrad na 'jig cing 'gog par 'gyur te/_sngon gos dang zas kyis gso ba'i drin cung zad kyang mi sems so/_/rigs kyi bu dper na rgyal po zhig sbrul gdug pa bzhi gso ste/_snod 
[\[163b.6\]]gcig gi nang du bcug nas mi gcig 'tshor 'jug go/_/sbrul gdug pa de bzhi las gang yang rung ba gcig zhe sdang skyes na mi gsod par 'gyur te/_mi des 'jigs nas rtag tu zas tshol zhing dus su snyod do/_/sems can thams cad kyi chen po bzhi'i sbrul gdug pa yang 
[\[163b.7\]]de dang 'dra ste/_gal te chen po bzhi las gcig zhe sdang skyes na lus 'jig par 'gyur ro/_/rigs kyi bu dper na mi zhig nad kyis btab na/_sems thag pa nas sman dang sman pa tshol te nad gso ba'i cho ga byed do/_/gal te 'grus par ma gsos na gdon mi za bar 'chi'o/_/
[\[164a\]]
[\[164a.1\]]sems can thams cad kyi lus kyang de dang 'dra ste/_rtag tu sems sdud pa la bag med par mi bya'o/_/gal te bag med par byas na 'jig cing 'gog par 'gyur ro/_/rigs kyi bu dper na rdza ma so ma btang ba ni rlung dang /_char pa dang /_brdeg pa 
[\[164a.2\]]dang /_'dor ba dang /_mnan pa mi bzod de/_sems can thams cad kyi lus kyang de dang 'dra bar bkres pa dang /_skom pa dang /_grang ba dang /_tsha ba dang /_rlung dang /_char pa dang /_brdeg pa dang /_'ching ba dang /_spyo mi bzod do/_/rigs kyi bu dper na thor 
[\[164a.3\]]bu skrangs na rtag tu bag byed de/_reg tu mi ster ro/_/gal te reg pa zhig tu gyur na na ba'i sdug bsngal chen por 'gyur te/_sems can thams cad kyi lus kyang de dang 'dra'o/_/rigs kyi bu dper na dre'u sbrums na bdag gi lus med par byed de sems can thams cad kyi 
[\[164a.4\]]lus kyang de 'dra bar khong na rlung nad dang bad kan gyi nad yod na sdug bsngal myong bar 'gyur ro/_/rigs kyi bu dper na chu shing la 'bras bu chags na de ma thag tu skams te/_sems can thams cad kyi lus kyang de dang 'dra'o/_/rigs kyi bu dper na chu shing snying po med 
[\[164a.5\]]pa ltar sems can thams cad kyi lus kyang de dang 'dra'o/_/rigs kyi bu dper na sbrul dang /_sre mo ni rtag tu gcig la gcig gnod sems skyed pa ltar sems can gyi chen po bzhi yang de dang 'dra'o/_/rigs kyi bu dper na ngang pa'i rgyal po ni dur khrod la mi dga' ba ltar byang chub 
[\[164a.6\]]sems dpa' yang de dang 'dra ste/_lus kyi dur la mi chags mi mos so/_/rigs kyi bu dper na rigs ngan dag rabs bdun gyi bar du rigs ngan gyi las byed na thams cad kyis smad par 'gyur ba ltar lus kyi sa bon yang de dang 'dra ste/_sa bon khu ba dang khrag las gyur pas 
[\[164a.7\]]mthar mi gtsang ngo /_/de ltar mi gtsang ba'i phyir sangs rgyas dang /_byang chub sems dpa' rnams kyis yongs su smod do/_/rigs kyi bu lus 'di ni ri ma la ya dang mi mtshungs te/_tsan dan dang /_me tog ud pa la dang /_pun da rI ka dang /_tsam pa ka dang /_ma li ka dang /_
[\[164b\]]
[\[164b.1\]]pa ri sha ka mi skye ste/_bu ga dgu nas rtag tu khrag dang /_rnag dang /_mi gtsang ba zag ste/_mnam pa sme ba'i gnas su skyes te/_mi sdug pa skyo bar rung ba rtag tu srin bu rnams dang lhan cig gnas pa'o/_/rigs kyi bu dper na 'jig rten na skyed mos tshal gyi ra ba 
[\[164b.2\]]dam pa gtsang mar mi ro bzhag na de gtsang bar mi 'gyur te/_mang po kun gyis spangs nas chags pa'i sems mi skye ba ltar gzugs kyi khams kyang de dang 'dra ste gtsang la bzang mod kyi/_lus yod pa'i phyir sangs rgyas dang /_byang chub sems dpa' rnams kyis yongs su spong 
[\[164b.3\]]ngo /_/rigs kyi bu gang de ltar rtog mi nus pa ni lus sgom pa zhes mi bya'o/_/de la tshul khrims mi sgom pa ni rigs kyi bu gang gis tshul khrims 'di ni dge ba'i chos thams cad kyi skas kyi them pa'o/_/dge ba'i chos thams cad kyi rtsa ba ste/_ji ltar sa chen po ni shing 
[\[164b.4\]]dang nags tshal thams cad kyi skye ba'i gnas dang mtshungs so/_/dge ba'i rtsa ba thams cad kyi thog mar 'gro ba ste/_ji ltar tshong dpon tshong pa thams cad kyi thog mar 'gro ba dang mtshungs so/_/tshul khrims ni dge ba'i chos thams cad kyi rgyal mtshan yin te/_ji ltar 
[\[164b.5\]]brgya byin gyi rgyal mtshan bsgreng ba bzhin no/_/tshul khrims kyis mi dge ba'i las thams cad dang /_ngan song gsum gyi las yun du gcod pa'o/_/mi dge ba'i nad gso ba ste ji ltar sman gyi sdong po bzhin no/_/tshul khrims ni 'khor ba'i lam nyam nga ba'i rgyags 
[\[164b.6\]]tshogs lta bu'o/_/tshul khrims ni nyon mongs pa'i dgra gzhom pa'i go mtshon no/_/tshul khrims ni nyon mongs pa'i sbrul gdug pa med par byed pa'i rig sngags so/_/tshul khrims ni mi dge ba'i las spyod pa las sgrol ba'i zam pa lta bur rtog mi nus pa ni tshul khrims 
[\[164b.7\]]sgom pa zhes mi bya'o/_/de la sems mi sgom pa ni sems g.yeng ba dang /_'phyar ba dang /_'gyur ba dang /_gzung dka' ba dang /_gdul dka' ba ste/_kun tu rgyu la ji ltar bal glang ma rungs pa bzhin no/_/skad cig skad cig mar myur te glog gi 'od dang mtshungs so/_/
[\[165a\]]
[\[165a.1\]]sems ni rgod cing mi gnas te spre'u dang mtshungs so/_/sems ni sgyu ma smig rgyu dang mtshungs te/_mi dge ba thams cad kyi rtsa ba'o/_/'dod pa lnga ni chog dka' ste me dang shing bu phrad pa dang mtshungs so/_/sems ni rgya mtsho dang mtshungs te 'bab chu thams 
[\[165a.2\]]cad shong ba'o/_/sems ni ri ma da dang mtshungs te rtswa shing mang po skye ba'i gnas lta bur rtog mi nus shing 'khor ba yang dag pa ma yin pa slu ba la chags pas gnod par 'gyur te/_ji ltar nya dag mchil pas zin pa bzhin no/_/rtag tu thog mar 'gro ba'i rjes su las 'brang ba 
[\[165a.3\]]ni ji ltar nya mo thog mar song na bu rnams phyi bzhin du 'brang ba bzhin no/_/'dod pa lnga la chags nas mya ngan las 'das pa la mi mos pa ni ji ltar rnga mos sbrang rtsi zos na shi ba la thug gi bar du yang rtswa la mi lta'o/_/da ltar bde ba la chags shing phyi ma'i nyes pa la mi rtog ste/_ji 
[\[165a.4\]]ltar ba lang ljang bu la chags pa dbyug pas brdegs kyang mi 'jigs pa dang /_srid pa nyi shu rtsa lngar kun tu 'khor zhing rgyug pa ni ji ltar rlung drag pos shing bal 'bud pa bzhin no/_/tshol bar mi rigs pa tshol ba la chog mi shes pa ni ji ltar blun po glen pa dag mi tsha ba'i 
[\[165a.5\]]me tshol ba bzhin no/_/rtag tu 'khor ba la dga' zhing rnam par grol ba la mi dga' ba ni ji ltar srin bu 'ji ba zhes bya ba shing 'ji ba la chags pa bzhin no/_/bslad cing 'khor ba'i mnam po la sred cing chags pa ni ji ltar btson dag btson dpon gyi bu mo la dga' ba 
[\[165a.6\]]'am phag mi gtsang ba la chags pa bzhin te/_gang gis de ltar rtog mi nus pa ni sems mi sgom pa zhes bya'o/_/de la shes rab mi sgom pa ni bya nam mkha' lding lta bu'i mthu stobs chen pos las ngan pa thams cad 'joms pa dang /_nyi ma'i 'od ltar ma rig pa'i mun pa 
[\[165a.7\]]gzhom pa dang /_phung po'i shing gi rtsa ba rtsa nas 'don pa ni ji ltar klung drag pos g.yeng ba lta bu dang /_log par lta ba sreg pa ni me mar mur dang 'dra ba'i mthu stobs yod par mi rtog pa dang /_shes rab ni dge ba'i chos thams cad kyi rtsa ba yin te/_sangs rgyas dang byang chub 
[\[165b\]]
[\[165b.1\]]sems dpa' rnams kyi yum dang sa bon yin par rtog mi nus pa ni shes rab sgom pa zhes mi bya'o/_/rigs kyi bu don dam pa la gal te lus dang /_lus kyi mtshan nyid dang /_lus kyi rgyu dang /_lus kyi 'bras bu dang /_lus kyi phung po dang /_lus gcig pa dang /_
[\[165b.2\]]lus gnyis pa dang /_lus 'di dang /_lus pha rol dang /_lus 'gog pa dang /_lus mnyam pa dang /_lus kyis lus bsgom par lta ba ni lus sgom pa zhes mi bya'o/_/rigs kyi bu gang tshul khrims dang /_tshul khrims kyi mtshan nyid dang /_tshul khrims kyi rgyu dang /_
[\[165b.3\]]tshul khrims kyi 'bras bu dang /_tshul khrims rab dang /_'bring dang /_tshul khrims tha ma dang /_tshul khrims kyi tshogs dang /_tshul khrims gcig pa dang /_tshul khrims gnyis pa dang /_tshul khrims 'di dang /_tshul khrims pha rol dang /_tshul khrims 'gog pa dang /_
[\[165b.4\]]tshul khrims mnyam pa dang /_tshul khrims kyis tshul khrims sgom pa dang /_tshul khrims kyi pha rol tu phyin par lta ba ni tshul khrims sgom pa zhes mi bya'o/_/gang gis sems dang /_sems kyi mtshan nyid dang /_sems kyi rgyu dang /_sems kyi 'bras bu dang /_sems 
[\[165b.5\]]kyi tshogs dang /_sems dang /_sems las byung ba dang /_sems gcig pa dang /_sems gnyis pa dang /_sems 'di dang /_sems pha rol dang /_sems 'gog pa dang /_sems mnyam pa dang /_sems kyis sems sgom pa dang /_sems rab dang /_sems 
[\[165b.6\]]'bring dang /_tha ma dang /_mi dge ba'i sems dang /_mi dge ba'i sems su lta na de ni sems sgom pa zhes mi bya'o//_//bam po bzhi bcu gnyis pa/_rigs kyi bu gang shes rab dang /_shes rab kyi mtshan nyid dang /_shes rab kyi rgyu dang /_shes 
[\[165b.7\]]rab kyi 'bras bu dang /_shes rab kyi tshogs dang /_shes rab gcig pa dang /_shes rab gnyis pa dang /_shes rab 'di dang /_shes rab pha rol dang /_shes rab 'gog pa dang /_shes rab mnyam pa dang /_shes rab rab dang /_'bring dang /_tha ma dang /_shes rab 
[\[166a\]]
[\[166a.1\]]rtul ba dang /_shes rab rno ba dang /_shes rab kyis shes rab bsgom par lta ba ni shes rab bsgom pa zhes mi bya'o/_/rigs kyi bu gang gis lus dang /_tshul khrims dang /_sems dang /_shes rab mi sgom pa de ni mi dge ba'i las chung ngus kyang mi 
[\[166a.2\]]dge ba'i rnam par smin pa chen por 'gyur te/_'di ltar 'jigs pa'i phyir rtag tu 'di snyam du bdag sems can dmyal bar gtogs pas sems can dmyal ba'i spyad pa spyod do snyam sems te/_mkhas pa shes rab can gyis sems can dmyal ba'i sdug bsngal bstan pa thos kyang rtag par 
[\[166a.3\]]'di snyam du ji ltar lcags kyis lcags brdung ba dang /_rdos rdo brdeg pa dang /_shing gis shing brdeg pa dang /_me'i srin bu me la dga' ba bzhin du sems can dmyal ba'i lus kyang sems can dmyal ba dang mtshungs te/_de ltar sems can dmyal ba dang mtshungs na sdug bsngal gyi 
[\[166a.4\]]dngos po ci zhig yod ces sems so/_/dper na sbrang bu ngar snabs la 'byar te 'byung mi nus pa ltar de yang de dang 'dra ste/_kha na ma tho ba chung ngu las 'byung mi nus shing thog ma nas 'gyod pa'i sems med de/_dge ba spyod mi nus shing skyon bcabs pas sngon gyi dge ba'i las 
[\[166a.5\]]yod pa rnams kyang kha na ma tho bas sme bar byas te/_de la da ltar gyi dus su myong bar rigs pa'i rnam par smin pa yang bar bsgyur te/_sems can dmyal ba'i mi dge ba'i 'bras bu shin tu lci bar 'gyur ro/_/rigs kyi bu ji ltar snod chung ngu'i chu nyung zad kyi nang du lan tshwa phul 
[\[166a.6\]]gang btab na ro shin tu kha bas btung rab tu dka' ba ltar de'i kha na ma tho ba'i las kyang de dang 'dra'o/_/rigs kyi bu dper na mi zhig gzhan la dong tse gcig chags pa las skyin po 'jal mi phod pa'i phyir bcings drags te/_sdug bsngal mang du myong ba ltar de'i kha na ma tho ba'i 
[\[166a.7\]]las kyang de dang 'dra'o/_/byang chub sems dpa' seng ge sgras gsol pa/_bcom ldan 'das ci'i slad du da ltar myong bar rigs pa'i rnam par smin pa yang ba sems can dmyal bar myong bar 'gyur/_bcom ldan 'das kyis bka' stsal pa/_rigs kyi bu sems can thams 
[\[166b\]]
[\[166b.1\]]cad kyis dngos po 'di lnga dang ldan na da ltar gyi rnam par smin pa yang ba sems can dmyal bar myong bar 'gyur ro/_/lnga gang zhe na/_gti mug can dang /_dge ba'i rtsa ba nyung ba dang /_mi dge ba'i las lci ba dang /_'gyod tshangs ma byas pa dang /_thog ma'i 
[\[166b.2\]]dge ba'i las mi spyod pa'o/_/yang rnam pa lnga ste/_mi dge ba'i las spyod pa dang /_tshul khrims kyi nor med pa dang /_dge ba'i rtsa ba spong ba dang /_lus dang /_tshul khrims dang /_sems dang /_shes rab mi sgom pa dang /_mi dge ba'i bshes gnyen 
[\[166b.3\]]la bsten pa ste/_rigs kyi bu de bas na da ltar gyi 'bras bu rnam par smin pa yang ba sems can dmyal ba'i lci ba myong bar 'gyur ro/_/seng ge sgras gsol pa/_bcom ldan 'das skyes bu gang dag ni sems can dmyal ba'i rnam par smin pa lci ba bsgyur te/_
[\[166b.4\]]da ltar gyi tshe na yang ba myong bar 'gyur/_bcom ldan 'das kyis bka' stsal pa/_rigs kyi bu gang gis lus dang /_tshul khrims dang /_sems dang /_shes rab sgom zhing gong du bshad pa ltar chos thams cad nam mkha' dang 'dra bar rtogs te/_shes rab tu 
[\[166b.5\]]mi lta/_shes rab can du mi lta/_gti mug tu mi lta/_gti mug can du mi lta/_bsgom par mi lta/_bsgom pa can du mi lta ba de ni shes rab can zhes bya ste/_des ni lus dang /_tshul khrims dang /_sems dang /_shes rab sgom zhing des ni sems can dmyal ba'i 'bras bu 
[\[166b.6\]]rnam par smin pa lci ba da ltar gyi tshe na yang ba myong ba ste/_des gal te mi dge ba'i las rab tu lci ba byas kyang 'di snyam du bdag gi las 'di shin tu lci mod kyi/_dge ba'i las tsam mi phod do snyam du sems pa ni 'di lta ste/_dper na ras kyi bal ni pho re brgya yang gser yang 
[\[166b.7\]]dag pa srang gcig gi dor med pa'am/_ji ltar gang gA klung gi nang du lan tshwa phul gang btab na lan tshwa mi bro ste 'thung ba dag mi tshor ba'am/_dper na shin tu phyug pos rin po che brgya stong gzhan la chags kyang sus kyang bcings drags te sdug bsngal bar byed mi nus pa'am/_
[\[167a\]]
[\[167a.1\]]ji ltar spos kyi bal glang chen po lcags kyu bcag nas rang nyam du 'gro nus pa ltar shes rab can yang de dang 'dra ste/_rtag tu 'di snyam du bdag ni dge ba'i stobs che la/_mi dge ba'i las ni zhan pas bdag gis mthol zhing bshags na sdig pa 
[\[167a.2\]]byang bar 'gyur te/_shes rab bsgoms na shes rab kyi stobs che zhing ma rig pa'i stobs chung bar 'gyur ro snyam bsams nas dge ba'i bshes gnyen la bsnyen te/_yang dag pa'i lta ba la goms par byed cing mdo sde sde bcu gnyis gzungs su 'dzin te/_klog 
[\[167a.3\]]pa dang /_'don pa dang /_yi ger bris shing gzhan la ston pa dang /_gzhan dag gzungs su 'dzin cing klog gam/_'don tam/_yi ger 'dri'am/_gzhan la yang ston pa dag mthong na bkur sti'i sems bskyed do/_/gos dang /_zas dang /_gnas khang dang /_mal 
[\[167a.4\]]cha dang /_nad kyi rkyen sman dang /_me tog dang /_spos kyis mchod de/_bsti stang dang /_rim gro byed do/_/gang nas gang du phyin pa'i gnas su legs pa brjod kyi/_nyes pa mi brjod de/_dkon mchog gsum la mchod cing shin tu rgyas pa'i mdo mya ngan las 'das 
[\[167a.5\]]pa las de bzhin gshegs pa rtag pa dang /_mi 'gyur mi 'pho ba dang /_sems can thams cad la sangs rgyas kyi rang bzhin yod par lhag par yid ches pa de ni/_sems can dmyal ba'i rnam par smin pa lci ba da ltar gyi dus na yang ba myong bar byed pa'o/_/rigs 
[\[167a.6\]]kyi bu don de lta bas na las thams cad nges par 'bras bu yod pa ma yin la/_sems can thams cad kyis nges par myong ba ma yin no/_/byang chub sems dpa' seng ge sgras gsol pa/_bcom ldan 'das gal te las thams cad la nges par 'bras bu yang ba 
[\[167a.7\]]mchis la/_sems can thams cad la sangs rgyas kyi rang bzhin mchis pas 'phags pa'i lam yan lag brgyad sgom par 'gyur na/_ci'i rgyu ci'i rkyen gyis sems can thams cad yongs su mya ngan las 'das pa yongs su ma thob/_bcom ldan 'das gal te sems 
[\[167b\]]
[\[167b.1\]]can thams cad la sangs rgyas kyi rang bzhin mchis na/_gdon mi 'tshal bar bla na med pa'i byang chub thob par 'gyur na/_'phags pa'i lam brgyad bsgom yang ci 'tshal/_bcom ldan 'das mdo sde 'di las nad pa dag gal te sman dang /_sman pa dang /_
[\[167b.2\]]nad g.yog dang /_nad ji lta ba bzhin du gsos na nad byang bar 'gyur ba ltar sems can thams cad kyang de dang 'dra ste/_nyan thos dang /_rang sangs rgyas dang /_de bzhin gshegs pa dang /_byang chub sems dpa' rnams dang /_dge ba'i bshes gnyen rnams las 
[\[167b.3\]]chos thos te/_'phags pa'i lam bsgoms sam/_gal te ma phrad dam/_ma thos sam/_lam ma bsgoms kyang bla na med pa yang dag par rdzogs pa'i byang chub thob par 'gyur ro/_/de ci'i slad du zhe na/_sangs rgyas kyi rang bzhin mchis pa'i slad du'o/_/
[\[167b.4\]]bcom ldan 'das dper na nyi ma dang zla ba ni ri an tar du ma phyin par bar du gcod nus pa'am/_klung chen po bzhi yang rgya mtshor ma phyin par dgag nus pa'am/_log sred can dag sems can dmyal bar mi 'gro bar dgag nus pa ma mchis pa ltar sems can thams 
[\[167b.5\]]cad kyang de dang 'dra ste/_sus kyang bla na med pa yang dag par rdzogs pa'i byang chub tu 'gro ba'i bar du gcod nus pa ma mchis so/_/de ci'i slad du zhe na/_sangs rgyas kyi rang bzhin mchis pa'i slad du'o/_/bcom ldan 'das don de lta bas na sems can thams cad lam 
[\[167b.6\]]bsgom mi 'tshal bar sangs rgyas kyi rang bzhin gyi mthus bla na med pa yang dag par rdzogs pa'i byang chub thob pa'i rigs kyi/_'phags pa'i lam bsgom pa'i mthu la rag ma lus so/_/bcom ldan 'das gal te log sred can dang /_phas pham pa bzhi nyams pa 
[\[167b.7\]]dang /_mtshams med pa lnga bgyis pa la sogs pa bla na med pa yang dag par rdzogs pa'i byang chub mi thob pa ni bsgom 'tshal na/_sangs rgyas kyi rang bzhin gyi rgyus nges par thob par 'gyur bas bsgom pa'i phyir thob par 'gyur ba ni ma lags so/_/bcom ldan 'das 
[\[168a\]]
[\[168a.1\]]dper na rdo khab len lta bu lcags dang mi nye mod kyi/_de'i mthus lcags 'dzin to/_/sems can gyi sangs rgyas kyi rang bzhin yang de dang 'dra ste/_de bas na 'phags pa'i lam la brtson mi 'tshal lo/_/bcom ldan 'das kyis bka' stsal 
[\[168a.2\]]pa/_legs so legs so/_/rigs kyi bu dper na gang gA'i klung gi 'gram na mi rnam pa bdun zhig khrus byed dam/_dgras 'jigs pa'i phyir ram/_me tog brnga ba'i phyir chu'i nang du zhugs na/_de la gcig ni chur zhugs ma thag tu nub par gyur to/_/de ci'i 
[\[168a.3\]]phyir zhe na/_zhan la mthu rtsal med de rkyal ma bslabs pa'i phyir ro/_/de la gcig ni zhugs nas nub mod kyi nub nas phyir yang 'byung ste/_byung nas phyir nub bo/_/de ci'i phyir zhe na/_mthu rtsal che bas nub nas phyir 'byung ngo /_/rkyal ma bslabs pas byung 
[\[168a.4\]]nas phyir yang nub bo/_/de la gcig ni nub nas phyir byung ste/_byung nas phyir ma nub bo/_/de ci'i phyir zhe na/_lus lci bas nub kyang mthu rtsal che bas slar byung ngo /_/rkyal bslabs pas yang ma nub bo/_/de la gcig ni zhugs nas nub ste/_nub nas phyir byung 
[\[168a.5\]]ngo /_/byung nas chags te phyogs bzhi kun tu lta'o/_/de ci'i phyir zhe na/_lus lci bas nub kyang mthu rtsal che bas byung ngo /_/rkyal bslabs pas chags te 'byung ba'i gnas mi shes pas phyogs bzhir lta ba'o/_/de la gcig ni zhugs nas nub ste/_nub nas phyir 
[\[168a.6\]]yang byung /_byung nas chags so/_/chags nas phyogs bzhir bltas so/_/bltas nas song ngo /_/de ci'i phyir zhe na/_'jigs pa'i phyir ro/_/de la gcig ni zhugs nas song ngo /_/gting tshugs pa na sdod do/_/de ci'i phyir zhe na/_dgra nye ring lta ba'i phyir 
[\[168a.7\]]ro/_/de la gcig ni pha rol gyi 'gram du phyin nas ri mthon por 'dzegs te/_dgra dang bral nas 'jigs pa med cing rab tu bde bar gyur to/_/rigs kyi bu de bzhin du 'khor ba'i klung chen po yang de dang 'dra ste/_mi rnam pa bdun yod do/_/de dag kyang nyon mongs pa'i 
[\[168b\]]
[\[168b.1\]]dgras 'jigs pa'i phyir 'khor ba'i klung chen po rgal snyam bsams nas khyim nas khyim med par rab tu byung ste/_skra dang /_kha spu bregs nas lus la chos gos gyon to/_/de ltar rab tu byung nas mi dge ba'i grogs dang bsten te/_de'i ngag nyan cing log pa'i 
[\[168b.2\]]chos 'di dag 'dzin to/_/sems can gyi lus ni lnga phung ste/_lnga phung de ni chen po lnga'o/_/gal te sems can shi na chen po lnga yun du bcad pa yin no/_/chen po lnga yun du bcad na dge ba dang /_mi dge ba'i las rnams bsgom ci dgos zhes zer te/_de bas na 
[\[168b.3\]]dge ba dang /_mi dge ba dang /_dge ba dang /_mi dge ba'i rnam par smin pa med par rig go zhes zer te/_de lta bu ni log sred can zhes bya'o/_/log sred can zhes bya ba ni dge ba'i rtsa ba thams cad gcod pa zhes bya'o/_/dge ba'i rtsa ba bcad pa'i phyir 'khor 
[\[168b.4\]]ba'i klung du nub ste 'byung mi nus so/_/de ci'i phyir zhe na/_mi dge ba'i las lci ba'i phyir dad pa'i stobs med pa'i phyir te/_gang gA'i klung gi mi dang po dang mtshungs so/_/rigs kyi bu log sred can dag ni rgyu rkyen rnam pa drug gis ngan song gsum du nub ste 'byung 
[\[168b.5\]]mi nus so/_/drug gang zhe na/_'di lta ste/_mi dge ba'i sems 'bar ba dang /_'jig rten phyi ma mi mthong ba dang /_nyon mongs pa spyod pa na dga' ba dang /_dge ba'i rtsa ba spong ba dang /_mi dge ba'i las kyis bsgribs shing chod pa dang /_mi dge ba'i bshes gnyen la bsten 
[\[168b.6\]]pa'o/_/yang dngos po rnam pa lngas ngan song gsum du nub bo/_/lnga gang zhe na/_dge slong la chos ma yin par byed pa dang /_dge slong ma la chos ma yin par byed pa dang /_dbang du byas te dge 'dun gyi rdzas la spyod pa dang /_ma la chos ma yin pa spyod pa dang /_dge 'dun sde 
[\[168b.7\]]mi 'thun pa lnga la yin pa dang ma yin pa bskyed pa'o/_/yang dngos po rnam pa lngas ngan song gsum du ltung ngo /_/lnga gang zhe na/_rtag tu dge ba dang /_mi dge ba'i 'bras bu med do zhes 'chad pa dang /_byang chub tu sems bskyed pa'i sems can gyi srog gcod pa dang /_
[\[169a\]]
[\[169a.1\]]chos smra ba'i skyon 'dru ba dang /_chos la chos ma yin par bshad cing chos ma yin pa la chos su bshad pa dang /_chos la skyon tshol ba'i phyir nyan pa'o/_/yang dngos po rnam pa gsum gyis ngan song gsum du nub bo/_/gsum gang zhe na/_de bzhin 
[\[169a.2\]]gshegs pa mi rtag pa ste 'gog pa'o zhes smra ba dang dam pa'i chos kyang mi rtag pa ste 'gyur zhing 'pho ba'o zhes smra ba dang /_dge 'dun dkon mchog 'gog par 'gyur ro zhes smra ba ste/_de bas na rtag tu ngan song gsum du nub bo/_/de'i 'og mas 'khor ba'i klung las rgal 
[\[169a.3\]]bar 'dod pa'i phyir dge ba'i rtsa ba bcad pas nub nas 'byung mi nus so/_/de la 'byung ba zhes bya ba ni dge ba'i bshes gnyen la bsnyen nas dad pa'i sems thob pa'o/_/de la dad pa'i sems ni sbyin pa dang sbyin pa'i 'bras bu la yid ches pa dang /_dge ba dang dge ba'i 'bras bu la 
[\[169a.4\]]yid ches pa dang /_mi dge ba dang mi dge ba'i 'bras bu la yid ches pa dang /_'khor ba la sdug bsngal ba dang /_mi rtag pa dang /_'jig par yid ches pa ste/_de ni dad pa zhes bya'o/_/dad pa'i sems dang ldan pa'i phyir tshul khrims gtsang ba spyod cing gzungs su 
[\[169a.5\]]'dzin te klog gam/_'don tam/_yi ger bris sam/_dgrol zhing bshad de/_rtag tu sbyin pa byed cing shes rab sgom yang dbang po rtul ba'i phyir mi dge ba'i bshes gnyen dang phrad na lus dang /_tshul khrims dang /_sems dang /_shes rab mi sgom zhing log pa'i 
[\[169a.6\]]chos 'dzin to/_/yang dus ngan pa'i tshe yul ngan par skyes na dge ba'i rtsa ba rnams gcod do/_/dge ba'i rtsa ba bcad pa'i phyir rtag tu 'khor bar nub ste/_de ni gang gA'i klung gi mi gnyis pa dang mtshungs so/_/de la gcig ni 'khor ba'i klung chen po las rgal bar 'dod pa las dge ba'i rtsa ba 
[\[169a.7\]]bcad pa'i phyir nub par gyur kyang dge ba'i bshes gnyen la bsten pas na byung ba zhes bya ste/_de bzhin gshegs pa ni thams cad mkhyen pa yin/_rtag par mi 'gyur ba ste/_sems can gyi phyir bla na med pa'i chos ston to/_/sems can thams cad la sangs rgyas kyi rang bzhin yod do/_/
[\[169b\]]
[\[169b.1\]]de bzhin gshegs pa dang /_chos dang dge 'dun la 'gog pa ma yin no zhes yid ches shing dad de/_log sred can ni chos de dag ma bcad na nams kyang bla na med pa yang dag par rdzogs pa'i byang chub mi 'thob ste/_rnam par spangs na gdod thob bo snyam yid ches shing dad pa'i 
[\[169b.2\]]sems kyis tshul khrims gtsang ba sgom ste/_tshul khrims gtsang ba bsgoms nas mdo sde sde bcu gnyis gzungs su 'dzin cing klog pa dang /_'don pa dang /_yi ger bris shing rnam par 'byed de/_sems can thams cad la rgyas par ston to/_/sbyin pa la dga' 
[\[169b.3\]]zhing shes rab sgom par byed do/_/de ltar dbang po rno bas dad pa dang /_shes rab brtan par gyur nas phyir ldog pa'i sems med pa de ni gang gA'i klung gi mi gsum pa dang mtshungs so/_/de la gcig ni 'khor ba'i klung chen po la rgal 'dod pa las dge ba'i rtsa ba bcad 
[\[169b.4\]]pa'i phyir der nub par gyur kyang dge ba'i bshes gnyen dang bsten pas dad pa'i sems dang ldan pa ni 'byung ba zhes bya ste/_dad pa'i sems dang ldan pa'i phyir mdo sde sde bcu gnyis gzungs su 'dzin cing klog pa dang /_'don pa dang /_yi ger bris shing rnam par 'byed de/_sems 
[\[169b.5\]]can thams cad la rgyas par ston to/_/sbyin pa la dga' zhing shes rab sgom par byed do/_/de ltar dbang po rno ba'i phyir dad pa dang /_shes rab la brten par gyur nas phyir ldog pa'i sems med pas phyogs bzhir lta'o/_/de la phyogs bzhir lta ba zhes bya ba ni dge 
[\[169b.6\]]sbyong gi 'bras bu rnam pa bzhi ste/_ji ltar gang gA'i klung gi mi bzhi pa dang mtshungs so/_/de la gcig ni 'khor ba'i klung chen po de rgal 'dod pa las dge ba'i rtsa ba bcad pa'i phyir der nub par gyur kyang dge ba'i bshes gnyen dang bsnyen pa'i phyir dad pa'i sems dang ldan 
[\[169b.7\]]pas na de ni 'byung ba zhes bya'o/_/de ltar dad pa'i sems dang ldan pa'i phyir mdo sde sde bcu gnyis gzungs su 'dzin cing klog pa dang /_'don pa dang /_yi ger bris shing rnam par 'byed de/_sems can thams cad la rgyas par ston to/_/sbyin pa la dga' zhing shes rab 
[\[170a\]]
[\[170a.1\]]sgom par byed do/_/de ltar dbang po rno bar gyur pa'i phyir dad pa dang shes rab brtan par gyur nas phyir ldog pa'i sems med par gyur to/_/de ltar phyir ldog pa med pas gong nas gong du 'phar ro/_/de la gong nas gong du 'phar ba ni rang sangs rgyas te/_
[\[170a.2\]]de ltar bdag grol mod kyi/_sems can thams cad la ma yin pas de ni song ba zhes bya ste/_ji ltar gang gA'i klung gi mi lnga dang mtshungs so/_/de la gcig ni 'khor ba'i klung chen po rgal 'dod pa las dge ba'i rtsa ba bcad pas der nub kyang dge ba'i bshes gnyen dang bsten 
[\[170a.3\]]pas dad pa'i sems dang ldan par gyur to/_/dad pa'i sems dang ldan pa'i phyir 'byung ba zhes bya'o/_/de ltar dad pa'i sems dang ldan pa'i phyir mdo sde sde bcu gnyis gzungs su 'dzin cing klog pa dang /_'don pa dang /_yi ger bris shing rnam par phye ste/_sems can 
[\[170a.4\]]thams cad la rgyas par ston to/_/sbyin pa la dga' zhing shes rab sgom par byed do/_/de ltar dbang po rnon por gyur pa'i phyir dad pa dang shes rab brtan par gyur nas phyir ldog pa'i sems med do/_/da ltar phyir ldog pa med pas gong nas gong du 'phar te gting tshugs 
[\[170a.5\]]par phyin to/_/gting tshugs par phyin nas der sdod de mi 'gro'o/_/der sdod cing mi 'gro zhes bya ba ni 'di lta ste/_byang chub sems dpa' sems can rnams sgrol ba'i phyir nyon mongs pa la rtog pa'o/_/de ni ji ltar gang gA'i klung gi mi drug pa dang mtshungs so/_/de la 
[\[170a.6\]]gcig ni 'khor ba'i klung chen po rgal 'dod pa las dge ba'i rtsa ba bcad de der nub par gyur kyang dge ba'i bshes gnyen dang bsten pas na dad pa'i sems dang ldan par gyur to/_/dad pa'i sems dang ldan pas na byung ba zhes bya ste/_dad pa'i sems kyis mdo sde sde bcu gnyis 
[\[170a.7\]]gzungs su 'dzin cing klog pa dang /_'don pa dang /_yi ger bris shing rnam par 'byed de/_sems can thams cad la rgyas par ston to/_/sbyin pa la dga' zhing shes rab sgom par byed do/_/da ltar dbang po rnon por gyur pa'i phyir dad pa dang /_shes rab brtan par gyur nas phyir 
[\[170b\]]
[\[170b.1\]]ldog pa'i sems med par gyur to/_/phyir ldog pa med pas gong nas gong du 'phar ro/_/gong nas gong du 'phar bas pha rol gyi 'gram du phyin te/_ri mthon por 'dzegs nas 'jigs pa'i dgra rnams spangs te bde ba mang po myong bar gyur to/_/rigs kyi bu pha rol gyi 'gram 
[\[170b.2\]]du phyin pa zhes bya ba ni de bzhin gshegs pa'o/_/bde ba myong ba zhes bya ba ni sangs rgyas rtag pa'o/_/ri mthon por gnas pa zhes bya ba ni yongs su mya ngan las 'das pa chen po'i dpe'o/_/rigs kyi bu gang gA'i klung gi mi de dag kun la rkang lag dang ldan mod kyi/_rgal 
[\[170b.3\]]mi nus pa ltar sems can thams cad kyang de dang 'dra ste/_yang dag par sangs rgyas dkon mchog dang /_chos dkon mchog dang /_dge 'dun dkon mchog yod la/_de bzhin gshegs pas kyang chos rnams kyi mdo 'phags pa'i lam yan lag brgyad dang /_yongs 
[\[170b.4\]]su mya ngan las 'das pa chen po bstan mod kyi/_sems can rnams kyis thob par mi nus te/_'di ni ngas kyang ma nyes la 'phags pa'i lam gyis kyang ma nyes te/_sems can rnams kyi skyon dang nyon mongs pa rnams kyis nyes par gyur par rig par bya'o/_/don de lta bas na 
[\[170b.5\]]sems can thams cad kyis mya ngan las 'das pa ma thob bo/_/rigs kyi bu dper na sman pa mkhas pas nad kyi dngos po rig nas sman ston te/_nad pas ma 'thungs na sman pas nyes pa ma yin no/_/rigs kyi bu gal te sbyin bdag gcig gis nor ci bdog pa thams cad mi 
[\[170b.6\]]thams cad la byin pa las kha cig gis ma blangs na sbyin bdag gis nyes pa ma yin no/_/rigs kyi bu dper na nyi ma shar ba na grag grog zab mo thams cad kyang snang bar gyur la/_dmus long gis lam mi mthong ba ni nyi mas ma nyes so/_/rigs kyi bu dper na gang gA'i 
[\[170b.7\]]klung gi chus skom pa mang po ngoms par nus so/_/skom pa dag ma 'thungs na chus ma nyes so/_/rigs kyi bu dper na sa chen pos ni 'bras bu thams cad mnyam par skyed de gnyis su med na/_zhing pas ma rmos pa ni sas ma nyes so/_/rigs kyi bu de bzhin gshegs 
[\[171a\]]
[\[171a.1\]]pas sems can thams cad la khyab par mdo sde sde bcu gnyis rgyas par 'byed cing bstan te/_sems can gyis ma bzung na de bzhin gshegs pas ma nyes so/_/rigs kyi bu gang la la lam sgom pa ni/_bla na med pa dgra bcom pa yang 
[\[171a.2\]]dag par rdzogs pa'i byang chub 'thob bo/_/rigs kyi bu khyod kyis sems can kun la sangs rgyas kyi rang bzhin yod pas bla na med pa dgra bcom pa yang dag par rdzogs pa'i byang chub thob ste/_ji ltar rdo khab len bzhin no zhes bya ba ni legs so legs so/_/sangs 
[\[171a.3\]]rgyas kyi rang bzhin yod pa'i rgyu'i stobs kyis bla na med pa yang dag par rdzogs pa'i byang chub thob kyi/_'phags pa'i lam bsgom mi dgos so zhes bya ba ni don de lta ma yin no/_/rigs kyi bu dper na mi la la zhig gis dbye dgon par song ba las skom pas gdungs te khron pa 
[\[171a.4\]]zhig dang phrad do/_/khron pa de shin tu zab ste/_chu mi mthong mod kyi nges par yod par shes so/_/mi des thabs kyis zo ba dang thag pa btsal te bcus nas gzod mthong ba ltar sangs rgyas kyi rang bzhin yang de dang 'dra ste/_sems can thams cad la yod mod kyi/_
[\[171a.5\]]zag pa med pa'i 'phags pa'i lam bsgoms pas gdod mthong bar 'gyur ro/_/rigs kyi bu ji ltar til yod na mar yang mthong bar 'gyur ro/_/thabs rnams spangs na mi mthong ba bzhin du bu ram gyi shing yang de dang 'dra'o/_/rigs kyi bu dper na sum cu rtsa gsum gnam 
[\[171a.6\]]gyi lha dang /_byang sgra mi snyan yod pa'i chos yin mod kyi/_dge ba'i las sam rdzu 'phrul gyi mthu med na mi mthong ngo /_/sa'i 'og na rtswa'i rtsa ba dang /_sa'i 'og gi chu ni sas khebs pas na mi mthong ba ltar sems can gyi sangs rgyas kyi rang bzhin yang de dang 'dra ste/_'phags pa'i 
[\[171a.7\]]lam ma bsgoms na ni mthong bar mi 'gyur ro/_/rigs kyi bu khyod kyis ji ltar 'jig rten na nad pas gal te nad g.yog dang /_sman bzang po dang /_sman pa mkhas pa dang phrad de/_nad ji lta ba bzhin du sman btang ngam/_gal te ma phrad kyang rung ste 'tsho'o zhes bya ba ni rigs kyi bu 
[\[171b\]]
[\[171b.1\]]ngas byang chub sems dpa' sa drug pa rnams la don de dag bstan to/_/rigs kyi bu dper na nam mkha' ni sems can thams cad kyi nang yang ma yin/_phyi rol yang ma yin/_phyi nang gnyis ka yang ma yin pa'i phyir thogs pa med de/_sems can gyi sangs 
[\[171b.2\]]rgyas kyi rang bzhin yang de dang 'dra'o/_/rigs kyi bu dper na mi zhig la nor gnas gzhan zhig na yod la/_drung na med mod kyi/_yid bzhin du spyod pa la dbang ngo /_/gal te la la zhig gis dris na yang bdag dbang ngo zhes zer ro/_/de ci'i phyir zhe na/_nges 
[\[171b.3\]]par dbang ba'i phyir te/_sems can gyi sangs rgyas kyi rang bzhin yang de dang 'dra ste/_'di yang ma yin/_pha rol yang ma yin te/_nges par thob pa'i phyir thams cad la yod ces smras so/_/rigs kyi bu dper na sems can gyis las dge ba dang /_mi dge ba byas pa 
[\[171b.4\]]yang nang na ma yin/_phyi rol na ma yin te/_de ltar las kyi rang bzhin de yod pa yang ma yin/_med pa yang ma yin/_thog ma med pa da ltar yod pa yang ma yin/_rgyu med pa las byung ba yang ma yin/_'dis byas pas 'dis myong ba yang ma yin/_'dis byas pas 
[\[171b.5\]]gzhan myong ba yang ma yin/_gzhan byas pas gzhan myong ba yang ma yin/_byas pa yang med/_myong ba yang med pa ma yin gyi/_dus dang rkyen 'dus pas 'bras bu rnam par smin par 'gyur ba ltar/_sems can gyi sangs rgyas kyi rang bzhin yang de dang 'dra bar thog 
[\[171b.6\]]ma med la da ltar yod pa yang ma yin/_nang na ma yin/_phyi rol na ma yin/_yod pa ma yin/_med pa ma yin/_'di na ma yin/_pha rol na ma yin/_gzhan nas 'ongs pa ma yin/_rgyu med pa yang ma yin/_sems can thams cad kyis mthong ba yang ma yin te/_byang 
[\[171b.7\]]chub sems dpa' rnams dus dang rkyen 'dus pas mthong bar 'gyur ro/_/de la dus zhes bya ba ni 'di lta ste/_byang chub sems dpa' sems dpa' chen po sa bcu pa 'phags pa'i lam brgyad sgom zhing sems can thams cad la mnyam pa'i sems thob pa de'i tshe na mthong ste/_
[\[172a\]]
[\[172a.1\]]de ni byis pa zhes mi bya'o/_/rigs kyi bu khyod kyis rdo khab len dang 'dra'o zhes bya ba'i don ni de lta ma yin gyi/_de ci'i phyir zhe na/_rdos lcags 'dzin pa ma yin no/_/de yang ci'i phyir zhe na/_sems dang las med pa'i phyir ro/_/rigs kyi bu chos 
[\[172a.2\]]tha dad pa yod pas chos tha dad par 'byung ngo /_/chos tha dad pa med pas chos tha dad pa 'gog ste/_byed pa yang med/_'jig pa yang med do/_/rigs kyi bu dper na/_me mur gyis shing tshig par mi nus mod kyi/_me byung nas shing 'jig pas tshig pa zhes bya'o/_/
[\[172a.3\]]rigs kyi bu dper na lcam pa ni nyi ma ji lta ba ltar 'gyur te/_lcam pa de la 'dud pa'i sems kyang med/_rnam par shes pa yang med la/_las kyang med mod kyi/_chos tha dad pa'i mtshan nyid kyis rang 'khor zhing 'gyur ro/_/rigs kyi bu dper na chu shing gi sdong po ni 
[\[172a.4\]]'brug gi sgra bsgrags pa na skye ste/_sdong po de la rna ba med/_sems med/_yid kyi rnam par shes pa med kyang chos tha dad pa yod pas chos tha dad pa skyes so/_/chos tha dad pa med na chos tha dad pa 'gog go/_/rigs kyi bu dper na shing a sho ka la bud med kyis reg na 
[\[172a.5\]]me tog 'byung ste/_shing de la sems kyang med/_reg pa'i tshor ba yang med kyang /_chos tha dad pa yod pas chos tha dad pa 'byung ngo /_/chos tha dad pa med na chos tha dad pa 'gog go/_/rigs kyi bu dper na skyur rtsi'i shing ni ro dang 'bags na shing tog legs shing mang bar 
[\[172a.6\]]'gyur te/_skyur rtsi'i shing de la sems kyang med/_reg pa med mod kyi/_chos tha dad pa yod pas chos tha dad pa 'byung ngo /_/chos tha dad pa med na chos tha dad pa 'gog go/_/rigs kyi bu dper na bal po se'u'i shing 'dzugs pa so phag dang /_rus pa dang lud kyis smred byas 
[\[172a.7\]]na 'bras bu legs par 'gyur te/_bal po se'u'i shing de la sems dang reg pa med mod kyi/_chos tha dad pa yod pas chos tha dad pa 'byung ngo /_/chos tha dad pa med na chos tha dad pa 'gog ste/_rigs kyi bu rdo khab len gyis lcags len pa yang de dang 'dra bar chos 
[\[172b\]]
[\[172b.1\]]tha dad pa yod pas chos tha dad pa 'byung ngo /_/chos tha dad pa med na chos tha dad pa 'gog ste/_sems can gyi sangs rgyas kyi rang bzhin yang de dang 'dra bar bla na med pa yang dag par rdzogs pa'i byang chub len mi nus so/_/rigs kyi bu ma rig pa yang 'du byed rnams len mi 
[\[172b.2\]]nus shing 'du byed kyis kyang rnam par shes pa len mi nus mod kyi/_ma rig pa'i rkyen gyis 'du byed/_'du byed kyi rkyen gyis rnam par shes pa zhes bya ste/_sangs rgyas bzhugs kyang rung /_mi bzhugs kyang rung /_chos kyi dbyings ni rtag tu gnas so/_/rigs kyi bu 
[\[172b.3\]]gal te sangs rgyas kyi rang bzhin sems can gyi nang na gnas zhes bya ba ni rigs kyi bu rtag pa'i chos ni gnas med de/_gal te gnas yod na mi rtag par 'gyur ro/_/rigs kyi bu rten cing 'brel te 'byung ba bcu gnyis ni nges par gnas pa'i gnas med do/_/gal te 
[\[172b.4\]]gnas pa'i gnas yod na rten cing 'brel te 'byung ba bcu gnyis rtag pa zhes mi bya'o/_/de bzhin gshegs pa'i chos kyi sku yang gnas pa'i gnas med/_chos kyi khams dang /_chos kyi skye mched dang /_chos kyi phung po dang /_nam mkha' yang gnas pa'i 
[\[172b.5\]]gnas med de/_sangs rgyas kyi rang bzhin yang de dang 'dra bar gnas pa'i gnas med do/_/rigs kyi bu dper na chen po bzhi ni stobs mnyam ste/_kun la sra ba dang /_dro ba dang /_gsher ba dang /_g.yo ba dang /_yang ba dang /_lci ba dang /_dmar po dang /_dkar 
[\[172b.6\]]po dang /_ser po dang /_nag po'i mtshan nyid 'dra bar yod mod kyi/_chen po bzhi la las med do/_/chos tha dad pa'i dbyings kyis so sor mi mtshungs pa ltar sangs rgyas kyi rang bzhin yang de dang 'dra ba ste/_chos tha dad pa'i dbyings kyi phyir dus dang phrad na gdod mthong 
[\[172b.7\]]ngo /_/rigs kyi bu sems can thams cad sangs rgyas kyi rang bzhin las phyir mi ldog pa'i phyir yod pa zhes bya'o/_/de ltar phyir mi ldog pa'i phyir/_yod par 'gyur ba'i phyir/_nges par thob pa'i phyir/_nges par mthong bar 'gyur ba'i phyir/_sems can 
[\[173a\]]
[\[173a.1\]]thams cad la sangs rgyas kyi rang bzhin yod ces bya'o/_/rigs kyi bu dper na rgyal po zhig gis blon po chen po gcig la khyod kyis bal glang gcig khrid la dmus long la ston cig ces bka' stsal pa dang /_de nas blon po chen po des rgyal po'i bka' 
[\[173a.2\]]bzhin du dmus long rnams bsdus te bal glang bstan pa dang /_dmus long de dag so so nas lag pas mnams so/_/de nas blon pos slar rgyal po la bdag gis bstan lags so zhes gsol nas/_de nas rgyal pos dmus long rnams bkug nas so sor khyed 
[\[173a.3\]]cag gis bal glang mthong ngam zhes smras pa dang /_dmus long rnams kyis so so nas bdag gis mthong ngo zhes gsol to/_/rgyal pos smras pa/_bal glang ji lta bur 'dug_/de la dmus long gang mche ba la reg pas ni bal glang yungs ma dang 'dra'o zhes zer ro/_/rna 
[\[173a.4\]]ba la reg pas ni bal glang ni zhib ma dang 'dra'o zhes zer ro/_/mgo la reg pas ni bal glang rdo dang 'dra'o zhes zer ro/_/sna la reg pas ni bal glang gnya' shing dang 'dra'o zhes zer ro/_/rkang pa la reg pas ni bal glang gi gzugs gtun dang 'dra'o zhes zer ro/_/
[\[173a.5\]]rgyab la reg pas ni bal glang khri dang 'dra'o zhes zer ro/_/lto ba la reg pas ni bal glang rdza ma dang 'dra'o zhes zer ro/_/mjug ma la reg pas ni bal glang gi gzugs thag pa dang 'dra'o zhes zer ro/_/rigs kyi bu dmus long de dag bal glang gi dngos po nyid mi smra mod kyi/_
[\[173a.6\]]mi smra ba yang ma yin no/_/gal te dngos po de dag bal glang ma yin na de dag spangs pa'i pha rol na bal glang gzhan med do/_/rigs kyi bu rgyal po ni de bzhin gshegs pa thams cad mkhyen pa'i dpe'o/_/blon po ni shin tu rgyas pa yongs su mya ngan las 'das pa chen po'i dpe'o/_/
[\[173a.7\]]bal glang ni sangs rgyas kyi rang bzhin gyi dpe'o/_/dmus long ni sems can ma rig pa rnams kyi dpe'o/_/sems can de dag sangs rgyas kyis gsungs pa thos nas kha cig ni 'di skad du gzugs ni sangs rgyas kyi rang bzhin no/_/de ci'i phyir zhe na/_gzugs de 'gog mod kyi/_
[\[173b\]]
[\[173b.1\]]gcig gis gcig bsabs shing rgyun mi 'chad pas/_de bzhin gshegs pa'i bla na med pa'i mtshan sum cu rtsa gnyis dang /_de bzhin gshegs pa'i gzugs rtag pa thob pa'i phyir te/_de bzhin gshegs pa'i gzugs ni rtag pa mi 'chad pa'i phyir de bas na 
[\[173b.2\]]gzugs ni sangs rgyas kyi rang bzhin no zhes zer te/_dper na gser yang dag pa ji ltar bsgyur ba yang kha dog rtag cing mi 'gyur te/_gdu bu byas sam/_sbrul du byas sam/_gzhong bar byas kyang rung ste/_kha dog ser po thog ma nas ma gyur to/_/sems can gyi sangs 
[\[173b.3\]]rgyas kyi rang bzhin yang de dang 'dra bar dbyibs mi rtag mod kyi/_gzugs ni rtag pa ste/_de'i phyir gzugs ni sangs rgyas kyi rang bzhin no zhes smra'o/_/kha cig ni 'di skad du tshor ba ni sangs rgyas kyi rang bzhin no zhes zer ro/_/de ci'i phyir zhe na/_tshor ba'i rgyu dang rkyen 
[\[173b.4\]]gyis de bzhin gshegs pa'i yang dag pa'i bde ba thob ste/_de bzhin gshegs pa'i tshor ba ni mthar tshor ba don dam pa'i tshor ba ste/_sems can gyi tshor ba'i rang bzhin mi rtag mod kyi/_'on kyang gcig gis gcig bsabs te rgyun mi 'chad pas de bzhin gshegs 
[\[173b.5\]]pa'i tshor ba rtag pa thob ste/_dper na/_mi'i rus ko'u shi ka zhes bya ba mi nyid mi rtag mod kyi/_rus rtag pa yin te/_rabs stong phrag brgyar yang mi 'gyur ba ltar/_sems can gyi sangs rgyas kyi rang bzhin yang de dang 'dra ste/_de bas na tshor ba ni sangs rgyas kyi 
[\[173b.6\]]rang bzhin no zhes smra'o/_/de la kha cig ni 'di skad du 'du shes ni sangs rgyas kyi rang bzhin no zhes zer ro/_/de ci'i phyir zhe na/_'du shes kyi rgyu dang rkyen gyis de bzhin gshegs pa'i 'du shes yang dag par thob bo/_/de la de bzhin gshegs pa'i 'du shes ni 'du shes 
[\[173b.7\]]med pa'i 'du shes so/_/'du shes med pa'i 'du shes ni sems can du 'du shes pa ma yin/_bud med dang skyes par 'du shes pa ma yin/_gzugs dang /_tshor ba dang /_'du shes dang /_'du byed dang /_rnam par shes par 'du shes pa ma yin/_'du shes ma 
[\[174a\]]
[\[174a.1\]]yin/_'du shes chad pa'o/_/sems can gyi 'du shes mi rtag mod kyi/_'du shes rim gyis gcig gis gcig bsabs te rgyun mi 'chad pas de bzhin gshegs pa'i 'du shes ther zug rtag pa thob bo/_/rigs kyi bu dper na sems can gyi 
[\[174a.2\]]rten cing 'brel te 'byung ba bcu gnyis dang mtshungs te/_sems can ni 'gog mod kyi/_rten cing 'brel te 'byung ba bcu gnyis ni rtag pa ltar sems can gyi sangs rgyas kyi rang bzhin yang de dang 'dra ste/_de bas na 'du shes ni sangs rgyas kyi rang bzhin no zhes smra'o/_/de la 
[\[174a.3\]]kha cig ni 'di skad du 'du byed ni sangs rgyas kyi rang bzhin no zhes zer ro/_/de ci'i phyir zhe na/_'du byed ni 'tsho ba'i srog ces bya ste/_srog gi rgyu dang rkyen gyis de bzhin gshegs pa'i sku tshe rtag tu gnas pa thob par 'gyur ro/_/sems can gyi srog mi rtag mod kyi/_'tsho ba'i 
[\[174a.4\]]srog rim gyis gcig gis gcig bsabs shing rgyun mi 'chad pas de bzhin gshegs pa'i yang dag pa'i sku tshe rtag pa thob pa ste/_rigs kyi bu dper na/_mdo sde sde bcu gnyis la mnyan pa dang /_'chad pa dang /_gnyis ka ni mi rtag mod kyi/_mdo sde nyid rtag tu gnas 
[\[174a.5\]]shing mi 'gyur ba ltar sems can gyi sangs rgyas kyi rang bzhin yang de dang 'dra bas na/_de'i phyir 'du byed ni sangs rgyas kyi rang bzhin no zhes smra'o/_/de la kha cig ni 'di skad du rnam par shes pa ni sangs rgyas kyi rang bzhin no zhes zer ro/_/de ci'i phyir zhe na/_rnam par shes 
[\[174a.6\]]pa'i rgyu dang rkyen gyis de bzhin gshegs pa'i thugs mnyam pa thob ste/_sems can gyi yid kyi rnam par shes pa mi rtag mod kyi/_rnam par shes pa de gcig gis gcig bsabs shing rgyun mi 'chad pas de bzhin gshegs pa'i yang dag pa'i thugs rtag pa thob par 'gyur 
[\[174a.7\]]ro/_/dper na mes tshos par byed pa dang 'dra ste/_me mi rtag pa yin yang tshos pa ni mi rtag pa ma yin pa ltar sems can gyi sangs rgyas kyi rang bzhin yang de dang 'dra ste/_don de lta bas na rnam par shes pa ni sangs rgyas kyi rang bzhin no zhes smra'o/_/de la kha cig ni 'di skad 
[\[174b\]]
[\[174b.1\]]du phung po ma gtogs par bdag ces bya ba yod de/_bdag ces bya ba ni sangs rgyas kyi rang bzhin no zhes zer ro/_/de ci'i phyir zhe na/_bdag ces bya ba'i rgyu dang rkyen gyis de bzhin gshegs pa'i dbang sgyur ba brgyad thob par 'gyur ro/_/mu stegs can dag kha 
[\[174b.2\]]cig ni song ba dang /_'ong ba dang /_mthong ba dang /_thos pa dang /_mya ngan dang /_dga' ba dang /_smra ba la bdag go zhes zer te/_bdag ces bya ba'i mtshan nyid de dag mi rtag mod kyi/_de bzhin gshegs pa'i bdag yang dag pa ni rtag pa'o/_/rigs kyi bu dper 
[\[174b.3\]]na phung po dang skye mched dang khams mi rtag mod kyi ming du btags pa rtag pa yin pa ltar sems can gyi sangs rgyas kyi rang bzhin yang de dang 'dra'o/_/rigs kyi bu ji ltar dmus long de dag so so nas bal glang gi gzugs smra ba de dag thog tu bab par ma smras mod kyi/_bal 
[\[174b.4\]]glang las gzhan smras pa ma yin pa ltar sangs rgyas kyi rang bzhin smra ba yang de dang 'dra ste/_chos drug po ma yin mod kyi/_chos drug las gzhan pa'ang ma yin no/_/rigs kyi bu de bas na sems can gyi sangs rgyas kyi rang bzhin ni gzugs ma yin/_gzugs 
[\[174b.5\]]las gzhan pa'ang ma yin pa nas bdag ma yin/_bdag las gzhan pa'i bar du yang ma yin no zhes gsungs so/_/rigs kyi bu mu stegs can dag ni bdag yod ces smra mod kyi/_yang dag par bdag ces bya ba med do/_/sems can gyi bdag ces bya ba ni 
[\[174b.6\]]phung po lnga nyid la bya ste/_phung po'i pha rol na bdag ces bya ba logs shig na med do/_/rigs kyi bu dper na lcug ma dang /_lo ma dang /_ge sar dang /_sdong bu 'dus pa las pad mor 'gyur te/_de dag spangs pa'i pha rol na pad mo zhes bya ba gzhan med pa ltar 
[\[174b.7\]]sems can gyi bdag kyang de dang 'dra'o/_/rigs kyi bu dper na rtsig pa dang /_rtswa dang /_shing 'dus pa las khang pa zhes bya ste/_de dag spangs pa'i pha rol na khang pa zhes bya ba gzhan med do/_/dper na shing seng ldeng dang /_shing pa la sha dang /_shing n+ya gro d+ha dang /_
[\[175a\]]
[\[175a.1\]]shing u dum bA ra la sogs pa 'dus pa la tshal zhes bya ste/_de dag spangs pa'i pha rol na tshal zhes bya ba gzhan med do/_/dper na shing rta'i tshogs dang /_bal glang gi tshogs dang /_rta'i tshogs dang /_rkang thang gi tshogs 'dus pa las 
[\[175a.2\]]dmag ces bya ste/_de dag spangs pa'i pha rol na dmag ces bya ba gzhan med do/_/dper na kha che dar gyi tshon rnam pa lnga 'dus pa las za 'ug ces bya ste/_de dag spangs pa'i pha rol na za 'ug ces bya ba gzhan med do/_/dper na rigs rnam pa bzhi 'dus pa la tshogs 
[\[175a.3\]]chen po zhes bya ste/_de dag spangs pa'i pha rol na tshogs chen po zhes bya ba gzhan med pa ltar sems can gyi bdag ces bya ba yang de dang 'dra ste/_phung po lnga spangs pa'i pha rol na bdag ces bya ba gzhan med do/_/rigs kyi bu de bzhin gshegs pa ni rtag tu gnas pas 
[\[175a.4\]]bdag ces bya'o/_/de bzhin gshegs pa'i chos kyi sku ni mtha' yas/_thogs pa med/_mi skye mi 'gog cing dbang brgyad thob pas bdag ces bya ste/_sems can la ni yang dag par de lta bu'i bdag dang bdag gi ba med de/_mthar gdon mi za bar don dam pa'i stong 
[\[175a.5\]]pa thob par 'gyur ba'i phyir sangs rgyas kyi rang bzhin zhes bya'o/_/rigs kyi bu byams pa chen po dang /_snying rje chen po ni sangs rgyas kyi rang bzhin zhes bya'o/_/de ci'i phyir zhe na/_byams pa chen po dang /_snying rje chen po ni rtag tu grib ma bzhin du byang chub sems dpa' 
[\[175a.6\]]la 'khor te/_sems can thams cad kyang gdon mi za bar byams pa chen po dang /_snying rje chen po thob par 'gyur ba'i phyir sems can thams cad la sangs rgyas kyi rang bzhin yod do zhes gsungs so/_/byams pa chen po dang /_snying rje chen po ni sangs rgyas kyi rang bzhin 
[\[175a.7\]]zhes bya ste/_sangs rgyas kyi rang bzhin ni de bzhin gshegs pa zhes bya'o/_/de la dga' ba chen po dang /_btang snyoms chen po ni sangs rgyas kyi rang bzhin zhes bya'o/_/de ci'i phyir zhe na/_byang chub sems dpa' sems dpa' chen pos srid pa nyi shu rtsa lnga ma spangs na/_bla na 
[\[175b\]]
[\[175b.1\]]med pa yang dag par rdzogs pa'i byang chub thob par mi nus te/_sems can thams cad mthar thob par 'gyur ba'i phyir/_sems can thams cad la sangs rgyas kyi rang bzhin yod ces gsungs so/_/de la dga' ba chen po dang /_btang snyoms chen po ni sangs rgyas kyi 
[\[175b.2\]]rang bzhin zhes bya ste/_sangs rgyas kyi rang bzhin nyid de bzhin gshegs pa zhes bya'o/_/yang sangs rgyas kyi rang bzhin ni dad pa'i sems chen po zhes bya'o/_/de ci'i phyir zhe na/_dad pa'i sems kyis byang chub sems dpa' sems dpa' chen po rnams sbyin pa'i pha 
[\[175b.3\]]rol tu phyin pa nas shes rab kyi pha rol tu phyin pa'i bar du yongs su rdzogs par 'gyur ro/_/sems can thams cad kyang mthar gdon mi za bar dad pa'i sems chen po thob pa'i phyir sems can thams cad la sangs rgyas kyi rang bzhin yod ces gsungs so/_/de la dad pa'i 
[\[175b.4\]]sems ni sangs rgyas kyi rang bzhin te/_sangs rgyas kyi rang bzhin nyid de bzhin gshegs pa'o/_/yang sangs rgyas kyi rang bzhin ni bu gcig pa'i sa zhes bya'o/_/de ci'i phyir zhe na/_bu gcig pa'i sa'i rgyu dang rkyen gyis byang chub sems dpa' sems can thams cad 
[\[175b.5\]]la mnyam pa'i sems thob ste/_sems can thams cad kyang mthar gdon mi za bar bu gcig pa'i sa thob par 'gyur bas na sems can thams cad la sangs rgyas kyi rang bzhin yod de/_bu gcig pa'i sa ni sangs rgyas kyi rang bzhin no/_/sangs rgyas kyi rang bzhin nyid ni 
[\[175b.6\]]de bzhin gshegs pa'o zhes gsungs so/_/yang sangs rgyas kyi rang bzhin ni sa bzhi pa'i stobs zhes bya'o/_/de ci'i phyir zhe na/_sa bzhi pa'i stobs kyi rgyu dang rkyen gyis byang chub sems dpa' sems can thams cad kyi don byed par 'gyur te/_sems can thams cad 
[\[175b.7\]]kyang mthar gdon mi za bar sa bzhi pa'i stobs thob par 'gyur bas na de'i phyir sems can thams cad la sangs rgyas kyi rang bzhin yod de/_sa bzhi pa'i stobs ni sangs rgyas kyi rang bzhin no/_/sangs rgyas kyi rang bzhin nyid ni de bzhin gshegs pa'o zhes gsungs so/_/
[\[176a\]]
[\[176a.1\]]yang sangs rgyas kyi rang bzhin ni rten cing 'brel te 'byung ba bcu gnyis so/_/de ci'i phyir zhe na/_rten cing 'brel te 'byung ba bcu gnyis kyi phyir de bzhin gshegs pa rtag tu gnas te/_sems can thams cad kyang gdon mi za bar rten cing 'brel 
[\[176a.2\]]te 'byung ba bcu gnyis po de dag thob par 'gyur ba'i phyir sems can thams cad la sangs rgyas kyi rang bzhin yod de/_rten cing 'brel par 'byung ba bcu gnyis ni sangs rgyas kyi rang bzhin no/_/sangs rgyas kyi rang bzhin nyid ni de bzhin gshegs pa'o zhes gsungs so/_/
[\[176a.3\]]yang sangs rgyas kyi rang bzhin ni so so yang dag par shes pa rnam pa bzhi'o/_/de ci'i phyir zhe na/_so so yang dag par shes pa bzhi'i rgyu dang rkyen gyis tshig dang don bshad pa la thogs pa med do/_/tshig dang don la thogs pa med pa'i phyir sems can gyi don byed par 'gyur te/_
[\[176a.4\]]de bas na so so yang dag par shes pa bzhi ni sangs rgyas kyi rang bzhin no/_/sangs rgyas kyi rang bzhin nyid ni de bzhin gshegs pa'o zhes gsungs so/_/yang sangs rgyas kyi rang bzhin ni spyi bo'i ting nge 'dzin ces bya'o/_/de ci'i phyir zhe na/_ting nge 'dzin de bsgoms na sangs 
[\[176a.5\]]rgyas kyi chos thams cad sdud par gyur te/_de lta bas na spyi bo'i ting nge 'dzin ni sangs rgyas kyi rang bzhin no/_/byang chub sems dpa' sa bcu pas ting nge 'dzin bsgoms kyang yongs su rdzogs par ma gyur te/_sangs rgyas kyi rang bzhin mthong mod kyi/_gsal bar ma gyur 
[\[176a.6\]]to/_/sems can thams cad kyang mthar gdon mi za bar thob par 'gyur ba'i phyir sems can thams cad la sangs rgyas kyi rang bzhin yod ces gsungs so/_/rigs kyi bu ji ltar gong du smos pa'i chos rnam pa sna tshogs kyang sems can thams cad kyis gdon mi za 
[\[176a.7\]]bar thob par 'gyur bas na sems can thams cad la sangs rgyas kyi rang bzhin yod do zhes gsungs so/_/rigs kyi bu gal te ngas gzugs la sangs rgyas kyi rang bzhin no zhes bshad na sems can gyis thos ma thag tu phyin ci log pa bskyed do/_/phyin ci log pa'i phyir 
[\[176b\]]
[\[176b.1\]]tshe'i dus byas nas mtshams med pa'i sems can dmyal bar ltung ngo /_/de bzhin gshegs pas chos bstan pas ni sems can dmyal ba bcad pa'i phyir te/_de bas na gzugs ni sangs rgyas kyi rang bzhin no zhes mi gsungs pa nas rnam par shes pa'i bar du ma gsungs 
[\[176b.2\]]so/_/rigs kyi bu gal te sems can gyis sangs rgyas kyi rang bzhin gsal bar rtogs na lam sgom mi dgos te/_byang chub sems dpa' sa bcu pas 'phags pa'i lam brgyad bsgoms pa yang sangs rgyas kyi rang bzhin cung zad cig mthong na/_ma bsgoms pas mthong 
[\[176b.3\]]bar 'gyur ba lta ci smos/_rigs kyi bu byang chub sems dpa' 'jam dpal la sogs pas bskal pa tshad med pa'i bar du 'phags pa'i lam bsgoms pas gdod sangs rgyas kyi rang bzhin mthong na nyan thos dang /_rang sangs rgyas dag gis lta ga la mthong /_gal te sems 
[\[176b.4\]]can dag sangs rgyas kyi rang bzhin gsal bar mthong bar 'dod na sems rtse gcig tu yongs su mya ngan las 'das pa'i mdo gzungs su 'dzin cing klog pa dang /_'don pa dang /_yi ger bris shing dgrol zhing bshad pa dang /_mchod pa dang /_rim gro dang /_bkur stir 
[\[176b.5\]]bya'o/_/gzhan gyis gzungs su 'dzin pa nas bkur sti la sogs pa'i bar du byed pa mthong na/_gnas khang bzang po dang /_gos dang /_mal cha dang /_nad kyi rkyen sman gyis mchod cing bsngags pa dang /_phyag 'tshal ba dang /_gsong por smra ba yang bya'o/_/rigs 
[\[176b.6\]]kyi bu gang gis 'das pa'i dus na/_sangs rgyas tshad med mtha' yas pa snyed la bsnyen bkur dang mchod pa byas te/_dge ba'i rtsa ba rab tu bskrun pas gdod mdo sde 'di'i ming tsam thos par 'gyur ro/_/rigs kyi bu sangs rgyas kyi rang bzhin bsam gyis mi khyab ste/_sangs rgyas 
[\[176b.7\]]dang /_chos dang dge 'dun dkon mchog kyang bsam gyis mi khyab/_sems can thams cad la sangs rgyas kyi rang bzhin yod la/_shes par mi nus pa yang bsam gyis mi khyab/_de bzhin gshegs pa'i rtag pa dang /_bde ba dang /_bdag dang /_yongs su dag pa'i chos 
[\[177a\]]
[\[177a.1\]]kyang bsam gyis mi khyab/_sems can thams cad yongs su mya ngan las 'das pa'i mdo sde 'di la dad pa yang bsam gyis mi khyab bo/_/byang chub sems dpa' seng ge sgras gsol pa/_bcom ldan 'das ji ltar bcom ldan 'das kyis gsungs 
[\[177a.2\]]pa ltar sems can thams cad yongs su mya ngan las 'das pa'i mdo sde 'di la dad par ni bsam gyis mi khyab bo zhes gsungs na/_bcom ldan 'das 'khor gyi dkyil 'khor 'di'i nang na sems can bye ba phrag brgyad khri lnga stong snyed mdo sde 'di la dad pa'i sems mi skye bas gang 
[\[177a.3\]]mdo sde 'di la dad pa ni bsam gyis mi khyab pa'o zhes bgyi'am/_bcom ldan 'das kyis bka' stsal pa/_rigs kyi bu sems can de dag kyang ma 'ongs pa'i dus na mdo sde 'di la yid ches par 'gyur zhing sangs rgyas kyi rang bzhin mthong ste/_bla na med pa yang dag par 
[\[177a.4\]]rdzogs pa'i byang chub thob par 'gyur ro//_//'phags pa yongs su mya ngan las 'das pa chen po'i mdo/_/bam po bzhi bcu gsum pa/_seng ge sgras gsol pa/_bcom ldan 'das phyir mi ldog pa'i byang chub sems dpa' dag ji ltar bdag la 
[\[177a.5\]]gdon mi za bar phyir mi ldog pa'i sems dang ldan par rtogs par 'gyur/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po dag dka' thub spyad pa'i sems kyis bdag la bdag brtags na rtogs par 'gyur ro/_/'di 
[\[177a.6\]]lta ste/_/nyin re zhing til 'bru re las mi za bar de bzhin du zhag bdun gyi bar du 'bras nas sran ma'am/_gso ma'am/_khre'am/_sran ma dkar po'i bar du de dang 'dra bar zhag bdun bdun gyi bar du 'brum bu re las mi za ste/_nyin re zhing 'brum bu re za ba na 'di snyam du 
[\[177a.7\]]dka' ba spyod pa 'di ni phan pa'i don du 'gyur ba med de/_phan pa'i don du mi 'gyur yang de ltar spyod na phan pa'i don du 'gyur ba mi byed pa lta ci smos snyam sems te/_phan pa'i don du mi 'gyur ba yang nyams su len cing bzod pa byed de/_phyir mi ldog par 'gyur bas na gdon 
[\[177b\]]
[\[177b.1\]]mi za bar bla na med pa yang dag par rdzogs pa'i byang chub thob par 'gyur ro/_/de ltar zhag de snyed kyi bar du dka' ba spyod pa na lus kyi sha dang pags pa nyams shing rid pa ni ku ba brngas ma thag pa nyi ma la bzhag pa dang mtshungs so/_/mig rkong ba ni khron pa'i skar ma dang 
[\[177b.2\]]mtshungs so/_/sha kun zad de rtsa dang chu ba 'ba' zhig snang ba ni rtswa khyim zhig pa dang mtshungs so/_/sgal tshigs mngon par snang ba ni thag gu mdud pa bor ba dang mtshungs so/_/'dug 'dug pa'i gnas ni rta'i rmig rjes dang mtshungs te/_'dug pa'i tshe ni kha sbub tu 'gyel/_
[\[177b.3\]]langs pa'i tshe ni gan rkyal du 'gyel te/_de ltar phan pa'i don med pa'i sdug bsngal myong yang byang chub kyi sems las phyir ldog par mi byed do/_/rigs kyi bu gzhan yang byang chub sems dpa' sems dpa' chen pos sdug bsngal gzhom zhing bde ba sbyin pa'i phyir phyi 
[\[177b.4\]]nang gi zang zing thams cad gtong ba nas lus dang srog gi bar du rtswa dang 'dra bar yongs su gtong bar byed do/_/gang de ltar lus dang srog la mi phangs pa'i byang chub sems dpa' de ni bdag la bdag phyir mi ldog pa'i sems gdon mi za bar yod pa dang /_nges par bla na med 
[\[177b.5\]]pa yang dag par rdzogs pa'i byang chub thob par rtogs so/_/gzhan yang byang chub sems dpas chos 'dod pa'i rkyen gyis lus kyis snang ba'i mar me 'dzugs pa ni lus la ras kyis dkris nas mar gyis byugs te me gtong bar byed do/_/byang chub sems dpas de'i 
[\[177b.6\]]tshe de ltar sdug bsngal chen po myong ba na bdag gi sems la smad pa'i phyir 'di skad ces smra'o/_/sdug bsngal 'di ni sems can dmyal ba'i sdug bsngal brgya stong gi char yang mi phod na khyod kyi bskal pa tshad med pa brgya stong gi bar du phan pa'i don med pa'i sdug bsngal chen po 
[\[177b.7\]]yang bzod la/_sdug bsngal chung ngu 'di tsam la mi bzod na sems can dmyal bar sdug bsngal ba'i sems can sgrol ba'i phyir ji ltar 'gro bar bya zhes smra'o/_/byang chub sems dpa' sems dpa' chen pos de ltar yid la byed pa na lus kyis kyang sdug bsngal ba mi tshor 
[\[178a\]]
[\[178a.1\]]la/_sems kyang phyir mi ldog cing mi g.yo mi 'gyur ro/_/byang chub sems dpas de'i tshe na bdag ni gdon mi za bar bla na med pa yang dag par rdzogs pa'i byang chub thob par rtogs par 'gyur ro/_/rigs kyi bu byang chub sems dpa' 
[\[178a.2\]]de'i tshe na nyon mongs pa dang bcas te yongs su ma bcad kyang chos 'dod pa'i rkyen gyis lus kyi yan lag mgo bo dang /_lag pa dang /_rkang pa dang /_mig dang /_rkang dang /_sha dang /_khrag gis sems can la sbyin par byed de/_lcags kyi gzer bus lus la 
[\[178a.3\]]'dzugs pa dang /_brag la mchongs pa dang /_me la mchongs pa yang byed do/_/byang chub sems dpa' de'i tshe de lta bu'i sdug bsngal tshad med pa myong yang gal te sems phyir mi ldog cing mi g.yo mi 'gyur na byang chub sems dpa' de ni gdon mi za bar phyir mi 
[\[178a.4\]]ldog pa'i sems dang ldan zhing /_nges par bla na med pa yang dag par rdzogs pa'i byang chub thob par bdag nyid kyis rtogs par 'gyur ro/_/rigs kyi bu byang chub sems dpa' sems dpa' chen pos sems can thams cad kyi sdug bsngal gzhom pa'i phyir shin tu 
[\[178a.5\]]che ba'i byol song gi lus su skye ba'i smon lam 'debs te/_lus kyi sha dang /_khrag gis sems can la sbyin par byed la/_sems can dag gis len pa'i tshe na de dag la byams shing snying rje'i sems bskyed pa'i phyir byang chub sems dpas de'i tshe dbugs kyang rgyu bar mi 
[\[178a.6\]]byed de shi ba ltar byas nas gang sha len pa de dag las bsad par ma gyur tam snyam the tshom za ba'i sems kyang med par byed do/_/byang chub sems dpas de ltar byol song gi skye gnas su skyes kyang byol song gi skye gnas kyi las nam du yang mi byed do/_/de ci'i phyir zhe na/_
[\[178a.7\]]rigs kyi bu byang chub sems dpas phyir mi ldog pa'i sems thob pas nam du yang ngan song gsum gyi las mi byed do/_/byang chub sems dpa' sems dpa' chen pos ma 'ongs pa'i dus na/_gnas ngan len gyi 'bras bu rdul phra mo tsam nges par myong bar 'gyur ba ma yin pa yang 
[\[178b\]]
[\[178b.1\]]smon lam chen po'i shugs kyis sems can gyi phyir de dag myong bar byed do/_/'di lta ste dper na nad pa zhig [{]yi dgas [,]yi dwags [}]kyis brlams nas mngon par bltar mi snang yang /_/rig sngags kyi mthus mngon par snang ste/_bar 'ga' ni smra/_bar 'ga' ni dga'/_bar 
[\[178b.2\]]'ga' ni khro/_bar 'ga' ni gshe_/bar 'ga' ni rdeg_/bar 'ga' ni ngu /_bar 'ga' ni rgod pa ltar byang chub sems dpa' sems dpa' chen po'i ma 'ongs pa'i dus kyi ngan song gsum gyi las kyang de dang 'dra'o/_/byang chub sems dpa' sems dpa' chen po 
[\[178b.3\]]dred mo'i lus su gyur pa na rtag tu sems can rnams la dam pa'i chos ston to/_/bar 'ga' ni bya ka byi sha la'i lus su gyur te/_sems can rnams la dam pa'i chos ston to/_/sems can rnams la dam pa'i chos bstan pa'i phyir ku ta la'i lus dang /_sha ba dang /_ri bong dang /_
[\[178b.4\]]bal glang dang /_lug dang /_spre'u dang /_phug ron dkar po dang /_bya nam mkha' lding dang /_klu dang /_sbrul du yang gyur te/_de ltar byol song gi lus mang po myong ba na nam du yang byol song gi skye gnas kyi las ma byas kyi rtag tu byol song gi skye gnas su gyur pa gzhan 
[\[178b.5\]]la chos ston te/_de dag byol song gi lus las myur du thar bar bya ba'i phyir chos thos par byed do/_/byang chub sems dpa' de'i tshe de ltar byol song gi lus myong yang gnas ngan len gyi las mi byed pas de bas na gdon mi za bar phyir mi ldog pa'i sems dang ldan par 
[\[178b.6\]]rtogs so/_/byang chub sems dpa' sems dpa' chen po mu ge byung ba'i tshe sems can dag zas kyis nyen pa mthong nas ru sbal dang nya'i lus che khyad dpag tshad grangs med pa'i lus su skyes te/_'di skad ces smon lam 'debs so/_/sems can thams cad kyis bdag 
[\[178b.7\]]gi lus kyi sha gcod cing za ba dang /_bcad pa'i 'phro nas phyir yang skye ba dang /_bdag gi sha zos pa'i rkyen gyis bkres pa dang skom pa'i sdug bsngal dang bral te/_thams cad kyis bla na med pa yang dag par rdzogs pa'i byang chub tu sems bskyed par gyur cig ces 
[\[179a\]]
[\[179a.1\]]smon lam 'debs so/_/gzhan yang byang chub sems dpa' 'di skad du/_gang bdag gis sha zos pa'i rkyen gyis bkres shing skom pa dang bral bar gyur pa de dag thams cad ma 'ongs pa'i dus su srid pa nyi shu rtsa lngar bkres pa dang skom pa'i 
[\[179a.2\]]skyon thams cad dang myur du bral bar gyur cig ces smon lam 'debs so/_/byang chub sems dpa' sems dpa' chen pos de ltar sdug bsngal myong ba na/_sems phyir mi ldog pa ni gdon mi za bar bla na med pa yang dag par rdzogs pa'i byang chub thob par 
[\[179a.3\]]rig par bya'o/_/gzhan yang byang chub sems dpas nad kyi bskal pa byung ba'i tshe/_nad kyis gzir ba mthong na 'di snyam du sems so/_/ji ltar sman gyi sdong po'i rgyal po la nad pa gang rtsa ba'am/_sdong bu'am/_yal ga'am/_lo ma'am/_me tog gam/_
[\[179a.4\]]'bras bu'am/_shun pa'am/_gang blangs kyang rung /_nad 'tsho bar 'gyur ba ltar bdag gi lus kyang de dang 'dra bar gyur te/_nad pa gang gi skad thos sam/_lus la reg gam/_sha dang khrag zos pa nas/_rkang dang klad pa'i bar du zos pa thams cad kyi nad byang 
[\[179a.5\]]bar gyur cig_/sems can gyis bdag gi sha zos nas ngan sems ma bskyed par bu'i sha la za ba dang 'dra bar sems shing bdag gi nad sos par byas nas chos bstan par gyur pa dang /_de dag gi thos nas dad cing gzungs su bzung ste/_gzhan la yang ston par gyur 
[\[179a.6\]]cig ces smon lam 'debs so/_/rigs kyi bu de ltar byang chub sems dpa' nyon mongs pa dang bcas te/_lus kyis sdug bsngal myong yang sems phyir mi ldog cing mi g.yo mi 'gyur ba ni nges par phyir mi ldog pa'i sems dang ldan zhing bla na med pa yang dag par rdzogs 
[\[179a.7\]]pa'i byang chub 'thob par rig par bya'o/_/gzhan yang rigs kyi bu gal te sems can dag [{]yi dgas [,]yi dwags [}]kyis brlams te nad du gyur na/_byang chub sems dpas mthong ma thag tu 'di skad ces smon lam 'debs so/_/bdag kyang [{]yi dgas [,]yi dwags [}]kyi lus su gyur te/_lus 
[\[179b\]]
[\[179b.1\]]che ba dang byin yod pa'i lus dang /_'khor mang po'i lus su gyur te/_de dag gi thos ma thag tu nad 'tsho bar gyur cig ces smon lam 'debs so/_/byang chub sems dpa' sems dpa' chen po sems can gyi phyir dka' thub spyod pa na/_nyon mongs pa dang bcas mod 
[\[179b.2\]]kyi sems la mi 'go'o/_/rigs kyi bu gzhan yang byang chub sems dpa' sems dpa' chen po pha rol tu phyin pa drug spyod mod kyi pha rol tu phyin pa drug gi 'bras bu la mi re'o/_/bla na med pa'i pha rol tu phyin pa drug la nan tan byed pa na 'di skad ces smon lam 'debs 
[\[179b.3\]]so/_/bdag gis pha rol tu phyin pa drug gi sems can re re la sbyin pa bya'o/_/sems can re res kyang bdag gi sbyin pa blangs nas thams cad bla na med pa yang dag par rdzogs pa'i byang chub thob par gyur cig_/bdag nyid kyang pha rol tu phyin pa drug tu gyur te/_dka' 
[\[179b.4\]]ba spyod cing sdug bsngal mang po myong ba dang /_sdug bsngal myong ba'i tshe yang byang chub kyi sems las phyir ldog par ma gyur cig_/rigs kyi bu byang chub sems dpa' sems dpa' chen po mtshan nyid de lta bur gyur pa na byang chub las phyir mi ldog pa'i mtshan nyid ces bya'o/_/
[\[179b.5\]]rigs kyi bu gzhan yang byang chub sems dpa' sems dpa' chen po ni bsam gyis mi khyab pa zhes bya'o/_/de ci'i phyir zhe na/_byang chub sems dpa' sems dpa' chen pos 'khor ba la nyes pa'i skyon shin tu mang ba dang /_yongs su mya ngan las 'das 
[\[179b.6\]]pa chen po la ni yon tan chen po yod par shes mod kyi sems can gyi phyir 'khor ba la gnas te/_sdug bsngal rnam pa sna tshogs myong ba la sems phyir mi ldog pas na byang chub sems dpa' ni bsam gyis mi khyab pa zhes bya'o/_/rigs kyi bu byang chub sems 
[\[179b.7\]]dpa' sems dpa' chen po ni rgyu dang rkyen gyis bskul nas snying rje ba dang byams pa'i sems skyed pa ma yin/_bya ba'i drin 'dod pa yang ma yin te/_rtag tu gzhan la bya ba'i drin sbyin par byed do/_/de ltar bya ba'i drin byin yang lan la re ba'i sems med pas 
[\[180a\]]
[\[180a.1\]]na bsam gyis mi khyab pa zhes bya'o/_/rigs kyi bu sems can dag ni bdag la phan pa'i don du dka' ba spyod do/_/byang chub sems dpa' sems dpa' chen po ni gzhan la phan pa'i don du dka' ba spyod de/_de ni bdag la phan pa yang yin la/_
[\[180a.2\]]bsam gyis mi khyab pa zhes kyang bya'o/_/gzhan yang byang chub sems dpa' sems dpa' chen po nyon mongs pa dang bcas kyang dgra dang gnyen gyi sems gzhig pa'i phyir sdug bsngal mang po myong yang mnyam pa'i sems la nan tan byed pas/_de bas na bsam gyis mi 
[\[180a.3\]]khyab pa zhes bya'o/_/gzhan yang byang chub sems dpas gal te sdig pa mi dge ba'i sems can dag mthong na spyo ba'am/_tshig 'jam po smra ba'am/_skrod pa'am/_gal te na btang snyoms su 'jog ste/_gang rang bzhin gyis khro ba la ni tshig 'jam po smra ba la 
[\[180a.4\]]yang ston to/_/gang nga rgyal can la ni nga rgyal chen po yang mngon par ston mod kyi/_yang dag par na sems la ni nga rgyal med de/_de ni byang chub sems dpa'i thabs mkhas pa bsam gyis mi khyab pa zhes bya'o/_/gzhan yang byang chub sems dpa' nyon mongs pa dang bcas 
[\[180a.5\]]pa zang zing dang longs spyod med pa na/_slong ba mang yang zhen pa'i sems med pa ni byang chub sems dpa'i bsam gyis mi khyab pa zhes bya'o/_/gzhan yang byang chub sems dpa' sangs rgyas 'jig rten du byung ba na sangs rgyas kyi yon tan shes pas sems can gyi phyir gang sangs 
[\[180a.6\]]rgyas med pa'i gnas su mtha' 'khob tu skye ba'i lus len pa ni dmus long ngam/_'on pa'am/_lkugs pa'am/_zha bo lta bu'i lus myong bar byed de/_de ni byang chub sems dpa'i bsam gyis mi khyab pa zhes bya'o/_/gzhan yang byang chub sems dpa' sems can gyi 
[\[180a.7\]]nyes pa'i skyon ci dang ci yod pa shin tu rtogs pas rnam par bsgral ba'i phyir de dag dang 'thun par spyod de/_de ltar yid 'thun par spyod kyang nyes pa'i dri mas mi gos te/_de ni byang chub sems dpa' bsam gyis mi khyab pa zhes bya'o/_/gzhan yang byang chub sems dpas 
[\[180b\]]
[\[180b.1\]]sems can gyi mtshan nyid kyang med/_nyon mongs pa'i 'go ba yang med/_lam la nan tan byed pa yang med/_nyon mongs pa spong ba yang med/_byang chub la nan tan byed mod kyi byang chub kyi spyod pa yang med/_byang chub kyi spyod pa lhun gyis grub pa yang med/_
[\[180b.2\]]sdug bsngal myong ba yang med/_sdug bsngal bcom pa yang med par shes shing rtog mod kyi 'on kyang sems can gyi phyir sdug bsngal yang bcom byang chub kyi spyad pa yang spyod de/_de ni bsam gyis mi khyab pa zhes bya'o/_/gzhan yang rigs kyi bu byang chub sems 
[\[180b.3\]]dpas lus nang gi tha ma dga' ldan gnam du skyes pa yang bsam gyis mi khyab pa zhes bya'o/_/de ci'i phyir zhe na/_dga' ldan gnam ni 'dod pa'i khams kyi gnas mchog yin no/_/gnam gyi rim pa 'og ma'i lha ni bag med par spyod do/_/gnam gyi rim 
[\[180b.4\]]pa gong ma'i lha rnams ni dbang po brtul bas na dga' ldan gnam gyi lha ni mchog ces bya'o/_/sbyin pa dang /_tshul khrims spyod pas ni gnam gong ma dang /_'og mar skye bar 'gyur ro/_/sbyin pa dang /_tshul khrims kyi ting nge 'dzin bsgoms pas ni dga' ldan 
[\[180b.5\]]gnam gyi lhar skye bar 'gyur ro/_/byang chub sems dpa' thams cad ni srid pa la yongs su smod de/_srid pa bcom nas dga' ldan gnam gyi lha'i las mi byed kyang dga' ldan gnam gyi lhar skye'o/_/de ci'i phyir zhe na/_byang chub sems dpas gal te srid pa gzhan du skyes 
[\[180b.6\]]kyang sems can gyi don byed par 'gyur te/_yang dag par 'dod pa'i khams su skye ba'i sems med kyang 'dod pa'i khams su skye ste/_de bas na bsam gyis mi khyab pa zhes bya'o/_/byang chub sems dpa' sems dpa' chen po dga' ldan gnam gyi lhar skyes pa ni dngos po 'di 
[\[180b.7\]]gsum gyis mchog tu 'gyur ro/_/gang zhe na/_'tsho ba'i tshe dang /_gzugs byad dang /_grags pa'o/_/byang chub sems dpa' sems dpa' chen po yang dag par 'tsho ba'i tshe dang /_gzugs byad dang /_grags pa la re ba med kyang gzhan pas mchog tu 'gyur ro/_/byang chub 
[\[181a\]]
[\[181a.1\]]sems dpa' sems dpa' chen pos yongs su mya ngan las 'das pa la mos pas de'i rgyu de'i rkyen gyis kyang mchog tu 'gyur te/_de bas na bsam gyis mi khyab pa zhes bya'o/_/byang chub sems dpa' sems dpa' chen pos de ltar dngos po gsum gyis 
[\[181a.2\]]lha rnams las mchog tu gyur kyang lha'i sras po rnams byang chub sems dpa' de la zhe sdang gi sems dang /_phrag dog gi sems dang /_nga rgyal gyi sems mi skye'i/_rtag tu dga' ba'i sems bskyed do/_/byang chub sems dpa' yang lha rnams la yang nga rgyal mi byed pas 
[\[181a.3\]]bsam gyis mi khyab pa zhes bya'o/_/byang chub sems dpa' sems dpa' chen po 'tsho ba'i tshe las ma byas kyang /_lha de dag gi nang na tshe'i tshad mthar phyin pas 'tsho ba'i tshe mchog tu gyur pa zhes bya'o/_/gzugs byad kyi las ma byas kyang gzugs byad dam pa'i lus su 
[\[181a.4\]]gyur te/_'od zer kun du gsal bas gzugs mchog tu gyur pa zhes bya'o/_/byang chub sems dpa' sems dpa' chen po lha'i pho brang na gnas kyang 'dod pa lnga la ma chags te/_chos kyi bya ba 'ba' zhig byed pas grags pa phyogs bcur grags te/_de bas na 
[\[181a.5\]]grags pa mchog tu gyur pa zhes bya ste/_bsam gyis mi khyab pa zhes bya'o/_/byang chub sems dpa' sems dpa' chen po dga' ldan gnam nas babs pa na sa chen po rnam pa drug tu g.yos pas bsam gyis mi khyab pa zhes bya'o/_/de ci'i phyir zhe na/_byang chub sems 
[\[181a.6\]]dpa' gnam las babs pa na 'dod pa'i khams dang /_gzugs yod pa'i khams kyi lha thams cad kyis bsnyen bkur byas te bskyal nas skad chen po phyung ste/_byang chub sems dpa' la shin tu bstod pas/_de dag gi kha'i dbugs kyi shugs kyis sa yang g.yos par 
[\[181a.7\]]gyur to/_gzhan yang byang chub sems dpa' ni mi'i nang na khyu mchog gi rgyal po lta bu'o/_/mi'i nang na khyu mchog gi rgyal po ni klu'i rgyal po zhes bya'o/_/klu'i rgyal po thog ma mngal du 'jug pa na klu'i rgyal po kha cig sa'i 'og na gnas pa la la ni 'jigs/_la la ni 
[\[181b\]]
[\[181b.1\]]dga' bas sa chen po rnam pa drug tu g.yos par gyur te/_de bas na bsam gyis mi khyab pa zhes bya'o/_/byang chub sems dpa' sems dpa' chen po mngal du 'jug pa'i dus dang /_gnas pa'i dus dang /_'byung ba'i dus kyang shes/_pha dang /_ma yongs su 
[\[181b.2\]]gtsang zhing cis kyang ma gos par shes pa ni brgya byin lha'i dbang phyug gi skra'am/_nor bu rin po che sngon po lta bur shes te/_de bas na bsam gyis mi khyab pa zhes bya'o/_/rigs kyi bu yongs su mya ngan las 'das pa chen po'i mdo sde yang de dang 'dra ste/_bsam gyis 
[\[181b.3\]]mi khyab bo/_/rigs kyi bu dper na rgya mtsho chen po la ni bsam gyis mi khyab pa brgyad yod do/_/brgyad gang zhe na/_rim gyis gzhol ba dang /_zab cing gting ring ba dang /_gcig tu lan tshwa'i ro bro ba dang /_dbres kyi mtshams las mi 'da' ba dang /_rin 
[\[181b.4\]]po che mang ba dang /_sems can mang po'i gnas su gyur pa dang /_ro zhag tu mi gnas pa dang /_'bab chu thams cad dang sprin chen po'i char yongs su 'dzin kyang mi 'phel mi 'grib pa dang brgyad do/_/rigs kyi bu rim gyis gzhol ba la dngos po rnam pa gsum ste/_
[\[181b.5\]]gsum gang zhe na/_sems can thams cad kyi bsod nams kyi shugs dang /_rlung phyogs su 'gro ba dang /_chu klung 'bab pa'i phyir ro/_/mi 'phel mi 'grib pa'i bar la yang rnam pa gsum gsum yod do/_/de bzhin du yongs su mya ngan las 'das pa chen po'i mdo sde la 
[\[181b.6\]]yang bsam gyis mi khyab pa rnam pa brgyad yod do/_/gang zhe na rim gyis gzhol ba ste/_tshul khrims lnga dang /_tshul khrims bcu dang /_tshul khrims nyis brgya lnga bcu dang /_byang chub sems dpa'i tshul khrims dang /_rgyun du zhugs pa'i 'bras bu dang /_
[\[181b.7\]]lan cig phyir ldog pa'i 'bras bu dang /_phyir mi ldog pa'i 'bras bu dang /_dgra bcom pa'i 'bras bu dang /_rang sangs rgyas kyi 'bras bu dang /_byang chub sems dpa'i 'bras bu dang /_bla na med pa yang dag par rdzogs pa'i byang chub kyi 'bras bu'i bar du 
[\[182a\]]
[\[182a.1\]]yongs su mya ngan las 'das pa'i mdo sde 'di las bstan cing gsungs pas/_chos 'di dag ni rim gyis gzhol ba zhes bya ste/_de bas na mdo sde 'di ni rim gyis gzhol ba zhes bya ba yin zab cing gting ring ba ni sangs rgyas bcom ldan 'das ni ma 
[\[182a.2\]]skyes pa mi 'gog pa/_bla na med pa yang dag par rdzogs pa'i byang chub brnyes pa yang med/_chos kyi 'khor lo bskor ba yang med/_bsod snyoms bzhes pa yang med/_sbyin pa byas pa yang med de/_de bas na rtag pa dang bde ba dang bdag dang yongs su dag 
[\[182a.3\]]pa ste/_sems can thams cad la sangs rgyas kyi rang bzhin yod pa zhes bya'o/_/sangs rgyas kyi rang bzhin ni gzugs ma yin/_gzugs las gzhan ma yin/_tshor ba dang /_'du shes dang /_'du byed dang /_rnam par shes pa ma yin pa nas/_rnam par shes 
[\[182a.4\]]pa'i bar du gzhan pa ma yin te/_rtag pa bltar rung ba/_gsal ba'i rgyu byas pa'i rgyu ma yin pa/_rgyun du zhugs pa nas rang sangs rgyas kyi bar du bla na med pa yang dag par rdzogs pa'i byang chub thob pa yang nyon mongs pa yang med/_gnas kyang med de/_nyon 
[\[182a.5\]]mongs pa med kyang rtag pa zhes mi bya ste/_de bas na zab pa zhes bya'o/_/gzhan yang shin tu zab pa ni mdo sde 'di las bar bar ni bdag yod ces 'chad/_bar bar ni bdag med ces kyang 'chad/_bar bar ni rtag ces 'chad/_bar bar ni mi rtag ces 'chad/_bar 
[\[182a.6\]]bar ni yongs su dag pa'o zhes 'chad/_bar bar ni yongs su ma dag pa'o zhes 'chad/_bar bar ni bde'o zhes 'chad/_bar bar ni sdug bsngal ba'o zhes 'chad/_bar bar ni stong pa'o zhes 'chad/_bar bar ni stong pa ma yin no zhes 'chad/_bar bar ni thams 
[\[182a.7\]]cad yod do zhes 'chad/_bar bar ni thams cad med do zhes 'chad/_bar bar ni theg pa gsum du 'chad/_bar bar ni theg pa gcig tu 'chad/_bar bar ni phung po lnga nyid sangs rgyas kyi rang bzhin yin te/_rdo rje lta bu'i ting nge 'dzin dang /_lam dbu ma dang dpa' 
[\[182b\]]
[\[182b.1\]]bar 'gro ba'i ting nge 'dzin dang /_rten cing 'brel te 'byung ba bcu gnyis dang /_don dam pa'i stong pa nyid dang /_byams pa dang snying rje dang /_dga' ba dang /_btang snyoms dang /_sems can thams cad la spyi bo'i ye shes dang /_dad pa'i sems dang /_
[\[182b.2\]]dbang po dang /_stobs shes pa dang /_chos thams cad la thogs pa med pa'i ye shes la bya ste/_sangs rgyas kyi rang bzhin yod mod kyi nges par ma gsungs pas na zab pa zhes bya ba yin/_thams cad ro gcig pa zhes bya ba ni sems can thams cad la 'thun 
[\[182b.3\]]par sangs rgyas kyi rang bzhin yod de/_theg pa gcig par 'thun pa dang /_rnam par grol bar gcig par 'thun pa dang /_rgyu gcig pa dang /_'bras bu gcig pa dang /_zil dngar gcig par 'thun pa ste/_thams cad kyis rtag pa dang /_bde ba dang /_
[\[182b.4\]]bdag dang yongs su dag pa thob par 'gyur bas na/_ro gcig pa zhes bya ba yin/_dbres kyi mtshams las mi 'da' ba ni mdo sde 'di las dge slong dag ma brtags pa'i dngos po brgyad mi bcang bar khrims bcas pa las/_nga'i nye gnas su gyur pa gang 
[\[182b.5\]]zhig 'phags pa yongs su mya ngan las 'das pa chen po'i mdo sde 'di 'chang ngam/_'dzin tam/_klog gam/_'don tam/_yi ger bris sam/_dgrol zhing bshad na lus dang srog gi bar du yal yang tshul khrims nyams par/_mi byed de/_de ni dbres kyi mtshams 
[\[182b.6\]]las mi 'da' ba zhes bya ba yin/_rin po che rnam pa mang po ni mdo sde 'di nyid rin po che tshad med pa'i gter yin no/_/gter zhes bya ba ni dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga 
[\[182b.7\]]dang /_byang chub kyi yan lag bdun dang /_'phags pa'i lam yan lag brgyad dang /_bus pa chung ngu'i spyod pa dang /_'phags pa'i spyod pa dang /_tshangs pa'i spyod pa dang /_lha'i spyod pa dang /_dge ba mang po'i thabs dang /_sems can gyi sangs rgyas kyi rang bzhin dang /_
[\[183a\]]
[\[183a.1\]]byang chub sems dpa'i yon tan dang /_de bzhin gshegs pa'i yon tan dang /_nyan thos kyi yon tan dang /_rang sangs rgyas kyi yon tan dang /_pha rol tu phyin pa drug dang /_ting nge 'dzin tshad med pa dang /_ye shes dang shes rab tshad med pa ni rin po 
[\[183a.2\]]che'i gter zhes bya ba yin/_sems can chen po'i gnas zhes bya ba sems can chen po ni sangs rgyas dang byang chub sems dpa' ste/_ye shes dang shes rab che ba'i phyir sems can chen po zhes bya'o/_/lus che ba'i phyir sems che ba yin te sems che ba'i phyir/_bkod 
[\[183a.3\]]pa che ba'i phyir/_gdul ba che ba'i phyir/_thabs mkhas pa che ba'i phyir/_chos brjod pa che ba'i phyir/_mthu stobs che ba'i phyir/_'khor gyi dkyil 'khor che ba'i phyir/_rdzu 'phrul che ba'i phyir/_byams pa dang /_snying rje che ba'i phyir/_rtag tu mi 'gyur ba'i 
[\[183a.4\]]phyir/_sems can thams cad la thogs pa med pa'i phyir/_sems can thams cad shong ba'i phyir de bas na sems can chen po'i gnas zhes bya ba yin/_ro dang mi gnas pa zhes bya ba ro ni log sred can dang /_phas pham pa bzhi nyams pa dang /_mtshams 
[\[183a.5\]]med pa lnga'i kha na ma tho ba byas pa dang /_shin tu rgyas pa'i mdo sde la skur pa dang /_chos ma yin pa la chos su bshad pa dang /_chos la chos ma yin par bshad pa dang /_ma brtags pa'i dngos po brgyad 'chang ba dang /_sangs rgyas kyi dkor dang /_dge 'dun gyi nor la 
[\[183a.6\]]yid bzhin du thugs thub tu spyod pa dang /_dge slong dang dge slong ma la chos ma yin par spyod pa ni shi ba'i ro zhes bya ba yin te/_yongs su mya ngan las 'das pa'i mdo sde 'di yang de lta bu'i dngos po mang po dang /_yongs su bral bas shi ba'i ro dang mi 'grogs pa 
[\[183a.7\]]zhes bya ba yin/_mi 'phel mi 'grib pa zhes bya ba ni mtha' yas pa'i phyir/_thog ma dang tha ma med pa'i phyir/_gzugs ma yin pa'i phyir/_bya ba ma yin pa'i phyir/_rtag tu gnas pa'i phyir/_mi skye mi 'gog pa'i phyir/_sems can thams cad la mnyam 
[\[183b\]]
[\[183b.1\]]snyoms pa'i phyir/_thams cad kyi mtshan nyid mtshan gcig tu 'thun pa'i phyir mi 'phel mi 'grib pa yin te/_de bas na mdo sde 'di ni rgya mtsho chen po ltar bsam gyis mi khyab pa brgyad dang ldan no/_/seng ge sgras gsol pa/_bcom ldan 'das gal te de 
[\[183b.2\]]bzhin gshegs pa la mi skye mi 'gog pa'i phyir zab pa zhes bgyi na/_so so'i skye bo thams cad la skye gnas rnam pa bzhi ste/_sgo nga las skyes pa dang /_drod gsher las skyes pa dang /_mngal nas skyes pa dang /_rdzus te skyes pa'o/_/skye gnas rnam pa bzhi 
[\[183b.3\]]ni mi'i nang na yang rdzogs par mchis so/_/dper na dge slong shing sA la dang /_u pa shi pa la dang /_khyim bdag ni ka la'i ma dang /_khyim bdag ni ku ta'i ma dang /_khyim bdag phan sha la'i ma la sogs pa de dag la so so nas bu lnga brgya lnga brgya mchis te/_thams 
[\[183b.4\]]cad sgo nga gcig gi nang nas skyes te/_de bas na mi la yang sgo nga las skyes pa mchis so/_/drod gsher las skyes pa ni ji ltar bcom ldan 'das kyis gsungs pa ltar sngon byang chub sems dpa' mdzad pa na/_rgyal po spyi bo skyes zhes bgyi bar gyur pa dang /_
[\[183b.5\]]rgyal po lag nas skyes zhes bgyi bar gyur pa dang da ltar gsungs pa bu mo a mra'i shing dang /_bu mo ka byi ta'i shing zhes bgyi ba mchis pas na mi'i nang na drod gsher las skyes pa yang mchis so/_/thog ma bskal pa chags pa na sems can thams cad rdzus te skyes pa 
[\[183b.6\]]na/_sangs rgyas bcom ldan 'das ni dbang du gyur pa brgyad dang ldan pa lags na/_ci'i slad du rdzus te ma skyes/_bcom ldan 'das kyis bka' stsal pa/_rigs kyi bu sems can thams cad ni skye ba rnam pa bzhis skye ste/_'phags pa'i chos thos nas sngon ltar sgo 
[\[183b.7\]]nga las skye ba dang /_drod gsher las skye bar mi 'gyur ro/_/rigs kyi bu bskal pa thog ma chags pa na sems can thams cad rdzus te skyes kyang de'i tshe na sangs rgyas 'jig rten du ma gshegs so/_/rigs kyi bu gal te sems can dag nad kyis btab na sman pa dang sman 
[\[184a\]]
[\[184a.1\]]dgos so/_/bskal pa thog ma chags pa na sems can thams cad rdzus te skyes pas nyon mongs pa dang bcas mod kyi nyon mongs pa'i nad ma langs pas/_de bzhin gshegs pa 'jig rten du ma gshegs so/_/rigs kyi bu bskal pa thog ma 
[\[184a.2\]]chags pa'i sems can ni/_lus dang /_sems snod du ma gyur pas/_de bzhin gshegs pa 'jig rten du ma gshegs so/_/rigs kyi bu sangs rgyas bcom ldan 'das kyi gdung rigs dang /_'khor dang pha ma ni mchog tu gyur pas chos gsung ba 
[\[184a.3\]]thams cad kyis yid ches te/_de bas na de bzhin gshegs pa ni rdzus te mi skye'o/_/rigs kyi bu sems can thams cad ni bu'i las kyang pha byed la/_pha'i las kyang bu byed de/_sangs rgyas bcom ldan 'das gal te rdzus te skyes na pha ma med par 'gyur ro/_/gal te 
[\[184a.4\]]pha ma med na so so'i skye bo thams cad kyi dge ba'i las mang po yang ji ltar mdzad par 'gyur/_de bas na de bzhin gshegs pa ni rdzus te mi skye'o/_/rigs kyi bu sangs rgyas kyis bstan pa'i dam pa'i chos la srung ba rnam pa gnyis te/_nang dang phyi rol lo/_/nang gi 
[\[184a.5\]]srung ba ni tshul khrims so/_/phyi rol gyi srung ba ni gnyen bshes dang 'khor ro/_/gal te sangs rgyas bcom ldan 'das rdzus te skyes na phyi rol gyi srung ba med par 'gyur te/_de bas na de bzhin gshegs pa ni rdzus te skye ba'i sku ni mi 'dod do/_/rigs kyi bu skye 
[\[184a.6\]]bo kha cig ni cho rigs bsnyems pas nga rgyal skye'o/_/de bzhin gshegs pas de dag gi nga rgyal gzhom pa'i phyir cho rigs btsun par skyes kyi rdzus te skye ba'i sku mi 'dod do/_/rigs kyi bu sangs rgyas bcom ldan 'das la yang dag par pha dang ma yod de/_pha ni 
[\[184a.7\]]zas gtsang ma zhes bya/_ma ni lha mdzes zhes bya ste/_'on kyang sems can de dag ni sgyu ma yin no zhes brjod na/_ji ltar rdzus te skye ba'i sku 'dod par bya/_gal te rdzus te skye ba'i sku blangs na ring bsrel mang po ci las 'byung bar 'gyur/_de bzhin gshegs pa ni 
[\[184b\]]
[\[184b.1\]]sems can la phan pa'i don du ring bsrel phra mor gses nas thams cad kyis mchod par 'gyur bar byed do/_/de bas na de bzhin gshegs pas rdzus te skye ba'i sku mi 'dod do/_/sangs rgyas thams cad kyang rdzus te skye ba'i sku mi 'dod na/_ci'i phyir nga 
[\[184b.2\]]'ba' zhig rdzus te skye ba'i sku blang bar bya/_de nas byang chub sems dpa' seng ge sgras thal mo sbyar te pus mo g.yas pa'i lha ngas la btsugs nas tshigs su bcad pa 'di dag gis bcom ldan 'das la mngon par bstod do/_/de bzhin gshegs ni yon tan tshad med 
[\[184b.3\]]phung po ste/_/bdag gis de dag rgyas par brjod par mi nus kyang /_/so so'i skye bo'i slad du phyogs tsam brjod par bgyi/_/thugs brtse'i slad du bdag gis brjod pa gsan du gsol/_/so so'i skye bo ma rig mun par 'gro ba dag_/sdug bsngal mtha' yas rnam pa mang po 
[\[184b.4\]]myong bar 'gyur/_/bcom ldan 'das kyis de dang bral bar mdzad pas na/_/'jig rten kun du thugs rje chen po zhes kyang grags/_/so so'i skye bo 'khor ba'i rgyu la 'khor bas na/_/bag med yongs su bslad pas bde ba med par 'gyur/_/de bzhin gshegs pas bde ba 
[\[184b.5\]]yongs su byin pas na/_/'khor bas 'khor ba'i rgyud ni yongs su bcad par gyur/_/de bzhin gshegs ni bde ba kun la byin pas na/_/bdag gis bde ba gang la'ang ma chags mi mos so/_/so so'i skye bo'i slad du dka' ba kun spyad de/_/de bas 'jig rten bcas pa kun 
[\[184b.6\]]gyis mchod par gyur/_/pha rol sdug bsngal myong ba gzigs na sku 'dar te/_/sems can dmyal bar zhugs kyang sdug bsngal tshor ba med/_/sems can slad du sdug bsngal chen po myong mdzad de/_/de bas kun las rgyal te dpag pa'i tshad ma mchis/_/de bzhin 
[\[184b.7\]]gshegs pas sems can slad du dka' ba spyad/_/pha rol phyin pa drug kyang yongs su rdzogs par 'gyur/_/thugs ni log pa'i rlung la gnas kyang mi g.yo ste/_de bas shin tu rgyal ba'i 'jig rten skyes bu'o/_/so so'i skye bo dag ni bde ba kun 'dod kyang /_/bde bar gyur 
[\[185a\]]
[\[185a.1\]]pa'i rgyu ni gang lags mi shes te/_/de bzhin gshegs pas bstan nas sgom par gyur pas na/_/ji ltar bu gcig pa la pha mas byams pa bzhin/_/bcom ldan 'das kyis sems can nyon mongs nad gzigs nas/_/sdug bsngal ba ni na ba'i bu la 
[\[185a.2\]]ma bzhin te/_/rtag tu nyon mongs nad spong ba yi thabs dgongs pas/_/de bas lus 'di gzhan gyi dbang du gyur pa yin/_/sems can thams cad sdug bsngal mang po kun spyod kyang /_/phyin ci log gi sems kyis de la bde bar 'dzin/_/de bzhin gshegs 
[\[185a.3\]]pas bde dang sdug bsngal bden gsungs te/_/de bas kun du thugs rje chen po zhes grags so/_/'jig rten thams cad ma rig sgo nga la gnas kyang /_/brtol zhing gzhom par gyur pa'i ye shes mchu med pas/_/de bzhin gshegs pa'i ye shes mchu yis kun bcom 
[\[185a.4\]]ste/_/de bas mchog tu 'gyur ba'i sras kyi thu bo'o/_/'jig rten gsum gyis yongs su ma bzung ma bsdus pas/_/ming yang med de [{]bla dgas [,]bla dwags [}]btags pa'i tha snyad med/_/yongs su mya ngan 'das pa'i don mdzad rtogs pas na/_/bcom ldan 'das ni blo gros 
[\[185a.5\]]chen po zhes grags so/_/srid pa'i klung gis sems can g.yengs te nub gyur kyang /_/ma rig yongs su mdongs pas 'byung ba'i lam mi shes/_/de bzhin gshegs ni bdag kyang grol bas gzhan sgrol te/_/de bas de bzhin gshegs ni gru mkhan zhes grags so/_/
[\[185a.6\]]rgyu dang 'bras bur 'gyur ba thams cad mkhyen pas na/_/de bzhin zad dang 'gog pa'i las kyang shin tu rtogs/_/sems can nad kyis sdug bsngal ba yi sman gtong bas/_/'jig rten kun tu sman pa'i rgyal po zhes grags so/_/mu stegs ngan par lta ba'i dka' thub 
[\[185a.7\]]spyod pa yang /_/de yi rkyen gyis bla med bde ba thob ces smra/_/de bzhin gshegs kyis yang dag bde ba gsungs pa ni/_/sems can thams cad nges par bde ba myong bar 'gyur/_/de bzhin gshegs ni log par 'gro ba'i lam bcom pas/_/sems can kun la 
[\[185b\]]
[\[185b.1\]]yang dag bden pa'i lam rab ston/_/lam rab de la spyod pa de dag bde bar 'gyur/_/de bas bcom ldan 'das ni ded dpon zhes grags so/_/bdag gis byas pa ma yin gzhan gyis byas ma yin/_/thun mong byas pa ma yin rgyu rkyen byas ma yin/_/de 
[\[185b.2\]]bzhin gshegs kyis sdug bsngal myong ba gsungs pa ni/_/mu stegs can gyis smra ba kun las mchog tu gyur/_/tshul khrims ting 'dzin shes rab yongs su rdzogs pa nas/_/chos de nyid kyis so so'i skye bo kun la ston/_/chos kyi sbyin pa mdzad pa'i dus na ser sna 
[\[185b.3\]]med/_/de bas bcom ldan 'das ni mi dmigs byams pa'o/_/byams pa med de rgyu dang rkyen yang med pas na/_/rgyu rkyen 'bras bu med pa'i rnam par smin pa thob/_/de bas mkhas pa shes rab ldan pa thams cad kyis/_/de bas de bzhin gshegs ni re ba med ces brjod/_/
[\[185b.4\]]rtag tu 'jig rten bag med spyod dang 'grogs gyur kyang /_/sku la bag med pas ni yongs su 'go mi 'gyur/_/de bas bsam gyis mi khyab pa'o zhes bya ste/_/'jig rten chos brgyad kyis kyang rnam par 'go mi 'gyur/_/sangs rgyas bcom ldan 'das la byams dang sdang med de/_/de bas de yi 
[\[185b.5\]]thugs ni rtag tu mnyam snyoms pa'o/_/seng ge sgra zhes bgyi bas thugs rje che la bstod/_/tshad med pa yi seng ge'i sgra ni sgrogs gyur cig_/'phags pa yongs su mya ngan las 'das pa chen po'i mdo las/_byang chub sems dpa' seng ge sgra zhes bya bas yongs su dris pa'i le'u ste 
[\[185b.6\]]bcu gcig go/_//de nas byang chub sems dpa' 'od srung gis bcom ldan 'das la 'di skad ces gsol to/_/de bzhin gshegs pa ni sems can thams cad la thugs brtse lags te/_ma dul ba ni dul bar mdzad/_ma dag pa ni dag par 
[\[185b.7\]]mdzad/_mgon skyabs ma mchis pa la ni mgon skyabs mdzad de/_rnam par ma grol ba yang rnam par dgrol bar mdzad nas dbang du 'gyur ba brgyad dang ldan pa sman pa chen po sman gyi rgyal po lta bu lags na/_dge slong legs pa'i skar ma zhes bgyi ba bcom ldan 'das byang chub 
[\[186a\]]
[\[186a.1\]]sems dpa' mdzad pa'i dus kyi sras lags te/_rab tu byung nas mdo sde sde bcu gnyis 'chang ba dang /_'dzin pa dang /_klog pa dang /_'don pa dang /_rnam par phye ste dgrol zhing bshad par yang bgyi/_'dod pa'i khams kyi kun nas nyon mongs 
[\[186a.2\]]pa yang bcom/_bsam gtan bzhi yang thob na ci'i slad du de bzhin gshegs pas dge slong legs pa'i skar ma ni log sred can yin te/_kun gyi tha mar gyur pa 'di bskal pa'i bar du sems can dmyal bar gnas kyang gsor mi rung ngo zhes lung bstan/_ci'i 
[\[186a.3\]]slad du de bzhin gshegs pas sngar dam pa'i chos bstan te/_phyis byang chub sems dpar 'gyur bar mi mdzad/_gal te sangs rgyas bcom ldan 'das kyis legs pa'i skar ma'i mgon dang skyabs mdzad par mi 'gyur na/_thugs rje chen po dang ldan zhing thabs mkhas 
[\[186a.4\]]pa chen po'o zhes ci la gdags/_bcom ldan 'das kyis bka' stsal pa/_rigs kyi bu dper na pha ma la bu gsum zhig yod de/_bu rab ni pha ma la sri zhu dang bkur sti yang byed/_dbang po rno bas 'jig rten gyi bya ba thams cad bslabs na myur du lobs so/_/bu 'bring po 
[\[186a.5\]]ni pha ma'i yid dang 'thun par yang mi byed/_sri zhu dang bkur sti'i sems kyang med/_dbang po rno bas 'jig rten gyi bya ba bslabs na myur du lobs so/_/bu tha [{]chungs [,]chung [}]ni pha ma'i yid dang 'gal bar byed de/_sri zhu dang bkur sti'i sems kyang med/_dbang po yang rtul te shes pa med do/_/
[\[186a.6\]]gal te pha mas sbyang zhing bslab par bya na sngar gang bslab tu gzhug cing gang la sdug cing byams par byed/_byang chub sems dpa' 'od srung gis gsol pa/_bcom ldan 'das sngar gang pha ma'i yid dang mi 'gal bar byed cing sri zhu dang bkur sti byed pa dang /_'jig rten gyi bya ba 
[\[186a.7\]]bslabs na myur du ldob pa de bslabs nas/_de'i 'og tu bu 'bring po dang tha [{]chungs kyang [,]chung yang [}]slob bo/_/bu 'og ma gnyis la sri zhu dang bkur sti bya ba'i sems med mod kyi/_'on kyang byams pas slob pa'i grar slob tu bcug go/_/rigs kyi bu de bzhin gshegs pa yang de dang 
[\[186b\]]
[\[186b.1\]]'dra ste/_bu gsum zhes pa ni bu'i nang na rab ni byang chub sems dpa' la bya ba'i dpe'o/_/'bring po ni nyan thos la bya ba'i dpe'o/_/bu tha [{]chungs [,]chung [}]ni log sred can la bya ba'i dpe'o/_/mdo sde bcu gnyis las don shin du phra ba zab mo ni ngas sngar byang chub sems dpa' 
[\[186b.2\]]rnams la gsungs so/_/don mi zab pa ni nyan thos rnams la gsungs so/_/'jig rten gyi don ni log sred can dang /_mtshams med pa lnga'i kha na ma tho ba byed pa la gsungs so/_/da ltar gyi dus su 'phral du phan pa'i don du mi 'gyur yang byams brtse ba'i phyir 'jig rten phyi ma'i 
[\[186b.3\]]dge ba'i 'bras bur 'gyur bar bya ba'i phyir gsungs so/_/rigs kyi bu 'di lta ste/_zhing la rnam pa gsum mo/_/zhing chu ka bde zhing rdo dang gseg ma dang gyo mo dang shing gel pa med na brgya 'gyur skye ba dang /_bye ma dang gseg ma dang rdo ba dang /_gyo mo dang shing gel pa med kyang 
[\[186b.4\]]chu ka mi bde ste chu ma bcus na 'bras bu phyed 'bri ba dang /_chu ka yang mi bde la rdo dang gseg ma dang shing gel pa mang ba ni rtswa mang du skye bas gcig rmos na gcig las mi skye'o/_/rigs kyi bu zhing pa dag dbyar rmo ba'i dus la bab na sngar zhing gang rmo bar byed/_gsol pa/_bcom 
[\[186b.5\]]ldan 'das sngar zhing gshin pa rmos nas de'i 'og tu rnam pa gnyis kyang mthar gyis rmod do/_/de la thog ma ni byang chub sems dpa' la bya ba'i dpe'o/_/bar ma ni nyan thos la bya ba'i dpe'o/_/tha ma ni log sred can la bya ba'i dpe'o/_/rigs kyi bu 'di lta ste dper na mi 
[\[186b.6\]]zhig la snod ma chag pa dang /_zag pa dang /_chag pa dang /_gsum yod de/_snod kyi nang du 'o ma'am zho'am/_chu'am mar blugs par bya na/_sngar gang gi nang du blugs pa'i rigs/_gsol pa/_bcom ldan 'das sngar snod ma chag pa'i nang du blugs so/_/de nas 
[\[186b.7\]]zag pa'i nang du blugs so/_/de nas chag pa'i nang du yang blugs so/_/snod ma chag pa dag pa ni byang chub sems dpa'i dge 'dun gyi dpe'o/_/zag pa ni nyan thos kyi dge 'dun gyi dpe'o/_/chag pa ni log sred can gyi dpe'o/_/rigs kyi bu 'di lta ste dper na nad pa gsum 
[\[187a\]]
[\[187a.1\]]sman pa'i drung du lhags na gcig ni gso sla'o/_/gcig ni gso dka'o/_/gcig ni gsor mi rung na rigs kyi bu de ltar nad pa gsum la sman pas thog mar gang gso bar byed/_gsol pa/_bcom ldan 'das sngar gso sla ba gsos nas de'i 'og tu gnyis po 
[\[187a.2\]]yang gso bar bgyid do/_/de ci'i phyir zhe na/_mdza' zhing gnyen pa dag gi phyir ro/_/gso sla ba ni byang chub sems dpa'i dge 'dun gyi dpe'o/_/gso dka' ba ni nyan thos kyi dge 'dun gyi dpe'o/_/gsor mi rung ba ni log sred can gyi dpe'o/_/da ltar gyi dus su 'phral du 
[\[187a.3\]]dge ba'i 'bras bur mi 'gyur yang byams shing brtse ba'i phyir 'jig rten phyi ma'i dge ba'i 'bras bu bskyed pa'i phyir ro/_/rigs kyi bu 'di lta ste dper na/_rgyal po chen po la rta gsum zhig yod na/_gcig ni shin tu dul la stobs kyang che'o/_/gcig ni ma dul te stobs che'o/_/
[\[187a.4\]]gcig ni dul yang ma dul rid cing rgan te stobs kyang med na/_gal te rgyal pos bzhon par bsams na/_sngar gang zhon par byed/_gsol pa/_bcom ldan 'das sngar dul zhing stobs che ba la zhon te/_de'i 'og tu gnyis kyang zhon par byed do/_/dul zhing stobs che ba ni 
[\[187a.5\]]byang chub sems dpa'i dge 'dun gyi dpe'o/_/ma dul ba ni nyan thos kyi dge 'dun gyi dpe'o/_/ma dul la rgan pa ni log sred can gyi dpe ste/_da ltar gyi tshe 'di nyid la phan pa'i don du mi 'gyur yang byams shing brtse bas 'jig rten phyi ma'i dge ba'i sa bon skyed par byed do/_/rigs 
[\[187a.6\]]kyi bu 'di lta ste dper na sbyin bdag chen po zhig gis gang zag rnam pa gsum la sbyin pa byin par bsams pa las gcig ni rigs btsun zhing dbang po yang rno bas tshul khrims dang ldan no/_/gcig ni cho rigs 'bring la dbang po rtul la tshul khrims dang ldan no/_/
[\[187a.7\]]gcig ni cho rigs tha ma ste dbang po rtul la tshul khrims dang mi ldan na rigs kyi bu sbyin bdag chen po des sngar gang la sbyin pa byin par byed/_gsol pa/_bcom ldan 'das sngar cho rigs btsun pa dbang po rno zhing tshul khrims dang ldan pa la sbyin pa byin nas/_de'i 'og tu 
[\[187b\]]
[\[187b.1\]]gnyis la yang sbyin par byed do/_/thog ma de ni byang chub sems dpa'i dge 'dun gyi dpe'o/_/de'i 'og ma ni nyan thos kyi dge 'dun gyi dpe'o/_/de'i 'og ma ni log sred can gyi dpe'o/_/rigs kyi bu dper na seng ge'i rgyal po ni spos kyi bal glang gsod pa na/_
[\[187b.2\]]mthu rtsal ci yod pa gtugs te gsod pa bzhin du ri bong gsod pa na yang de dang 'dra ste/_dbugs kyi shugs cung zad tsam gyis ni ma yin no/_/sangs rgyas bcom ldan 'das kyang de dang 'dra ste/_byang chub sems dpa' rnams dang /_log sred can la chos ston 
[\[187b.3\]]cing gsungs pa na mdzad pa la gnyis su med do/_/rigs kyi bu nga sngon dus gcig na rgyal po'i khab na bzhugs pa'i tshe dge slong legs pa'i skar ma ni nga'i g.yog byed do/_/nga de'i tshe na nam gyi cha stod la brgya byin lha'i dbang phyug la dam pa'i chos ston to/_/nye gnas kyi 
[\[187b.4\]]chos kyis slob dpon bsnyal dgos pas de'i tshe nga ring du thogs par gyur nas dge slong legs pa'i skar mas nga la ngan sems bskyed do/_/de'i tshe rgyal po'i khab de na khye'u dang bu mo chung ba dag ngu ste/_kha rog tu mi btub na de'i pha mas bu la bsdigs pa'i phyir ngu ba ma btang na yi 
[\[187b.5\]]dgas ba ku la'i drung du bkri'o zhes bsdigs pas ngus pa zhi bar 'gyur ro/_/de'i tshe na dge slong legs pa'i skar ma yang nga la 'di skad du myur du gnas khang du gshegs su gsol [{]yi dgas [,]yi dwags [}]ba ku la 'ong ngo zhes nga la bsdigs so/_/ngas de la shin tu glen pa ci sangs rgyas bcom 
[\[187b.6\]]ldan 'das la 'jigs pa med do zhes ma thos sam zhes bka' stsal nas de'i tshe brgya byin lha'i dbang phyug gis nga la 'di skad ces gsol to/_/bcom ldan 'das ci gang zag 'di lta bu yang sangs rgyas kyi chos kyi nang du chud dam zhes gsol nas ngas de la ko'u shi ka gang zag 
[\[187b.7\]]'di yang sangs rgyas kyi chos kyi nang du chud de/_sangs rgyas kyi rang bzhin yod pas bla na med pa yang dag par rdzogs pa'i byang chub thob par 'gyur ro zhes bka' stsal to/_/ngas dge slong legs pa'i skar ma la dam pa'i chos bstan kyang yid ches shing gzungs su 'dzin pa'i sems 
[\[188a\]]
[\[188a.1\]]med do/_/rigs kyi bu ngas sngon dus gcig na yul ka shi zhes bya bar grong khyer shi pa pu la zhes bya ba na bzhugs pa'i tshe dge slong legs pa'i skar ma yang nga'i g.yog byed do/_/de'i tshe na nga grong khyer de'i nang du bsod snyoms kyi phyir gshegs par dgongs pa las de na 
[\[188a.2\]]gnas pa'i sems can tshad med pa snyed nga'i rjes mthong bar mos te skom pas gdungs pa ltar dad pa las dge slong legs pa'i skar mas nga'i phyi bzhin rjes phyags nas mi snang bar bya bar bsams te/_mi snang bar ma nus nas sems can mang du mi dge ba'i sems bskyed par gyur to/_/
[\[188a.3\]]nga de'i tshe grong khyer du gshegs nas chang pa zhig gi khyim sgo na gcer bu pa gcig cig lus rgu bor byas nas sbang ma za ba gzigs so/_/dge slong legs pa'i skar mas kyang mthong nas nga la 'di skad ces gsol to/_/bcom ldan 'das 'jig rten na gal te dgra bcom pa mchis na 
[\[188a.4\]]mi 'di ni mchog tu 'gyur ba lags so/_/de ci'i slad du zhe na/_mi 'di rgyu yang med la 'bras bu yang med do zhes smra'o/_/ngas de la glen pa khyod dgra bcom pa ni chang mi 'thung la mi yang mi 'tshe/_pha rol slu bar mi byed/_ma byin par mi len/_mi g.yem mo zhes ma thos 
[\[188a.5\]]sam/_mi 'di ni pha ma yang bsad de sbang ma yang za na dgra bcom pa zhes byar rung ngam/_mi 'di ni lus dang bral ma thag tu gdon mi za bar mtshams med pa'i sems can dmyal bar ltung ngo /_/dgra bcom pa ni ngan song gsum yongs su bcad pa yin na/_ci'i phyir 'di la 
[\[188a.6\]]dgra bcom pa yin no zhes smra/_legs pa'i skar mas yang gsol pa/_chen po bzhi'i rang bzhin ni 'gyur yang srid kyi/_mi 'di mtshams med pa'i sems can dmyal bar ltung ngo zhes bgyi ba'i gnas ma mchis so/_/ngas de la glen pa khyod ci ma thos sam/_sangs 
[\[188a.7\]]rgyas bcom ldan 'das ni gnyis su med par bden par gsung ba yin no zhes bka' stsal to/_/ngas de ltar legs pa'i skar ma de la dam pa'i chos bstan kyang de la dad cing gzungs su 'dzin pa'i sems 'di tsam yang med do/_/rigs kyi bu nga yang dus gcig na/_dge slong legs 
[\[188b\]]
[\[188b.1\]]pa'i skar ma dang rgyal po'i khab na bzhugs so/_/de'i tshe rgyal po'i khab de na gcer bu pa sdug bsngal 'gyur zhes bya ba zhig yod de rtag tu 'di skad ces smra'o/_/sems can gyi nyon mongs pa ni rgyu yang med/_rkyen yang med de/_sems can gyi rnam par grol ba yang rgyu dang rkyen med 
[\[188b.2\]]do zhes smra'o/_/de'i tshe dge slong legs pa'i skar ma de yang nga la 'di skad ces gsol to/_/bcom ldan 'das 'jig rten na gal te dgra bcom pa mchis na gcer bu pa sdug bsngal 'gyur zhes bgyi ba 'di mchog tu 'gyur ro/_/ngas de la 'di skad du glen pa gcer bu pa sdug 
[\[188b.3\]]bsngal 'gyur ni yang dag par dgra bcom pa ma yin te/_dgra bcom pa'i byang chub kyis rnam par grol ba ma yin no zhes bka' stsal to/_/de nas legs pa'i skar mas yang nga la 'di skad ces gsol to/_/ci'i slad du dgra bcom pas dgra bcom pa la phrag dog mdzad/_ngas 
[\[188b.4\]]de la glen pa nga ni dgra bcom pa la phrag dog mi byed kyi khyod nyid kyis sdig par 'gyur ba'i ngan par lta ba bskyed do/_/gcer bu pa dgra bcom pa yin no zhes smra ba la ltos/_da ste zhag bdun na kha zas mi zhu ba'i nad kyis btab nas lto ba na ste shi bar 'gyur ro/_/shi nas kyang skyugs 
[\[188b.5\]]pa za ba'i [{]yi dgas [,]yi dwags [}]su skye'o/_/ro ni slob pa gcig pa rnams kyis yang bor bteg nas dur khrod du skyel bar 'gyur ro/_/de'i tshe legs pa'i skar ma de gcer bu pa sdug bsngal 'gyur gang na ba der song nas 'di skad ces smras so/_/tshe dang ldan pa khyod shes sam/_dge sbyong gau ta 
[\[188b.6\]]mas ni khyod la da ste zhag bdun na kha zas mi zhu ba'i nad kyis btab nas lto ba na ste 'chi'o/_/shi nas kyang skyugs pa za ba'i [{]yi dgas [,]yi dwags [}]su skye ste/_slob pa gcig pa dang /_slob dpon gcig pa rnams kyis khyod kyi ro yang bor bteg ste/_dur khrod du skyel bar 'gyur ro zhes lung 
[\[188b.7\]]bstan gyis tshe dang ldan pa thabs rnam pa sna tshogs kyis bag bya ba shin tu bsams te/_ci nas kyang dge sbyong gau ta ma de [{]brdzun [,]rdzun [}]du smra bar 'gyur bar bya'o/_/de'i tshe sdug bsngal 'gyur gyis de skad ces smras pa thos nas kha zas mi za bar byas te/_thog ma zhag gcig nas zhag 
[\[189a\]]
[\[189a.1\]]drug gi bar du ci yang ma zos so/_/zhag bdun tshang nas bu ram zos so/_/bu ram zos nas chu grang mo 'thungs so/_/chu grang mo 'thungs ma thag tu lto ba na ste shi bar gyur to/_/shi nas slob pa gcig pa rnams kyis yang bor bteg nas dur khrod du bskyal te/_
[\[189a.2\]]skyugs pa za ba'i [{]yi dgas [,]yi dwags [}]su gyur nas ro'i drung du sdod do/_/dge slong legs pa'i skar mas de lta bur gyur pa thos nas dur khrod du ro gang na ba der song ngo /_/der phyin pa dang sdug bsngal 'gyur gyi lus de [{]yi dgas [,]yi dwags [}]skyugs pa za ba'i lus su gyur nas ro'i drung na rgu bor 'dug 
[\[189a.3\]]pa mthong ngo //_//'phags pa yongs su mya ngan las 'das pa chen po'i mdo/_/bam po bzhi bcu bzhi pa/_legs pa'i skar mas smras pa/_ci khyod shi'am/_sdug bsngal 'gyur gyis smras pa/_bdag shi'o/_/khyod ji ltar shi smras pa/_bdag 
[\[189a.4\]]lto ba na ste shi'o/_/'o na khyod kyi ro 'dir sus bskyal smras pa/_slob pa gcig pa rnams kyis so/_/'o na gnas gar bskyal/_smras pa/_ci glen pa khyod dur khrod yin par mi shes sam/_'o na khyod kyi lus ji lta bu zhig thob/_smras pa/_bdag ni skyugs pa za ba'i 
[\[189a.5\]]lus su gyur to/_/legs pa'i skar ma khyod legs par nyon cig_/de bzhin gshegs pa ni dge bar gsung ba/_yang dag par gsung ba/_dus la bab par gsung ba/_don yod par gsung ba/_chos su gsung ba'o/_/legs pa'i skar ma de bzhin gshegs pa'i 
[\[189a.6\]]zhal nas de ltar bden par gsung ba khyod kyis de'i tshe na ci'i phyir yid mi ches/_sems can gang de bzhin gshegs pas bden par gsung ba la yid mi ches na/_de yang kho bo'i lus 'di 'dra ba myong bar 'gyur ro/_/de'i tshe legs pa'i skar ma de nga gang na bar 'ongs 
[\[189a.7\]]nas nga la 'di skad ces gsol to/_/bcom ldan 'das gcer bu pa sdug bsngal 'gyur tshe 'phos nas sum cu rtsa gsum gnam gyi lhar skyes so/_/ngas de la glen pa dgra bcom pa ni skye ba'i gnas med na ci'i phyir sdug bsngal 'gyur sum cu rtsa gsum gnam gyi lhar skyes zhes 
[\[189b\]]
[\[189b.1\]]smra/_gsol pa/_bcom ldan 'das kyis gsungs pa bzhin te/_gcer bu sdug bsngal 'gyur ba yang dag par sum cu rtsa gsum gnam gyi lhar ma skyes kyi skyugs pa za ba'i [{]yi dgas [,]yi dwags [}]su gyur to/_/ngas de la glen pa/_sangs rgyas bcom ldan 'das kyis gsungs so 
[\[189b.2\]]cog ni gnyis su med de/_de bzhin gshegs pas gsungs pa la gnyis su yod do zhes bya ba'i gnas med do/_/zhes bka' stsal to/_/legs pa'i skar mas gsol pa/_de bzhin gshegs pas de'i tshe na de skad ces gsungs mod kyi/_bdag ni de la 
[\[189b.3\]]yid ches pa ma mchis so zhes smras so/_/rigs kyi bu nga ni rtag tu dge slong legs pa'i skar ma la dam pa'i chos bstan na yid ches shing gzungs su 'dzin pa'i sems 'di tsam yang ma skyes so/_/rigs kyi bu dge slong legs pa'i skar ma mdo sde bcu gnyis klog cing 'don te/_
[\[189b.4\]]bsam gtan bzhi thob mod kyi/_chung ngu na tshigs su bcad pa gcig tsam mam/_tshig gcig gam 'bru gcig tsam gyi don yang mi shes so/_/sdig pa mi dge ba'i bshes gnyen la bsten pas bsam gtan bzhi yang nyams par gyur to/_/bsam gtan nyams pas ngan par lta 
[\[189b.5\]]ba bskyed de/_'di skad du sangs rgyas kyang med/_chos kyang med/_mya ngan las 'das pa yang med mod kyi/_dge sbyong gau ta ma ni mtshan lta ba'i cho ga la shin tu mkhas pas gzhan gyi sems shes par gyur to zhes smra'o/_/ngas de'i tshe na legs pa'i skar ma la 'di skad ces bka' 
[\[189b.6\]]stsal to/_/ngas chos bstan cing gsungs pa ni thog mar yang dge/_/bar du yang dge_/tha mar yang dge_/don bzang ba/_tshig bzang ba/_ma 'dres pa/_phun sum tshogs pa/_tshangs par spyod pa/_rnam par dag pa'o zhes bstan kyang /_dge slong legs pa'i skar 
[\[189b.7\]]ma des/_nga la 'di skad du de bzhin gshegs pas/_bdag la chos bstan mod kyi/_bdag ni yang dag par na rgyu dang 'bras bu med do zhes zer ro/_/rigs kyi bu khyod kyis 'di ltar dngos po 'di la yid mi ches na/_dge slong legs pa'i skar ma nyid da ltar chu bo dga' skyed kyi 
[\[190a\]]
[\[190a.1\]]'gram na 'dug gis der 'drir 'dong ngo /_/de'i tshe de bzhin gshegs pa 'od srung dang bcas te legs pa'i skar ma gang na bar gshegs so/_/dge slong legs pa'i skar mas/_bcom ldan 'das rgyang nas gshegs pa mthong nas sdig pa 
[\[190a.2\]]mi dge ba'i sems bskyed do/_/mi dge ba'i sems bskyed pas/_de nyid du mtshams med pa'i sems can dmyal bar mngon par nub par 'gyur ro/_/rigs kyi bu dge slong legs pa'i skar ma/_sangs rgyas kyi bstan pa la zhugs te/_rin po che'i 
[\[190a.3\]]phung po tshad med par phyin mod kyi/_ci yang ma thob ste bag med pa'i phyir/_mi dge ba'i bshes gnyen la bsten pa'i phyir chung ngu na chos gcig tsam gyi phan pa'i don yang ma thob bo/_/'di lta ste dper na mi zhig rgya mtshor zhugs te rin po che'i phung po mang po mthong 
[\[190a.4\]]mod kyi/_le lo'i dbang gis lag tu ma thob pa 'dra'o/_/gzhan yang rgya mtshor zhugs nas rin po che'i phung po mthong mod kyi/_shi ba'am srin po ma rungs pas bsad pa ltar dge slong legs pa'i skar ma yang de dang 'dra ste/_sangs rgyas kyi bstan pa la zhugs 
[\[190a.5\]]mod kyi/_mi dge ba'i bshes gnyen srin po ma rungs pa dang 'dra bas bsad par gyur to/_/rigs kyi bu de bas na de bzhin gshegs pas thugs brtse ba'i slad du dge slong legs pa'i skar ma ni bag med pa yin no zhes gsungs so/_/rigs kyi bu gang sngon yang dbul phongs 
[\[190a.6\]]de la snying brtse ba'i sems yod mod kyi/_snying brtse ba'i bar du mi chud do/_/gang sngon longs spyod dang ldan pa zhig phyis longs spyod med de/_dbul phongs par gyur na/_de la ni rab tu yang snying brtse ba ltar dge slong legs pa'i skar ma yang de dang 'dra ste/_mdo sde sde bcu gnyis 
[\[190a.7\]]'chang zhing 'dzin pa dang /_'don pa dang /_klog pa yang byas/_bsam gtan bzhi thob pa las nyams pa ni shin tu yang thugs brtse bar rung bas dge slong legs pa'i skar ma ni shin tu yang bag med par ngas gsungs so/_/bag med pa'i phyir dge ba'i rtsa ba rnams yongs su 
[\[190b\]]
[\[190b.1\]]bcad pas nga'i nyes gnas su gyur pa mthong ngam thos pa gang yang rung /_de la ni shin tu snying brtse ba'i sems ma bskyed pa med de/_ji ltar sngon longs spyod dang ldan pa las phyis longs spyod med par mthong ba la snying brtse ba dang 'dra'o/_/nga ni lo du ma'i bar du legs pa'i skar 
[\[190b.2\]]ma dang 'grogs te/_des nga la rtag tu mi dge ba'i sems bskyed do/_/mi dge ba'i sems bskyed pas ngan par lta ba'i sems ma btang ngo /_/rigs kyi bu ngas thog ma nas legs pa'i skar ma de la dge ba'i rtsa ba ba spu'i nyag ma tsam yod par ma gzigs na de la dge ba'i rtsa ba yongs 
[\[190b.3\]]su bcad pa'i log sred can yin te/_sems can dmyal bar bskal pa'i bar du gnas par 'gyur ro/_/zhes lung mi ston na/_des rgyu med pa dang 'bras bu med pa dang /_byas pa'i las kyang med par smra bas de dge ba'i rtsa ba yongs su bcad pa'i log sred can yin te/_bskal 
[\[190b.4\]]pa'i bar du sems can dmyal bar gnas so zhes lung bstan to/_/rigs kyi bu 'di lta ste dper na/_mi zhig ngan skyugs kyi dong du lhung ba las bshes gnyen gcig gis dbyung bar bsams nas lag pas bsnyabs te/_skra las zin na phyis 'byin to/_/gal te skra las 
[\[190b.5\]]ma zin te ci yang mi snang na dbyung ba'i sems kyang zhi bar 'gyur ba ltar nga yang de dang 'dra ste/_legs pa'i skar ma'i dge ba'i rtsa ba [{]chung zad [,]cung zad [}]tsam ci yod pa btsal te yongs su bsgral ba byas na dus thams cad du dge ba'i rtsa ba spu'i nyag ma tsam yang med pas sems can dmyal 
[\[190b.6\]]ba las bsgral bar ma gyur to/_/byang chub sems dpa' 'od srung gis gsol pa/_bcom ldan 'das de bzhin gshegs pas ci'i slad du legs pa'i skar ma mtshams med pa'i sems can dmyal bar ltung ngo zhes lung bstan/_rigs kyi bu dge slong legs pa'i skar ma la bshes 
[\[190b.7\]]gnyen dang 'khor mang du yod de/_de dag thams cad legs pa'i skar ma ni dgra bcom pa yin te/_byang chub kyi 'bras bu thob par 'dzin pas de dag gi ngan par lta ba'i sems gzhig pa'i phyir legs pa'i skar ma ni bag med pas sems can dmyal bar ltung ngo zhes lung bstan to/_/
[\[191a\]]
[\[191a.1\]]rigs kyi bu khyod kyis de bzhin gshegs pas gsungs pa la yang dag par gnyis su med par shes par gyis shig_/de ci'i phyir zhe na/_gal te de bzhin gshegs pas sems can dmyal bar ltung bar lung bstan pa las sems can dmyal bar mi ltung 
[\[191a.2\]]ba'i gnas med do/_/nyan thos dang rang sangs rgyas kyis lung bstan pa la gnyis su yod de/_kha cig ni bden/_kha cig ni [{]brdzun [,]rdzun [}]no/_/dper na maud gal ya na yul dbus 'gyur 'chang na 'dug pa'i tshe yul mi thams cad la da ste zhag bdun na char pa 'bab bo zhes lung 
[\[191a.3\]]bstan pa las phyis char pa ma bab bo/_/byis pa sbrum pa zhig la be'u dkar ru 'byung ngo zhes lung bstan pa las be'u khra'u zhig byung ngo /_/bu khye'u zhig 'byung ngo zhes lung bstan pa las phyis bu mo zhig byung ngo /_/rigs kyi bu dge slong legs pa'i skar ma ni rtag tu sems can 
[\[191a.4\]]tshad med pa snyed la thams cad kyi thams cad du dge ba dang sdig pa'i 'bras bu med do zhes smra ste/_de'i tshe na dge ba'i rtsa ba thams cad yongs su bcad pas ba spu'i nyag ma tsam yang ma lus so/_/rigs kyi bu ngas sngon dge slong legs pa'i skar ma la dge ba'i rtsa ba med 
[\[191a.5\]]par mkhyen mod kyi 'on kyang lo nyi shu tshang bar lhan cig tu gnas te thun mong du spyad par gyur to/_/gal te ngas yongs su spangs te g.yas g.yon du ma bsnyen na legs pa'i skar ma des sems can tshad med pa snyed sdig pa mi dge ba'i las la gzud par gyur te/_'di ni de 
[\[191a.6\]]bzhin gshegs pa'i mkhyen pa'i stobs mnga' ba zhes bya'o/_/gsol pa/_bcom ldan 'das log sred can la ci'i slad du dge ba'i chos ma mchis pa zhes bgyi/_bcom ldan 'das kyis bka' stsal pa/_rigs kyi bu log sred can ni dge ba'i rtsa ba yongs su 
[\[191a.7\]]bcad pa'i phyir ro/_/sems can thams cad la dad pa la sogs pa dbang po lnga yod na log sred can ni yongs su bcad de/_don de lta bas na grog sbur tsam bsad na yang kha na ma tho ba thob par 'gyur gyi log sred can ni bsad kyang kha na ma tho ba'i sdig pa med do/_/gsol 
[\[191b\]]
[\[191b.1\]]pa/_bcom ldan 'das log sred can la dge ba'i chos ma mchis pa'i slad du log sred can zhes bgyi'am/_bcom ldan 'das kyis bka' stsal pa/_de de bzhin te/_de de bzhin no/_/gsol pa/_bcom ldan 'das sems can thams cad kyi dge ba la rnam pa gsum 
[\[191b.2\]]ste/_'das pa dang /_ma 'ongs pa dang /_da ltar gyi mchis pas log sred can gyis ma 'ongs pa'i dge ba'i chos ma bcad na/_ci'i slad du dge ba'i chos bcad de log sred can zhes bgyi/_bcom ldan 'das kyis bka' stsal pa/_rigs kyi bu bcad pa la rnam pa 
[\[191b.3\]]gnyis te/_da ltar bgags pa dang /_da ltar gyi sgrib pas ma 'ongs pa'i bsgribs pa'o/_/log sred can dag bcad pa rnam pa gnyis dang ldan pa'i phyir dge ba'i rtsa ba yongs su bcad pa'o zhes ngas gsungs so/_/rigs kyi bu 'di lta ste dper na/_mi zhig ngan 
[\[191b.4\]]skyugs kyi dong du lhung nas skra nyag ma gcig tsam las mi snang ngo /_/skra nyag ma gcig tsam ma nub mod kyi skra nyag ma gcig tsam gyis lus mi theg go/_/log sred can dag kyang de dang 'dra ste/_ma 'ongs pa'i dus na dge ba'i rtsa ba yod mod kyi sems can dmyal ba'i sdug 
[\[191b.5\]]bsngal las thar bar mi 'gyur te/_ma 'ongs pa'i dus na sgrol bar 'gyur yang da ltar gyi dus su ci byar yang med pas bsgral du mi rung ba zhes bya'o/_/sangs rgyas kyi rang bzhin gyi rgyu dang rkyen gyis sgrol bar yang 'gyur ro/_/sangs rgyas kyi rang bzhin zhes bya ba ni 'das 
[\[191b.6\]]pa ma yin/_ma 'ongs pa ma yin/_da ltar gyi ma yin te/_de bas na sangs rgyas kyi rang bzhin ni gcad du med do/_/dper na sa bon rul ba las myu gu mi skye ba ltar log sred can yang de dang 'dra'o gsol pa bcom ldan 'das log sred can dag sangs rgyas kyi rang bzhin 
[\[191b.7\]]ma bcad de/_sangs rgyas kyi rang bzhin nyid dge ba lags na ci'i slad du dge ba thams cad bcad do zhes gsungs/_bcom ldan 'das kyis bka' stsal pa/_rigs kyi bu sems can gang da ltar gyi dus su sangs rgyas kyi rang bzhin dang ldan na de la ni log sred can zhes mi bya 
[\[192a\]]
[\[192a.1\]]ste/_ji ltar 'jig rten na sems can la bdag ces bya ba yod pa dang 'dra'o/_/sangs rgyas kyi rang bzhin de rtag pa yin na ni dus gsum la ma gtogs so/_/ji ste dus gsum la gtogs na mi rtag pa zhes bya'o/_/sangs rgyas kyi rang bzhin ni ma 'ongs 
[\[192a.2\]]pa'i dus su mthong bar 'gyur bas sems can thams cad la sangs rgyas kyi rang bzhin yod do zhes gsungs te/_de bas na sa bcu pa'i byang chub sems dpa' bkod pa phun sum tshogs pa dang ldan pas cung zad cig mthong bar gyur to/_/byang chub sems dpa' 'od srung gis 
[\[192a.3\]]gsol pa/_bcom ldan 'das sangs rgyas kyi rang bzhin ni rtag pa lags te nam mkha' dang 'dra na ci'i slad du de bzhin gshegs pas ma 'ongs pa'o zhes gsungs/_de bzhin gshegs pas gal te log sred can dag la dge ba'i chos ma mchis zhes gsung ba ni log sred 
[\[192a.4\]]can gyi slob pa gcig pa dang /_slob dpon gcig pa dang /_pha dang /_ma dang /_gnyen bshes dang /_chung ma dang /_bu la byams pa dang /_sdug pa'i sems mi skye'am/_ji ste skye na de nyid dge ba ma lags sam/_bcom ldan 'das kyis bka' stsal pa/_legs 
[\[192a.5\]]so legs so/_/rigs kyi bu shin tu legs par dris so/_/sangs rgyas kyi rang bzhin zhes bya ba ni nam mkha' dang 'dra ste/_'das pa yang ma yin/_ma 'ongs pa yang ma yin/_da ltar yang ma yin no/_/sems can thams cad la yang lus rnam pa gsum ste/_
[\[192a.6\]]'das pa dang /_ma 'ongs pa dang /_da ltar gyi'o/_/sems can gyis ma 'ongs pa'i dus su bkod pa phun sum tshogs pa rnam par dag pa'i las kyis sangs rgyas kyi rang bzhin mthong bar 'gyur bas na sangs rgyas kyi rang bzhin ma 'ongs pa'o zhes ngas gsungs so/_/rigs 
[\[192a.7\]]kyi bu ngas ni so so'i skye bo'i phyir dus kha cig tu ni rgyu 'bras bu yin no zhes kyang gsungs/_dus kha cig tu ni 'bras bu rgyu yin no zhes gsungs te/_de bas na mdo sde las kha zas ni 'tsho ba yin pa dang /_gzugs mthong ba la reg pa yin no zhes gsungs pa dang 'dra bar ma 'ongs 
[\[192b\]]
[\[192b.1\]]pa'i dus na lus yongs su dag par 'gyur bas sangs rgyas kyi rang bzhin zhes gsungs so/_/gsol pa/_bcom ldan 'das bcom ldan 'das kyis gsungs pa ltar don de lta bu lags na ci'i slad du sems can thams cad la sangs rgyas kyi rang bzhin 
[\[192b.2\]]mchis so zhes gsungs/_bcom ldan 'das kyis bka' stsal pa/_rigs kyi bu sems can gyi sangs rgyas kyi rang bzhin ni da ltar gyi dus na med kyang med ces byar mi rung ngo /_/dper na nam mkha' yang da ltar med mod kyi med ces byar mi rung ngo /_/sems 
[\[192b.3\]]can thams cad ni mi rtag pa yin mod kyi/_sangs rgyas kyi rang bzhin ni rtag pa mi 'gyur mi 'pho ba yin te/_de bas na ngas mdo sde 'di las sems can gyi sangs rgyas kyi rang bzhin ni nang na ma yin/_phyi rol na ma yin te/_nam mkha' ltar nang na ma yin phyi 
[\[192b.4\]]rol na ma yin no/_/gal te nam mkha' la nang dang phyi rol yod na nam mkha' la gcig pa'am/_rtag pa zhes byar mi rung ste/_gnas thams cad na yod do zhes byar yang mi rung ngo /_/nam mkha' ni nang na ma yin phyi rol na ma yin mod kyi 'on kyang sems can thams 
[\[192b.5\]]cad la yod de/_sems can gyi sangs rgyas kyi rang bzhin yang de dang 'dra'o/_/khyod smra ba ltar log sred can la dge ba'i chos yod do zhes bya ba don de lta ma yin no/_/de ci'i phyir zhe na/_log sred can la lus kyi las dang /_ngag gi las dang /_yid kyi las 
[\[192b.6\]]dang /_len pa'i las dang /_sbyin pa'i las dang /_tshol ba'i las dang /_shes pa'i las la sogs pa las thams cad kyang log pa'i las so/_/de ci'i phyir zhe na/_rgyu dang 'bras bu la mi re ba'i phyir ro/_/rigs kyi bu 'di lta ste dper na/_a ru ra ni myu gu 
[\[192b.7\]]dang /_lo ma dang /_sdong bu dang /_yal ga dang /_me tog dang /_'bras bu'i bar du kha ba ltar log sred can gyi mi dge ba'i las kyang de dang 'dra'o/_/rigs kyi bu de bzhin gshegs pa ni dbang po rnams mkhyen pa'i stobs dang ldan te/_de bas na sems can thams 
[\[193a\]]
[\[193a.1\]]cad kyi dbang po rab dang /_'bring dang tha ma shin tu rtogs so/_/sems can gang ni dbang po 'bring las tha mar 'gyur ba dang /_sems can gang ni 'bring las rab tu 'gyur ba dang /_sems can gang ni rab las 'bring du 'gyur ba dang /_sems 
[\[193a.2\]]can gang ni 'bring las tha mar 'gyur ba shin tu rtogs te/_de bas na sems can gyi dbang po la nges pa med do/_/nges pa med pas kha cig dge ba'i rtsa ba bcad nas phyir skye bar 'gyur ro/_/gal te sems can gyi dbang po nges na thog ma nas kyang bcad pa med la 
[\[193a.3\]]bcad nas kyang phyir skye bar mi 'gyur te/_log sred can dag bskal pa gcig gi bar du sems can dmyal bar ltung ngo zhes gsungs pa'i mi rigs so/_/rigs kyi bu de bas na de bzhin gshegs pas ni chos thams cad la nges pa'i mtshan nyid med do zhes 
[\[193a.4\]]gsungs so/_/byang chub sems dpa' 'od srung gis gsol pa/_bcom ldan 'das de bzhin gshegs pa ni dbang po rnams la mkhyen pa'i stobs dang ldan te/_dge slong legs pa'i skar mas dge ba'i rtsa ba yongs su bcad par mkhyen na ci'i slad du rab tu byung 
[\[193a.5\]]bar gnang /_bcom ldan 'das kyis bka' stsal pa/_rigs kyi bu nga sngon rab tu byung ba na nga'i nu bo dga' bo dang /_bsnyen dga' bo dang /_lha sbyin dang /_sras sgra gcan 'dzin la sogs pa'i thams cad nga'i rjes su rab tu byung zhing lam la nan tan byed par 
[\[193a.6\]]gnang ngo /_/gal te ngas legs pa'i skar ma rab tu ma phyung na/_rgyal po'i thabs thob par 'gyur te/_mthu dang dbang du ldan pas sangs rgyas kyi chos yongs su 'jig par 'gyur te/_de'i rgyu de'i rkyen gyis ngas rab tu phyung nas lam la nan tan byed par gnang 
[\[193a.7\]]ngo /_/rigs kyi bu dge slong legs pa'i skar ma gal te rab tu ma byung na yang dge ba'i rtsa ba gcod par 'gyur te/_skye ba tshad med pa'i bar du phan pa dang bde ba'i don du mi 'gyur ro/_/da rab tu byung bas dge ba'i rtsa ba bcad mod kyi tshul khrims srung zhing rgan rabs 
[\[193b\]]
[\[193b.1\]]dang /_bla ma dang /_yon tan can la bsnyen bkur byed cing bsam gtan dang po sgom pa nas bsam gtan bzhi pa'i bar du sgom par 'gyur te/_de yang dge ba'i rgyu zhes bya'o/_/de ltar dge ba'i rgyu de las dge ba'i chos skye bar 'gyur ro/_/dge ba'i chos skyes pa na 
[\[193b.2\]]byang chub la nan tan byed par 'gyur ro/_/byang chub la nan tan byas nas bla na med pa yang dag par rdzogs pa'i byang chub thob par 'gyur te/_de bas na dge slong legs pa'i skar ma rab tu byung bar gnang ngo /_/rigs kyi bu gal te ngas dge slong legs pa'i skar ma 
[\[193b.3\]]rab tu byung zhing tshul khrims srung du ma gnang na/_de bzhin gshegs pa stobs bcu dang ldan no zhes bya bar yang mi 'gyur ro/_/rigs kyi bu sems can gang dge ba'i rtsa ba dang ldan nam/_mi dge ba'i chos dang ldan na/_gang zag de chos gnyis po dang ldan na yang ring 
[\[193b.4\]]por mi thogs par dge ba'i rtsa ba yongs su bcad de/_mi dge ba'i rtsa ba dang ldan par ngas rtogs so/_/de ci'i phyir zhe na/_sems can de ni dge ba'i bshes gnyen la mi sten/_dam pa'i chos nyan par mi byed/_mi dge ba yid la byed cing tshul bzhin du yid la mi 
[\[193b.5\]]byed pas de'i rgyu de'i rkyen gyis dge ba'i rtsa ba gcod cing mi dge ba'i rtsa ba dang ldan par gyur to/_/rigs kyi bu gzhan yang de bzhin gshegs pas gang zag de da ltar gyi dus sam/_ma 'ongs pa'i dus na gal te gzhon nu'am/_lang tsho ba'am/_rgas pa'i tshe dge ba'i bshes 
[\[193b.6\]]gnyen la bsten te/_dam pa'i chos sdug bsngal dang /_kun 'byung ba dang /_'gog pa dang /_lam nyan cing 'dzin na/_de'i dge ba'i rtsa ba phyir yang skye bar 'gyur ro/_/rigs kyi bu 'di lta ste dper na grong khyer dang mi ring ba na chu mig zhim po yon tan brgyad dang ldan pa 
[\[193b.7\]]zhig yod na gang skom zhing tsha bas gdungs pa dag chu mig gi dngor 'gro bar gzas na de la mkhas pa shes rab can gyis ni skom pas gdungs pa de nges par chu mig gi dngor phyin par the tsom med do/_/de ci'i phyir zhe na/_lam gzhan med pa'i phyir ro/_/sangs rgyas bcom 
[\[194a\]]
[\[194a.1\]]ldan 'das kyis so so'i skye bo la gzigs pa yang de dang 'dra ste/_de bas na de bzhin gshegs pa ni dbang po rnams mkhyen pa'i stobs dang ldan pa zhes bya'o/_/de'i tshe bcom ldan 'das kyis sa las sa nyung zhig blangs nas phyag sder gyi steng 
[\[194a.2\]]du bzhag ste/_'od srung la phyogs bcu'i 'jig rten gyi khams kyi sa mang ngam/_phyag sder gyi steng du bzhag pa'i sa mang zhes bka' stsal to/_/byang chub sems dpa' 'od srung gis gsol pa/_bcom ldan 'das phyag sder gyi steng gi sa ni phyogs bcu'i 
[\[194a.3\]]'jig rten gyi sa dang bsgrun du mi rung ngo /_/rigs kyi bu mi'i lus las mi'i lus thob pa dang /_ngan song gsum gyi lus btang nas mi'i lus thob cing dbang po tshang ba dang /_yul gyi dbus su skye ba dang /_yang dag pa'i dad pas byang chub la nan tan byed pa 
[\[194a.4\]]dang /_byang chub la nan tan byas nas yang dag pa'i lam la nan tan byed pa dang /_yang dag pa'i lam la nan tan byas nas rnam par grol ba thob pa dang /_rnam par grol ba thob nas mya ngan las 'das pa ni phyag sder gyi steng du bzhag pa'i sa dang 'dra'o/_/mi'i lus 
[\[194a.5\]]las ngan song gsum du ltung ba dang /_ngan song gsum las ngan song gsum gyi lus su 'gyur ba dang /_dbang po ma tshang ba dang /_mtha' 'khob tu skye ba dang /_phyin ci log tu ngan par lta ba la yid ches pa dang /_ngan par lta ba'i lam la nan tan byed de/_rnam par grol ba 
[\[194a.6\]]dang /_rtag pa dang /_bde ba'i mya ngan las 'da' ba mi thob pa ni phyogs bcu'i 'jig rten gyi khams kyi sa dang mtshungs so/_/rigs kyi bu tshul khrims yongs su dag pa srung zhing brtson 'grus kyis le lo med pa dang /_rtsa ba bzhi ma nyams pa dang /_mtshams med 
[\[194a.7\]]pa lnga mi byed pa dang /_dge 'dun gyi nor la mi spyod pa dang /_log sred can gyi las mi byed pa dang /_dge ba'i rtsa ba mi gcod pa dang /_mya ngan las 'das pa'i mdo sde la sogs pa la yid ches pa ni phyag sder gyi steng gi sa dang 'dra'o/_/tshul khrims nyams shing le 
[\[194b\]]
[\[194b.1\]]lo byed pa dang /_rtsa ba bzhi nyams pa dang /_mtshams med pa lnga'i kha na ma tho ba byed pa dang /_dge 'dun gyi nor la thugs thub tu spyod pa dang /_log sred can gyi las byed pa dang /_dge ba'i rtsa ba gcod pa dang /_mdo sde 'di la yid mi ches pa ni phyogs 
[\[194b.2\]]bcu'i 'jig rten gyi khams kyi sa dang 'dra'o/_/rigs kyi bu de bzhin gshegs pa ni sems can thams cad kyi dbang po rab dang /_'bring dang /_tha ma la shin tu mkhas te/_de bas na de bzhin gshegs pa ni dbang po lnga la mkhas pa'i stobs dang ldan 
[\[194b.3\]]pa zhes bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das bcom ldan 'das ni dbang po la mkhas pa'i stobs dang ldan pas sems can thams cad kyi dbang po rab dang /_'bring dang /_
[\[194b.4\]]tha ma dang /_rno rtul gyi khyad par kun mkhyen to/_/da ltar gyi dus kyi sems can rnams kyi dbang po dang /_ma 'ongs pa'i dus kyi sems can gyi dbang po rnams kyang mkhyen to/_/sems can de dag ni bcom ldan 'das yongs su mya ngan las 'das pa'i 'og tu 
[\[194b.5\]]'di skad du 'chad do/_/la la ni de bzhin gshegs pa mtha' yun du yongs su mya ngan las 'das so zhes 'chad/_la la ni mtha' yun du yongs su mya ngan las ma 'das so zhes 'chad/_la la ni bdag mchis so zhes 'chad/_la la ni bdag ma mchis so zhes 
[\[194b.6\]]'chad/_la la ni lnga phung mchis par 'chad/_la la ni lnga phung ma mchis par 'chad/_la la ni slar ldog pa mchis par 'chad/_la la ni slar ldog pa ma mchis par 'chad/_la la ni de bzhin gshegs pa'i sku 'dus byas lags par 'chad/_la la ni 
[\[194b.7\]]de bzhin gshegs pa'i sku 'dus ma byas so zhes 'chad/_la la ni rten cing 'brel te 'byung ba bcu gnyis la 'dus byas kyi chos so zhes 'chad/_la la ni rten cing 'brel te 'byung ba bcu gnyis 'dus ma byas par 'chad/_la la ni sems rtag go zhes 'chad/_/
[\[195a\]]
[\[195a.1\]]la la ni sems mi rtag go zhes 'chad/_la la ni 'dod pa lnga'i bde bas 'phags pa'i lam sgrib par 'gyur ro zhes 'chad/_la la ni mi sgrib po zhes 'chad/_la la ni 'jig rten mchog gi chos ni 'dod pa'i khams 'ba' zhig go zhes 'chad/_la la 
[\[195a.2\]]ni khams gsum mo zhes 'chad/_la la ni sbyin pa ni yid kyi las 'ba' zhig go zhes 'chad/_la la ni lnga phung nyid do zhes 'chad/_la la ni 'dus ma byas pa gsum mchis par 'chad/_la la ni 'dus ma byas pa gsum ma mchis par 'chad/_yang la la 
[\[195a.3\]]ni 'di skad du gzugs ni byas pa'o zhes 'chad/_la la ni gzugs byas pa ma mchis par 'chad/_la la ni byas pa med pa'i gzugs mchis par 'chad/_la la ni byas pa med pa'i gzugs ma mchis par 'chad/_la la ni sems las byung ba'i chos mchis 
[\[195a.4\]]par 'chad/_la la ni sems las byung ba'i chos ma mchis par 'chad/_la la ni srid pa rnam pa lnga mchis par 'chad/_la la ni srid pa drug mchis par 'chad/_la la ni khrims brgyad dge bsnyen gyis yongs su rdzogs par nod du rung bar 'chad/_la la ni 
[\[195a.5\]]yongs su ma rdzogs kyang nod du rung bar 'chad/_la la ni dge slong gis rtsa ba bzhi bshig kyang dge slong gi khrims mchis so zhes 'chad/_la la ni ma mchis so zhes 'chad/_la la ni rgyun du zhugs pa dang /_lan cig phyir ldog pa dang /_phyir mi ldog pa dang /_
[\[195a.6\]]dgra bcom pas kyang mngon par byang chub bo zhes 'chad/_la la ni mngon par byang mi chub bo zhes 'chad/_la la ni sangs rgyas kyi rang bzhin sems can la mchis par 'chad/_la la ni sangs rgyas kyi rang bzhin sems can las gzhan par 'chad/_la la ni rtsa 
[\[195a.7\]]ba bzhi bshig pa dang /_mtshams med pa lnga'i kha na ma tho ba bgyis pa dang /_log sred can la sogs pa kun la yang sangs rgyas kyi rang bzhin mchis so zhes 'chad/_la la ni ma mchis so zhes 'chad/_la la ni phyogs bcu'i sangs rgyas mchis so zhes 
[\[195b\]]
[\[195b.1\]]'chad/_la la ni phyogs bcu'i sangs rgyas ma mchis so zhes 'chad na/_gal te de bzhin gshegs pa dbang po rnams mkhyen pa'i stobs dang ldan na ci'i slad du nges par ma gsungs/_de nas bcom ldan 'das kyis byang chub sems dpa' 'od srung la 
[\[195b.2\]]bka' stsal pa/_rigs kyi bu don 'di ni mig gi rnam par shes pas shes pa ma yin pa nas yid kyi rnam par shes pa'i bar gyis shes pa ma yin te/_de ni shes rab kyis shes par nus so/_/gang mkhas pa shes rab can la ni ngas kyang gnyis su ma 
[\[195b.3\]]gsungs/_des kyang ngas gnyis su ma gsungs par shes so/_/gang shes rab med pa la ni ma nges par gsungs te/_shes rab med pa des kyang ngas ma nges par gsungs par shes so/_/rigs kyi bu de bzhin gshegs pa'i dge ba'i chos thams cad 
[\[195b.4\]]ni sems can rnams gdul ba'i phyir gsungs te/_dper na sman pa mkhas pa la sman dpyad yod do cog ni kun kyang nad kyis gdungs pa thams cad gso bar byed do/_/rigs kyi bu sangs rgyas bcom ldan 'das ni zhing gi phyir dus kyi phyir/_gzhan la smra ba'i phyir/_
[\[195b.5\]]phyi rol pa la ston pa'i phyir/_dbang po rnams kyi phyir/_chos rnam pa gcig las rnam pa gnyis su 'chad/_chos kyi ming gcig las ming grangs med par 'chad/_don gcig las ming grangs med par 'chad/_don grangs med pa las ming tshad med pa snyed 'chad 
[\[195b.6\]]do/_/de la ji ltar na ming gcig las ming grangs med par 'chad pa zhe na/_ji ltar yongs su mya ngan las 'das pa la mya ngan las 'das pa zhes kyang bya/_skye ba med pa zhes kyang bya/_'byung ba med pa zhes kyang bya/_byed pa med pa zhes kyang bya/_'dus ma byas 
[\[195b.7\]]pa zhes kyang bya/_skyabs su 'gro ba zhes kyang bya/_gnas dang rten zhes kyang bya/_rnam par grol ba zhes kyang bya/_'od snang ba zhes kyang bya/_sgron ma zhes kyang bya/_mthar phyin pa zhes kyang bya/_'jigs pa med pa zhes kyang bya/_ldog pa med pa zhes kyang bya/_
[\[196a\]]
[\[196a.1\]]bde ba'i gnas zhes kyang bya/_zhi ba zhes kyang bya/_mtshan nyid med pa zhes kyang bya/_gnyis su med pa zhes kyang bya/_spyod pa gcig pa zhes kyang bya/_yongs su bsil ba zhes kyang bya/_mun pa med pa zhes kyang bya/_thogs pa med pa zhes kyang 
[\[196a.2\]]bya/_rtsod pa med pa zhes kyang bya/_yangs pa chen po zhes kyang bya/_zil dngar zhes kyang bya/_bkra shis pa zhes kyang bya ste/_de ni ming gcig las ming grangs med par 'byed pa'o/_/de la ji ltar na don gcig las ming grangs med pa 'chad pa zhe na/_dper 
[\[196a.3\]]na brgya byin ni brgya byin zhes kyang bya/_ko'u shi ka zhes kyang bya/_ba tsa pa zhes kyang bya/_pu ran da ra zhes kyang bya/_ma ka ba pa zhes kyang bya/_in dra zhes kyang bya/_spyan stong pa zhes kyang bya/_yid 'phrog gi khyo zhes kyang bya/_rdo rje zhes kyang bya/_rin po che'i gtsug 
[\[196a.4\]]ces kyang bya/_rin po che'i rgyal mtshan zhes kyang bya ste/_de ni don gcig las ming grangs med pa zhes bya'o/_/de la ji ltar na don grangs med pa las ming grangs med par 'chad pa zhe na/_dper na sangs rgyas bcom ldan 'das dang mtshungs te/_de bzhin gshegs 
[\[196a.5\]]pa zhes kyang bya la/_don tha dad cing ming yang tha dad pa dang /_dgra bcom pa zhes kyang bya/_don tha dad cing ming yang tha dad pa dang /_yang dag par rdzogs pa'i sangs rgyas zhes kyang bya ste/_don tha dad cing ming yang tha dad pa dang /_gru mkhan zhes kyang bya/_ded dpon 
[\[196a.6\]]zhes kyang bya/_sangs rgyas zhes kyang bya/_mkhyen pa dang zhabs su ldan pa zhes kyang bya/_seng ge'i rgyal po zhes kyang bya/_dge sbyong zhes kyang bya/_bram ze zhes kyang bya/_zhi ba zhes kyang bya/_sbyin bdag zhes kyang bya/_pha rol tu phyin pa zhes kyang bya/_sman pa'i rgyal po chen po zhes kyang bya/_
[\[196a.7\]]bal glang gi rgyal po chen po zhes kyang bya/_klu'i rgyal po chen po zhes kyang bya/_mig sbyin pa zhes kyang bya/_stobs po che zhes kyang bya/_mi 'jigs pa chen po zhes kyang bya/_rin po che'i tshogs zhes kyang bya/_tshong dpon zhes kyang bya/_rnam par grol ba thob pa 
[\[196b\]]
[\[196b.1\]]zhes kyang bya/_skyes bu chen po zhes kyang bya/_lha dang mi'i ston pa zhes kyang bya/_pun da rI ka chen po zhes kyang bya/_gcig pu grogs med pa zhes kyang bya/_bsod nams kyi zhing chen po zhes kyang bya/_shes rab rgya mtsho zhes kyang bya/_mtshan nyid med pa zhes 
[\[196b.2\]]kyang bya/_ye shes brgyad dang ldan pa zhes kyang bya ste/_de dag thams cad kyang don tha dad cing ming tha dad do/_/rigs kyi bu 'di ni don grangs med pa las ming grangs med par 'chad pa zhes bya'o/_/gzhan yang don rnam pa gcig las ming grangs med par 'chad 
[\[196b.3\]]pa yod de/_gang zhe na dper na phung po la phung po zhes kyang bya/_phyin ci log pa zhes kyang bya/_bden pa zhes kyang bya/_dran pa nye bar gzhag pa bzhi zhes kyang bya/_zag pa rnam pa bzhi zhes kyang bya/_rnam par shes pa bzhi'i gnas zhes kyang bya/_'dus byas 
[\[196b.4\]]zhes kyang bya/_lam zhes kyang bya/_dus zhes kyang bya/_sems can zhes kyang bya/_kun rdzob ces kyang bya/_don dam pa zhes kyang bya/_lus dang tshul khrims dang sems sgom pa zhes kyang bya/_rgyu dang 'bras bu zhes kyang bya/_nyon mongs pa zhes kyang bya/_
[\[196b.5\]]rnam par grol ba zhes kyang bya/_rten cing 'brel te 'byung ba bcu gnyis zhes kyang bya/_nyan thos dang rang sangs rgyas zhes kyang bya/_sems can dmyal ba dang /[ {]yi dgas [,]yi dwags [}]dang /_byol song dang /_mi dang /_lha zhes kyang bya/_'das pa dang /_ma 'ongs pa dang /_da 
[\[196b.6\]]ltar zhes kyang bya ste/_de ni don gcig las ming grangs med par 'chad pa'o/_/rigs kyi bu sangs rgyas bcom ldan 'das kyis sems can gyi phyir rgyas pa las mdor bsdus te bshad/_mdor bsdus pa las rgyas par 'chad/_don dam pa ni kun rdzob tu 'chad/_kun 
[\[196b.7\]]rdzob kyi chos ni don dam par 'chad do/_/de la ji ltar na rgyas pa las mdor bsdus te bshad pa zhe na/_dper na dge slong dag la ngas rten cing 'brel te 'byung ba bcu gnyis bshad pa bzhin te/_rten cing 'brel te 'byung ba bcu gnyis gang zhe na/_'di lta ste rgyu dang 'bras bu zhes 
[\[197a\]]
[\[197a.1\]]gsungs pa'o/_/de la ji ltar na mdor bsdus pa las rgyas par 'chad pa zhe na/_dper na dge slong dag la ngas deng sdug bsngal dang /_kun 'byung ba dang /_'gog pa dang /_lam bshad pa bzhin te/_de la sdug bsngal ni 'di lta ste/_sdug bsngal tshad 
[\[197a.2\]]med pa rnams so/_/kun 'byung ba ni 'di lta ste/_nyon mongs pa tshad med pa rnams so/_/'gog pa ni 'di lta ste/_rnam par grol ba tshad med pa rnams so/_/lam ni 'di lta ste/_thabs mkhas pa tshad med pa'o/_/de la ji ltar na don dam pa la kun rdzob tu 'chad 
[\[197a.3\]]pa zhe na/_dper na dge slong dag la nga'i sku 'di rgas pa dang na ba dang 'chi ba yod do zhes bka' stsal pa'o/_/de la ji ltar na kun rdzob la don dam par bshad pa zhe na/_dper na kauN+Di n+ya la khyod chos kyi don thos pas/_kauN+Di n+ya zhes gdags so zhes bya ba dang mtshungs te/_
[\[197a.4\]]gang zag ji lta ba dang /_yid ji lta ba dang /_dus ji lta ba shes pa'i phyir de bzhin gshegs pa ni dbang po rnams mkhyen pa'i stobs dang ldan pa zhes bya'o/_/rigs kyi bu gal te ngas de lta bu'i don de dag la nges par bshad na nga la de bzhin gshegs pa dbang po rnams mkhyen pa'i 
[\[197a.5\]]stobs dang ldan pa zhes bya bar mi 'gyur ro/_/rigs kyi bu mkhas pa dag ni spos kyi bal glang dag gi khal ni bong bus theg pa ma yin par shes so/_/sems can thams cad kyi spyod pa grangs med de/_de bas na de bzhin gshegs pas chos grangs med pa rnam pa sna tshogs 
[\[197a.6\]]bstan to/_/de ci'i phyir zhe na/_sems can la nyon mongs pa rnam pa mang po yod pa'i phyir ro/_/gal te de bzhin gshegs pas spyod pa gcig tu bshad na de bzhin gshegs pa dbang po rnams mkhyen pa'i stobs dang ldan pa zhes mi bya'o/_/de bas na ngas mdo sde gzhan dag las 
[\[197a.7\]]sems can rnam pa lnga la chos rnam pa lnga ston par mi rung ngo zhes bshad de/_de la ma dad pa la ni yang dag pa'i dad par mi bsngags/_tshul khrims ngan pa can la ni tshul khrims sdom par mi bsngags/_ser sna can la ni sbyin par mi bsngags/_le lo can la ni mang du thos par mi bsngags 
[\[197b\]]
[\[197b.1\]]gti mug can la shes rab mi bsngags so/_/de ci'i phyir zhe na/_mkhas pa dag gis gal te gang zag rnam pa de lnga la dngos po de lnga bshad na bshad pa de nyid dbang po rnams shes pa'i stobs dang ldan pa zhes kyang mi bya la sems can la snying brtse ba zhes kyang mi bya'o/_/de ci'i 
[\[197b.2\]]phyir zhe na/_gang zag de lngas dngos po de lnga thos nas ma dad pa'i sems dang ngan sems dang khro sems skyes te/_de'i rgyu de'i rkyen gyis tshe rabs tshad med pa'i bar du sdug bsngal gyi 'bras bu rnam par smin par 'gyur te/_de bas na sems can la snying brtse ba dang /_dbang po 
[\[197b.3\]]rnams shes pa'i stobs dang ldan pa zhes mi bya ste/_de'i phyir ngas sngar mdo sde gzhan las shA ri'i bu la 'di skad du khyod dbang po rnon po la ni chos rgyas par ma 'chad cig_/dbang po rtul po la ni chos mdor bsdus te ma 'chad cig ces bka' stsal nas shA ri'i bus gsol 
[\[197b.4\]]pa/_bcom ldan 'das bdag ni snying brtse ba'i phyir bshad par bas kyi/_dbang po shes pa'i stobs dang ldan pas bshad pa ni ma lags so zhes bya ba yin no/_/rigs kyi bu chos rgyas pa dang mdor bsdus te bshad pa ni sangs rgyas kyi spyod yul yin gyi/_nyan thos dang 
[\[197b.5\]]rang sangs rgyas rnams kyis shes pa ma yin no/_/rigs kyi bu khyod kyis smras pa ltar de bzhin gshegs pa yongs su mya ngan las 'das pa'i 'og tu nye gnas rnams so so nas tha dad par 'chad do zhes bya ba de dag ni phyin ci log gi rgyus yang dag pa'i lta ba ma thob ste/_de bas na 
[\[197b.6\]]bdag dang gzhan la phan par mi nus so/_/rigs kyi bu sems can de dag ni rang bzhin gcig pa'am/_spyod pa gcig pa'am/_dbang po gcig pa'am/_yul gcig pa'am/_dge ba'i bshes gnyen gcig pa ma yin te/_de bas na de bzhin gshegs pas de dag 
[\[197b.7\]]la chos kyi rnam grangs rnam pa sna tshogs bstan pa yin te/_de'i rgyu de'i rkyen gyis phyogs bcu na dus gsum gyi sangs rgyas bcom ldan 'das rnams kyang sems can gyi phyir mdo sde sde bcu gnyis 'byed cing ston pa yin no/_/rigs kyi bu de bzhin gshegs pas mdo sde sde bcu gnyis 
[\[198a\]]
[\[198a.1\]]gsungs pa 'di bdag la phan pa ni ma yin gyi gzhan la phan pa'i phyir te/_de bas na de bzhin gshegs pa'i stobs lnga po ni mkhyen pa'i stobs zhes bya'o/_/stobs rnam pa de gnyis kyi phyir de bzhin gshegs pas 'di ni tshe 'di la dge ba'i rtsa ba gcod pa 
[\[198a.2\]]dang /_'di ni tshe phyi ma la dge ba'i rtsa ba gcod pa dang /_'di ni tshe 'di la rnam par grol ba thob pa dang /_'di ni tshe phyi ma la rnam par grol ba thob par 'gyur ba rab tu rtogs te/_de bas na de bzhin gshegs pa ni bla na med pa'i stobs po che zhes bya'o/_/rigs kyi bu gang gis 
[\[198a.3\]]'di skad du de bzhin gshegs pa ni mtha' yun du mya ngan las 'das pa dang /_mtha' yun tu mya ngan las mi 'da'o zhes smra ba de ni de bzhin gshegs pa'i dgongs pa mi shes pa'i phyir de skad ces smra'o/_/rigs kyi bu ri spos kyi ngad can la drang srong lnga khri sum stong rnams 
[\[198a.4\]]'khod do/_/de dag kun kyang 'das pa'i dus na sangs rgyas 'od srung las dge ba'i rtsa ba bskyed pa las/_yang dag pa'i lam dang /_sangs rgyas rnams bsnyen bkur ba dang /_dam pa'i chos mnyan par ma gyur te/_de bzhin gshegs pas drang srong de dag gi phyir 
[\[198a.5\]]dga' bo la nga da ste zla ba gsum 'das nas yongs su mya ngan las 'da'o zhes bka' stsal to/_/lha rnams kyis de skad ces bka' stsal pa thos nas de skad du gcig nas gcig tu grags te/_ri spos kyi ngad can du grags par gyur to/_/drang srong rnams kyis thos nas 
[\[198a.6\]]rab tu 'gyod pa'i sems skyes te 'di skad ces smras so/_/ci'i phyir bdag cag mir skyes la sangs rgyas la bsnyen bkur mi bya/_sangs rgyas bcom ldan 'das rnams 'jig rten du 'byung bar rab tu dka' ba ni ji ltar u dum ba ra'i me tog bzhin no/_/bdag cag deng 
[\[198a.7\]]bcom ldan 'das kyi spyan sngar 'dong la dam pa'i chos mnyan par bya'o zhes smras par gyur to/_/rigs kyi bu de'i tshe drang srong lnga khri sum stong rnams nga'i spyan sngar lhags te/_ngas de'i tshe de dag la ji lta ji lta ba de lta de ltar chos bstan to/_/kye skyes bu chen po dag gzugs ni 
[\[198b\]]
[\[198b.1\]]mi rtag pa'o/_/de ci'i phyir zhe na/_gzugs kyi rgyu dang rkyen mi rtag pa'i phyir ro/_/mi rtag pa'i rgyu las gzugs skyes na gzugs la rtag pa zhes bya bar rung ngam/_de bzhin du rnam par shes pa'i bar du yang rgyas par rig par bya'o/_/de nas drang srong de chos de dag thos 
[\[198b.2\]]nas mod la dgra bcom pa'i 'bras bu thob par gyur to/_/rigs kyi bu grong khyer rtswa mchog na stobs po che stong phrag sum cu snyed yod pa gzhan gyi dbang du ma gyur te/_gzugs dang stobs dang /_tshe dang /_nor snyems shing dregs pas rab tu myos so/_/rigs kyi bu nga 
[\[198b.3\]]stobs po che de dag gdul ba'i phyir maud gal gyi bu la khyod stobs po che dag thul cig ces bka' stsal to/_/de nas maud gal gyi bus nga'i bka' bzhin du lo lnga'i bar du thabs rnam pa sna tshogs kyis btul na/_stobs po che gcig kyang chos mnyan pa'am thul bar ma 
[\[198b.4\]]gyur to/_/de nas ngas stobs po che de dag gi phyir dga' bo la da ste zla ba gsum nang yongs su mya ngan las 'da'o zhes bka' stsal to/_/rigs kyi bu stobs po che de dag de skad ces bka' stsal pa thos nas 'dus te lam 'chos so/_/zla ba gsum 'das nas nga de'i tshe yul 
[\[198b.5\]]yangs pa can nas grong khyer rtswa mchog tu gshegs te lam phyed tsam du phyin pa dang /_rgyang nas stobs po che rnams mthong nas dge slong gi gzugs shig tu sprul te/_stobs po che thams cad kyi nang du song nas 'di skad ces smras so/_/bus pa dag khyed cag ci zhig byed/_stobs 
[\[198b.6\]]po che rnams kyis de skad ces smras pa thos nas/_thams cad khros te/_'di skad du dge slong khyod ji ste nged la bus pa zhes zer/_ngas smras pa/_khyed bus pa yin mod/_stong phrag sum cu snyed 'dus te stobs ci yod pa gtugs kyang rdo chung ngu 'di tsam cig bskyod mi nus na bus pa 
[\[198b.7\]]zhes byar mi rung ngam/_stobs po che rnams kyis smras pa/_khyod kyis nged la bus pa zhes zer na khyod ni mi chen po yin par shes so/_/rigs kyi bu ngas de'i tshe zhabs kyi sor mo gnyis kyis rdo de phyung ngo /_/stobs po che dag de lta bu'i dngos po mthong nas bdag nyid kyi 
[\[199a\]]
[\[199a.1\]]lus la zhan pa/_dma' ba/_khong du chud pa'i 'du shes bskyed nas yang 'di skad ces smras so/_/dge slong khyod rdo 'di lam gyi g.yas g.yon du dor nus sam/_ngas smras pa/_bus pa dag ci'i phyir khyed rnams lam 'di 'chos/_stobs po che rnams 
[\[199a.2\]]kyis smras pa/_dge slong khyod mi shes sam/_de bzhin gshegs pa shAkya thub pa zhes bya ba lam 'dir byung ste/_sA la'i tshal du yongs su mya ngan las 'da' bar gshegs pas de'i rgyu de'i rkyen gyis nged lam 'chos so/_/de nas ngas legs so legs so zhes bstod nas 
[\[199a.3\]]bus pa khyed de ltar dge ba'i sems bskyed na/_ngas khyed kyi phyir rdo 'di med par bya'o zhes smras nas lag pas blangs te srid pa'i rtse mo la thug par 'phangs so/_/de nas stobs po che de dag rdo ba nam mkha' la thug pa mthong nas thams cad 'jigs skrag ste phyogs 
[\[199a.4\]]bzhir bros pa las ngas 'di skad du stobs po che dag khyed 'jigs shing skrag pa'i sems ma bskyed par so sor ma bros shig ces smras so/_/stobs po che rnams kyis smras pa/_dge slong gal te bdag cag gi skyabs bya na bdag cag bde bar mchis so/_/de nas ngas lag 
[\[199a.5\]]pas se long du blangs nas lag pa g.yas par bzhag go/_/stobs po che rnams kyis mthong nas dga' ba'i sems skyes te/_yang 'di skad ces smras so/_/dge slong rdo 'di rtag pa'am/_mi rtag pa lags/_ngas de nas kha'i dbugs kyis bus pa tsam gyis rdo ba de 
[\[199a.6\]]rdul bzhin du byas so/_/stobs po che rnams kyis de lta bu dag mthong nas dge slong de la rdo 'di ni mi rtag pa'o zhes smras nas ngo tsha zhing rab tu 'gyod pa'i sems skyes nas ci'i phyir bdag cag gzugs dang /_stobs dang /_tshe dang /_nor snyems te rgyags shing dregs pa'i 
[\[199a.7\]]sems skyed ces gnong bar gyur to/_/ngas de dag gi sems shes nas lus sprul pa btang ste/_gzugs tha mal par byas nas chos bstan to/_/stobs po che rnams kyis mthong nas thams cad kyang byang chub tu sems skyes so/_/rigs kyi bu rtswa mchog gi grong 
[\[199b\]]
[\[199b.1\]]khyer na lag bzo tsun da zhes bya ba zhig sngon sangs rgyas 'od srung la yi dam chen po bcas te/_de bzhin gshegs pa shAkya thub pa yongs su mya ngan las 'da' ba na bdag nang gi tha mar mchod pa dbul lo zhes smon lam btab ste/_de bas na ngas grong khyer yangs 
[\[199b.2\]]pa can na dge slong u pa ma na bos te rigs kyi bu zla ba gsum 'das nas nga grong khyer rtswa mchog pa'i shing drung du yongs su mya ngan las 'da' bar gshegs kyis/_khyod tsun da sbron la shes par gyis shig_/rigs kyi bu rgyal po'i khab na drang srong lnga mngon par shes 
[\[199b.3\]]pa su b+ha dra zhes bya ba lo brgya nyi shu lon pa zhig rtag tu bdag ni thams cad mkhyen pa'o zhes sgrogs shing nga rgyal chen po bskyed do/_/de 'das pa'i dus na sangs rgyas tshad med pa la dge ba'i rtsa ba rnams bskrun pa zhig yin te/_ngas de gdul ba'i phyir dga' bo la nga zla ba 
[\[199b.4\]]gsum 'das nas yongs su mya ngan las 'da'o zhes bka' stsal to/_/su b+ha dras thos nas nga gang na bar 'ongs te/_dad pa dang bkur sti'i sems bskyed do/_/ngas de la chos rnam pa sna tshogs bstan nas de thos pa dang zag pa med pa thob par gyur to/_/rigs kyi bu 
[\[199b.5\]]rgyal po gzugs can snying po'i bu ma skyes dgra las ngan pa'i rkyen gyis ngan sems skyes te/_rgyal po yab gsad par byas pa las skabs ma rnyed do/_/lha sbyin ma rungs pa de yang sngon gyi las kyi rkyen gyis nga la mi dge ba'i sems bskyed nas nga la gnod par bya ba'i phyir 
[\[199b.6\]]mngon par shes pa lnga bsgoms te ring por ma thogs par thob nas rgyal bu ma skyes dgra dang grogs po mdza' bor 'thams nas rgyal bu'i phyir rdzu 'phrul rnam pa sna tshogs ston to/_/'di ltar sgo ma yin pa nas byung ste sgo nas 'ong ba dang /_sgo nas byung ste sgo ma yin pa nas 'ong ba dang /_
[\[199b.7\]]res 'ga' ni bal glang dang rta dang /_ba lang dang lug dang /_skyes pa dang /_bud med kyi gzugs su ston to/_/rgyal bu ma skyes dgras de dag mthong nas/_mos pa dang dga' ba dang rab tu dang ba'i sems skyes so/_/dngos po de lta bu'i phyir mchod pa'i yo byad rnam pa sna tshogs 
[\[200a\]]
[\[200a.1\]]kyis mchod de/_de yang 'di skad du slob dpon 'phags pa bdag gis me tog man dA ra ba blta 'tshal lo zhes gsol pa dang /_de nas lha sbyin gyis sum cu rtsa gsum gnam gyi steng du song nas/_lha de dag la me tog bslangs so/_/lha sbyin bsod nams zad 
[\[200a.2\]]pas sus kyang ma byin no/_/de ltar me tog ma thob nas 'di snyam du man dA ra ba'i sdong po ni bdag dang bdag gi ba med kyis bdag gis blangs na nyes pa ci yod snyam bsams nas bsnyen te blang bar gzas pa las mod la rdzu 'phrul stor bar gyur pas bdag gi lus phyir rgyal po'i 
[\[200a.3\]]khab na 'dug par mthong nas ngo tsha ba dang 'dzem pa'i sems skyes te rgyal bu ma skyes dgra dang phrad ma nus so/_/yang 'di snyam du bdag da de bzhin gshegs pa gang na bar song la 'khor mang po dag bslang ngo /_/gal te sangs rgyas kyis gnang na shA ri'i bu la sogs pa la yid 
[\[200a.4\]]bzhin du chos bstan cing bdag go snyam bsams nas/_de nas lha sbyin nga gang na bar 'ongs te 'di skad du de bzhin gshegs pa 'khor mang po 'di dag bdag la gtod cig_/bdag gis rnam pa sna tshogs kyis chos bstan cing dul bar bgyi'o zhes gsol to/_/ngas 
[\[200a.5\]]bka' stsal pa/_kye glen pa shA ri'i bu la sogs pa dbang po rno zhing shes rab chen po dang ldan te/_'jig rten kun gyis mos kyang ngas 'khor mang po rnams ma gtad na gti mug can ngar snabs za ba khyod la gtad pa lta ci smos/_de nas lha sbyin gyis nga la je bas kyang 
[\[200a.6\]]je ngan sems skyes nas 'di skad du gau ta ma khyod da ltar 'khor mang po 'dul mod kyi/_chos nyid kyis ring por mi thogs par med par 'gyur ba mthong ngo zhes smras so/_/de skad du smras nas sa chen po rnam pa drug tu g.yos te lha sbyin gyi drung du sa gas nas rlung drag po byung ste rdul la sogs pa bus nas 
[\[200a.7\]]rdul gyis gos par gyur to/_/lha sbyin gyis ltas ngan pa de lta bu mthong nas yang 'di skad du gal te nga'i lus 'di da ltar gyi tshe 'di la gdon mi za bar mtshams med pa'i sems can dmyal bar ltung na/_nga'i dgra chen po de la lan glan dgos so zhes smras nas rgyal po ma skyes dgra gang 
[\[200b\]]
[\[200b.1\]]na ba der song ngo /_/ma skyes dgras mthong ma thag tu 'phags pa khyod ci ste mdog ngan cing mdangs mi dga' bar gyur ces dris pa dang lha sbyin gyis smras pa/_bdag rtag tu de 'dra na khyod mi shes sam/_ma skyes dgras smras pa/_khyod ci sems pa de'i rgyu de'i rkyen bdag la 
[\[200b.2\]]smros shig_/lha sbyin gyis smras pa/_bdag khyod dang shin tu mdza' ba yin te/_yul mi dag khyod la mi snyan pa zer bas bdag gis mi rigs par bzung ste/_bdag gis thos na dga' ba'i gtam ga la yod/_rgyal bu ma skyes dgras smras pa/_yul mi dag ji skad du 
[\[200b.3\]]bdag la mi snyan par smra/_lha sbyin gyis smras pa/_yul mi dag khyod la ma skyes dgra zhes mi snyan pa zer ro/_/ma skyes dgras smras pa/_ji ltar na ma skyes dgra zhes ming de sus btags/_lha sbyin gyis smras pa/_khyod ma btsas pa na mtshan mkhan thams cad kyis 
[\[200b.4\]]'di skad du bu 'di btsas nas rgyal po yab gsod par 'gyur ro zhes zer te de bas na yul mi thams cad kyis khyod la ma skyes dgra zhes btags so/_/nang gi slas thams cad ni khyod kyi sems bsrung ba'i phyir dge mthong ngo zhes 'bod do/_/btsun mo lus 'phags mas 
[\[200b.5\]]de skad ces thos nas khyod btsas ma thag tu yang thog mthon po nas bor te khyod kyi sor mo gcig chag par gyur to/_/de'i rgyu de'i rkyen gyis mi rnams kyis yang ba ra ru tse zhes btags so/_/bdag de skad du smras pa thos nas mi dga' ba'i sems skyes kyang khyod la smra ma nus so/_/
[\[200b.6\]]de nas lha sbyin gyis de lta bu'i mi dge ba'i dngos po rnam pa sna tshogs kyis yab rgyal po gsod cig ces bstan to/_/gal te khyod kyis yab rgyal po shi na ngas kyang dge sbyong gau ta ma gsod do zhes zer ro/_/rgyal bu ma skyes dgras blon po chen po gnyis su 'gro ba zhes bya ba la blon po 
[\[200b.7\]]chen po ji ste bdag gi ming ma skyes dgrar btags zhes dris so/_/de nas blon po chen pos sngon ji ltar btags pa'i gtan tshigs smra ba yang lha sbyin gyis smra ba dang tha mi dad de rgyal bu ma skyes dgras thos nas blon po chen po dang bgros te/_yab rgyal po bzung nas grong khyer gyi phyi rol 
[\[201a\]]
[\[201a.1\]]tu dmag rnam bzhis bskor te chas so/_/btsun mo lus 'phags mas thos nas rgyal po gang na bar song ba las srungs ma rnams kyis bkag nas phrad du ma ster to/_/de nas btsun mo khro sems skyes nas srungs ma rnams la spyos so//_//
[\[201a.2\]]'phags pa yongs su mya ngan las 'das pa chen po'i mdo/_bam po bzhi bcu lnga pa/_de nas srungs ma rnams rgyal po'i btsun mo yab rgyal po la lta 'tshal zhes mchi na gnang ngam mi gnang zhes rgyal bu la zhus so/_/rgyal bus thos nas de bas kyang khros te 
[\[201a.3\]]ma gang na 'dug par song nas ma'i thor tho la bzung ste ral gri phyung nas bdab pa las/_'tsho byed kyis gsol pa/_rgyal po chen pos yul dod tshun chad nongs pa ji ltar che yang bud med la chad pas mi dgum pa lags na rgyal po nyid kyi yum lta ci smos/_rgyal po ma 
[\[201a.4\]]skyes dgras de skad smras pa thos nas 'tsho byed kyi phyir ma btang nas/_rgyal po yab kyi gos dang /_mal cha dang /_zas dang /_nad kyi rkyen sman la sogs pa bcad de zhag bdun lon nas yab rgyal po tshe'i dus byas par gyur to/_/rgyal po ma skyes dgras yab rgyal 
[\[201a.5\]]po tshe 'das pa mthong nas/_'gyod pa'i sems skyes pa na blon po chen po gnyis su 'gro bas yang chos log pa mi dge ba rnam pa sna tshogs smras te/_'di skad du rgyal po chen po las thams cad ni kha na ma tho bar 'gyur ba ma mchis na ji ste deng khyod 'gyod pa'i sems 
[\[201a.6\]]skyed ces gsol to/_/'tsho byed kyis yang smras pa/_rgyal po chen po 'di ltar mkhyen par mdzod cig_/'di lta bu'i las 'di ni kha na ma tho ba'i sdig pa rnam pa gnyis mchis te/_yab rgyal po bsad pa dang /_rgyun du zhugs pa bsad pa ste/_de lta bu'i sdig ni 
[\[201a.7\]]bcom ldan 'das las gzhan su yang las 'di sbyong nus pa ma mchis so/_/rgyal po ma skyes dgras smras pa/_de bzhin gshegs pa ni rnam par dag pa la rnyog pa ma mchis pa lags te/_bdag ni sdig pa can lags na ji ltar mthong bar 'gyur zhes smras so/_/
[\[201b\]]
[\[201b.1\]]rigs kyi bu ngas dngos po de mkhyen nas dga' bo la bka' stsal pa/_da zla ba gsum 'das nas yongs su mya ngan las 'da'o zhes bka' stsal to/_/ma skyes dgras thos nas nga gang na bar 'ongs te/_ngas chos bstan nas kha na ma tho ba lci ba yang srab par gyur/_
[\[201b.2\]]rtsa ba med pa'i dad pa yang thob par gyur to/_/rigs kyi bu nga'i nye gnas rnams de skad du smras pa thos nas nga'i dgongs pa mi shes pas 'di skad du de bzhin gshegs pa ni yun du mya ngan las 'das so zhes smra'o/_/rigs kyi bu byang chub sems dpa' la rnam pa gnyis 
[\[201b.3\]]te/_/yang dag par don dang ldan pa dang /_ming tsam [{]bla dgas [,]bla dwags [}]su btags pa'o/_/de la ming tsam [{]bla dgas [,]bla dwags [}]su btags pa'i byang chub sems dpa' ni/_nga zla ba gsum na yongs su mya ngan las 'da'o zhes thos nas thams cad phyir ldog pa'i sems skyes te/_'di 
[\[201b.4\]]skad du ji ste de bzhin gshegs pa ni mi rtag la mi gnas na bdag cag lta ci zhig bya/_ci'i phyir dngos po de lta bu'i phyir tshe rabs tshad med pa'i bar du nyon mongs pa'i sdug bsngal chen po myong bar bya/_sangs rgyas bcom ldan 'das bsod nams tshad med pa dang ldan pa yang 'chi 
[\[201b.5\]]bdag gi bdud bcom ma nus na bdag cag lta zhig ga la nus zhes zer ro/_/rigs kyi bu de'i phyir ngas byang chub sems dpa' de dag la de bzhin gshegs pa ni rtag tu gnas pa ste mi 'gyur mi 'pho ba'o zhes gsungs so/_/rigs kyi bu nga'i nye gnas rnams de skad du gsungs 
[\[201b.6\]]pa thos nas/_nga'i dgongs pa mi shes pas nges par de bzhin gshegs pa ni mthar mya ngan las mi 'da'o zhes zer ro/_/rigs kyi bu sems can kha cig chad par lta ba bskyed nas 'di skad du sems can thams cad lus med pa'i 'og tu dge ba dang mi dge ba'i las myong ba ci yang 
[\[201b.7\]]med do zhes smra ste/_ngas de dag gi phyir dge ba dang mi dge ba'i 'bras bu rnam par smin pa ni yang dag par myong bar yod ces gsungs so/_/yod par ji ltar mngon zhe na/_rigs kyi bu sngon 'das pa'i dus na grong khyer rtswa mchog ces bya ba na rgyal po rab mthong zhes bya ba zhig yod de/_
[\[202a\]]
[\[202a.1\]]lo brgyad khri bzhi stong gi bar du gzhon nu byas lo brgyad khri bzhi stong gi bar du rgyal tshab byas/_lo brgyad khri bzhi stong gi bar du rgyal po byas te/_dben par 'dug pa na 'di snyam du sems par gyur to/_/sems can bsod nams chung bas tshe rab tu thung ste/_
[\[202a.2\]]rtag tu dgra bzhi phyi bzhin 'brang yang mi shes mi tshor te/_'on kyang bag med par spyod do/_/de bas na bdag rab tu byung ste byang chub kyi lam sgom zhing skye ba dang /_rga ba dang /_na ba dang /_'chi ba'i dgra bzhi yongs su gcad do/_/snyam bsams nas blon po dag la grong khyer 
[\[202a.3\]]gyi phyi rol tu rin po che sna bdun gyi gzhal med khang zhig gyis shig ces bka' stsal to/_/gzhal med khang byas nas blon po dang /_nang gi slas rnams dang /_rgyal bu rnams dang /_gnyen rnams la bka' stsal pa/_khyod shes par gyis shig_/nga ni rab tu 'byung snyam 
[\[202a.4\]]sems na khyed kyis gnang ngam zhes smras so/_/de nas blon po chen po dang /_gnyen la sogs pa kun kyang dge'o/_/rgyal po chen po deng dus la bab bo zhes gsol to/_/de nas rgyal po rab mthong gis zham ring ba mi gcig dang /_gzhal med khang du lo brgyad 
[\[202a.5\]]khri bzhi stong gi bar du gnas te byams pa'i sems bsgoms so/_/de'i rkyen gyis lo brgyad khri bzhi stong gi bar du rim gyis 'khor los sgyur ba'i rgyal po byas so/_/de nas yang tshe rabs sum cu'i bar du brgya byin lha'i dbang phyug byas so/_/tshe rabs tshad med pa'i bar 
[\[202a.6\]]du rgyal phran byas so/_/rigs kyi bu de'i tshe de'i dus na rab mthong zhes bya ba de gzhan zhig yin par ma sems shig_/de ni da ltar gyi nga yin no/_/rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas 'di skad du/_de bzhin 
[\[202a.7\]]gshegs pa ni nges par bdag dang bdag gi ba yod par gsungs so zhes zer ro/_/yang dus gcig na ngas sems can rnams la bdag ces bya ba ni rang bzhin yin no/_/'di lta ste nang dang phyi rol gyi rgyu dang rkyen dang /_rten cing 'brel te 'byung ba bcu gnyis dang /_sems 
[\[202b\]]
[\[202b.1\]]can gyi lnga phung dang sems dang /_khams dang /_'jig rten gyi bsod nams dang /_las kyi dbang dang /_lha dbang sgyur gyi 'jig rten ni bdag yin zhes gsungs so/_/nga'i nye gnas rnams de skad du gsungs pa thos nas nga'i dgongs pa mi shes pas 'di skad du/_
[\[202b.2\]]de bzhin gshegs pas nges par bdag yod par gsungs so zhes zer ro/_/rigs kyi bu yang dus gzhan zhig na dge slong gcig cig nga gang na bar 'ongs nas 'di skad du bcom ldan 'das bdag ces bgyi ba ji lta bu/_bdag ces bgyi ba ni su/_ci'i rkyen gyis bdag 
[\[202b.3\]]ces bgyis zhes zhus so/_/de nas ngas dge slong de la 'di skad ces bka' stsal to/_/dge slong bdag dang bdag gi ba med do/_/med ces bya ba de ni thog ma nas med la da ltar yod do/_/yod pa las kyang phyis med par 'gyur te thog ma skyes pa'i tshe'ang gang nas kyang 
[\[202b.4\]]ma 'ongs la/_phyis 'gog pa na yang gang du yang song ba med de/_las kyi 'bras bu yod mod kyi/_sus kyang ma byas so/_/phung po btang ba yang med la phung po len pa yang med de/_ji ltar khyod kyis bdag ces bya ba ji lta bu zhes zhus pa de bdag ni de kho na yin no/_/bdag 
[\[202b.5\]]su zhes zhus pa de ni las yin no/_/ci'i rkyen gyis bdag ces bya ba ni srid pa yin no/_/dge slong dper na lag pa gnyis brdabs pas de'i bar na sgra 'byung ba ltar bdag kyang de dang 'dra ste/_sems dang las dang /_srid pa gsum gyi rgyu 'brel pas bdag ces bya'o/_/dge slong 
[\[202b.6\]]sems can thams cad kyi gzugs ni bdag ma yin no/_/bdag gi nang na gzugs med la/_gzugs kyi nang na yang bdag med pa nas rnam par shes pa'i bar du yang de bzhin no/_/dge slong mu stegs can la sogs pas bdag yod par smra ba yang phung po las gzhan pa ma 
[\[202b.7\]]yin te/_phung po spangs pa'i pha rol na bdag yod do zhes bya ba de lta bu'i gnas med do/_/sems can thams cad kyi 'du byed ni sgyu mas sprul pa dang /_smig rgyu ba dang mtshungs te/_dge slong phung po lnga ni mi rtag pa/_bde ba med pa/_bdag med pa/_yongs su ma dag pa'o/_/
[\[203a\]]
[\[203a.1\]]rigs kyi bu de'i tshe na dge slong mang po tshad med pa snyed kyis lnga phung 'di la bdag dang bdag gi ba med par rtogs pas dgra bcom pa'i 'bras bu thob par gyur to/_/rigs kyi bu nga'i nye gnas rnams de skad ces gsungs pa thos nas nga'i dgongs pa mi shes 
[\[203a.2\]]pas 'di skad du de bzhin gshegs pas nges par bdag med par gsungs so zhes zer ro/_/rigs kyi bu ngas mdo sde las kyang 'di skad du dngos po gsum 'dus pa las lus 'di blangs par gyur to zhes gsungs so/_/de ni pha dang /_ma dang /_phung po bar ma 'dus pa 
[\[203a.3\]]las lus len par gyur to/_/yang ngas lan cig phyir mi ldog pa'i gang zag ni mngon sum du mya ngan las 'das pa dang /_gal te na lnga phung bar mas mya ngan las 'da'o/_/zhes gsungs pa yang 'di skad du lnga phung bar ma'i dbang po tshang bar ldan zhing gsal ba ni sngon 
[\[203a.4\]]gyi las yin te/_ji ltar mar gyi snying po dngas ma dang mtshungs so zhes gsungs so/_/rigs kyi bu ngas dus gcig na sems can sdig pa can gyi lnga phung bar ma ni ji ltar 'jig rten na ra da rtsub mo dang mtshungs so/_/sems can dge ba 'ba' zhig pa'i lnga phung bar ma ni yul 
[\[203a.5\]]ser skya'i ras dkar po dang mtshungs so zhes gsungs te/_nga'i nye gnas rnams de skad gsungs pa thos nas/_nga'i dgongs pa mi shes pas 'di skad du de bzhin gshegs pas lnga phung bar ma yod par gsungs so/_/zhes zer ro/_/rigs kyi bu ngas yang mtshams 
[\[203a.6\]]med pa'i kha na ma tho ba byas pa'i sems can rnams la 'di skad du mtshams med pa lnga byas na/_mtshams med pa'i sems can dmyal bar ltung ngo zhes gsungs so/_/yang ngas dge slong ku ma ru tse zhes bya ba lus 'di dang bral ma thag tu thogs pa med par mtshams 
[\[203a.7\]]med pa'i sems can dmyal bar ltung ngo zhes gsungs so/_/ngas yang kun tu rgyu be'u zhes bya ba la 'di skad du kun tu rgyu gal te lnga phung bar ma yod na/_srid pa drug kyang yod do zhes gsungs so/_/yang 'di skad du gzugs med pa'i sems can la lnga phung bar ma med 
[\[203b\]]
[\[203b.1\]]do zhes gsungs so/_/rigs kyi bu nga'i nye gnas rnams de skad du gsungs pa thos nas/_nga'i dgongs pa mi shes pas 'di skad du/_de bzhin gshegs pas nges par lnga phung bar ma med par gsungs so zhes zer ro/_/rigs kyi bu ngas mdo sde las 
[\[203b.2\]]phyir ldog pa yod par gsungs so/_/de ci'i phyir zhe na/_le lo dang snyom las byed pa'i dge slong tshad med pa rnams byang chub la nan tan mi byed pas de dag la phyir ldog pa rnam pa 'di lnga gsungs so/_/bya ba mang po la dga' ba dang /_'jig rten gyi smrang la mos pa dang /_
[\[203b.3\]]gnyid la mos pa dang /_khyim pa la sten par mos pa dang /_kun tu 'gro bar dga' ba ste/_de'i rgyu de'i rkyen gyis dge slong dag phyir ldog par 'gyur ro/_/phyir ldog pa'i rkyen la yang rnam pa gnyis te/_nang dang phyi rol lo/_/dgra bcom pa'i gang zag ni nang gi rkyen 
[\[203b.4\]]spangs mod kyi phyi rol gyi rkyen ma spangs pas phyi rol gyi rkyen gyis nyon mongs pa skye'o/_/nyon mongs pa skye bas phyir ldog cing nyams par 'gyur ro zhes gsungs so/_/yang dge slong ku te zhes bya bas lan drug gi bar du phyir ldog par gyur te/_log nas kyang khrel ba dang 'dzem 
[\[203b.5\]]pa'i sems la nan tan byed de/_lan bdun gyi tha ma la thob par gyur to/_/thob nas nyams kyis dogs pas mtshon phyung nas bdag gis bdag bsad do/_/ngas yang 'di skad du skabs kha cig tu rnam par grol ba'i dus dang /_skabs kha cig tu dgra bcom pa rnam 
[\[203b.6\]]pa drug la sogs pa gsungs te/_nga'i nye gnas rnams de skad du gsungs pa thos nas nga'i dgongs pa mi shes pas 'di skad du de bzhin gshegs pas nges par phyir ldog pa yod par gsungs so zhes zer ro/_/rigs kyi bu yang mdo sde las 'di skad ces gsungs te/_dper 
[\[203b.7\]]na tshig pa'i sol ba ni phyir shing du mi 'gyur ba dang /_bum pa chag na bum par spyad du med pa ltar nyon mongs pa yang de dang mtshungs te/_dgra bcom pas yongs su bcad nas phyir mi skye'o zhes gsungs so/_/sems can gyi nyon mongs pa skye ba'i rgyu yang rnam pa gsum yod par gsungs 
[\[204a\]]
[\[204a.1\]]te/_nyon mongs pa ma bcad pa dang /_nyon mongs pa'i rgyu dang rkyen ma bcad pa dang /_mi dge ba yid la byed pa'o/_/dgra bcom pa ni rgyu dang rkyen yang med la/_nyon mongs pa bcad pa'i phyir mi dge ba yid la byed pa yang med do/_/rigs kyi bu nga'i nye gnas 
[\[204a.2\]]rnams de skad du gsungs pa thos nas nga'i dgongs pa mi shes pas 'di skad du de bzhin gshegs pas nges par phyir ldog pa med par gsungs so zhes zer ro/_/rigs kyi bu ngas mdo sde las de bzhin gshegs pa'i sku la rnam pa gnyis yod par gsungs te/_skye ba'i sku dang /_
[\[204a.3\]]chos kyi sku'o/_/de la skye ba'i sku ni thabs kyis kun tu sprul pa'i sku ste/_sku de la ni skye ba dang /_rga ba dang /_na ba dang /_'chi ba dang /_ring ba dang /_thung ba dang /_gnag pa dang /_dkar ba dang /_'di dang /_pha bi dang /_slob pa dang /_mi slob pa med pa'o zhes byar mi rung 
[\[204a.4\]]ste/_nga'i nye gnas rnams de skad du smras pa thos nas/_nga'i dgongs pa mi shes pas 'di skad du de bzhin gshegs pas nges par sangs rgyas kyi sku ni 'dus byas kyi chos can du gsungs so zhes zer ro/_/chos kyi sku ni rtag pa dang /_bde ba dang /_bdag dang /_
[\[204a.5\]]yongs su dag pa ste/_skye ba dang /_rga ba dang /_na ba dang /_'chi ba thams cad med do/_dkar po ma yin/_nag po ma yin/_ring po ma yin/_thung ngu ma yin/_'di ma yin/_pha bi ma yin/_slob pa ma yin/_mi slob pa ma yin te/_sangs rgyas 'jig 
[\[204a.6\]]rten du byung yang rung /_ma byung yang rung ste/_rtag tu gnas la mi 'gyur mi 'pho ba'o zhes gsungs pas/_rigs kyi bu nga'i nye gnas rnams de skad du gsungs pa thos nas/_nga'i dgongs pa mi shes pas 'di skad du de bzhin gshegs pas nges par sangs rgyas kyi sku 
[\[204a.7\]]ni 'dus ma byas kyi chos su gsungs so zhes zer ro/_/rigs kyi bu ngas mdo sde las rten cing 'brel te 'byung ba bcu gnyis gsungs pa ni ma rig pa las 'du byed skye/_'du byed las rnam par shes pa skye/_rnam par shes pa las ming dang gzugs skye/_ming dang gzugs 
[\[204b\]]
[\[204b.1\]]las drug gi skye mched skye/_drug gi skye mched las reg pa skye/_reg pa las tshor ba skye/_tshor ba las sred pa skye/_sred pa las len pa skye/_len pa las srid pa skye/_srid pa las skye ba skye/_skye ba las rga shi dang zlos pa'i mya ngan skye'o zhes gsungs so/_/rigs kyi bu 
[\[204b.2\]]nga'i nye gnas rnams de skad du gsungs pa thos nas/_nga'i dgongs pa mi shes pas 'di skad du de bzhin gshegs pas rten cing 'brel te 'byung ba bcu gnyis nges par 'dus byas yin par gsungs so zhes zer ro/_/ngas yang dus gcig na dge slong dag la 'di skad ces bka' 
[\[204b.3\]]stsal to/_/rten cing 'brel te 'byung ba bcu gnyis ni sangs rgyas rnams byung yang rung /_sangs rgyas rnams ma byung yang rung ste/_rang bzhin dang mtshan nyid ni rtag tu gnas so/_/rigs kyi bu rten cing 'brel te 'byung ba bcu gnyis rkyen las skyes pa ma yin pa yang 
[\[204b.4\]]yod/_rkyen las skyes pa la rten cing 'brel te 'byung ba bcu gnyis ma yin pa yang yod/_rkyen las skyes la rten cing 'brel te 'byung ba bcu gnyis yin pa yang yod/_/rkyen las skyes pa yang ma yin la rten cing 'brel bar 'byung ba bcu gnyis kyang ma yin pa yang yod do/_/de la rten cing 
[\[204b.5\]]'brel te 'byung ba bcu gnyis rkyen las skyes pa ma yin pa ni 'di lta ste/_ma 'ongs pa'i dus kyi rten cing 'brel te 'byung ba bcu gnyis so/_/rkyen las skyes la rten cing 'brel te 'byung ba bcu gnyis ma yin pa ni 'di lta ste/_dgra bcom pa'i lnga phung ngo /_/rkyen las 
[\[204b.6\]]kyang skyes la rten cing 'brel te 'byung ba bcu gnyis kyang yin pa ni 'di lta ste/_bus pa ma rabs so so'i skye bo'i lnga phung dang bcas pa'i rten cing 'brel te 'byung ba bcu gnyis so/_/rkyen las skyes pa yang ma yin la rten cing 'brel te 'byung ba bcu gnyis kyang ma yin pa ni 
[\[204b.7\]]'di lta ste/_nam mkha' dang mya ngan las 'das pa'o zhes gsungs te/_rigs kyi bu nga'i nye gnas rnams de skad du gsungs pa thos nas/_nga'i dgongs pa mi shes pas 'di skad du de bzhin gshegs pas rten cing 'brel te 'byung ba bcu gnyis la nges par 'dus ma byas 
[\[205a\]]
[\[205a.1\]]pa yin par gsungs so zhes zer ro/_/rigs kyi bu ngas mdo sde las sems can thams cad dge ba dang mi dge ba'i las byas pa'i lus 'di spangs nas chen po bzhi po de kho nar zhig ste gyes so/_/dge ba 'ba' zhig byas pa ni sems kyi 'du 
[\[205a.2\]]byed mchog tu 'gyur ro/_/mi dge ba'i las 'ba' zhig byas pa ni sems kyi 'du byed tha mar 'gyur ro zhes gsungs te/_rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas 'di skad du de bzhin gshegs pas sems ni 
[\[205a.3\]]nges par rtag go bar gsungs so zhes zer ro/_/rigs kyi bu ngas dus gcig na rgyal po gzugs can snying po la 'di skad ces bka' stsal to/_/rgyal po chen po 'di ltar rig par gyis shig_/gzugs ni mi rtag pa yin no/_/de ci'i phyir zhe na/_mi rtag pa'i rgyu 
[\[205a.4\]]las skyes par gyur pa'i phyir ro/_/de ltar gzugs de mi rtag pa'i rgyu las skyes na mkhas pa shes rab can gyis ci'i phyir rtag par smra/_gal te gzugs rtag pa yin na/_'jig cing 'gog par mi 'gyur te/_sdug bsngal rnams kyang skye ba'i mi rigs so/_/de 
[\[205a.5\]]gzugs 'di gyes pa dang /_'gog pa dang /_chag cing zhig par mthong ste/_de bas na gzugs ni mi rtag par rig ste/_de bzhin du rnam par shes pa'i bar du yang de dang 'dra'o/_/rigs kyi bu nga'i nye gnas rnams de skad du gsungs pa thos nas nga'i dgongs pa mi shes 
[\[205a.6\]]pas 'di skad du de bzhin gshegs pas sems la nges par chad par gsungs so zhes zer ro/_/rigs kyi bu ngas mdo sde las nga'i nye gnas rnams kyis spos dang /_me tog dang /_gser dang /_dngul dang /_rin po che dang /_chung ma dang /_bu dang /_bran pho dang /_
[\[205a.7\]]bran mo la sogs pa ma brtags pa'i rdzas rnam pa brgyad la sogs pa bcangs kyang bden pa'i lam thob bo/_/bden pa'i lam thob nas kyang mi spong ngo zhes gsungs te/_nga'i nye gnas rnams de skad du gsungs pa thos nas nga'i dgongs pa mi shes pas 'di skad 
[\[205b\]]
[\[205b.1\]]du de bzhin gshegs pas nges par 'dod pa lnga la spyod na/_'phags pa'i lam gyi bar chad du mi 'gyur bar gsungs so zhes zer ro/_/gzhan yang dus gcig na ngas 'di skad du khyim na gnas pas bden pa'i lam thob pa'i gnas med do zhes gsungs so/_/
[\[205b.2\]]rigs kyi bu nga'i nye gnas rnams kyis de skad du gsungs pa thos nas nga'i dgongs pa mi shes pas de bzhin gshegs pas 'dod pa lnga spyod na nges par bden pa'i lam gyi bar chad du 'gyur bar gsungs so zhes zer ro/_/rigs kyi bu ngas mdo sde las nyon mongs pa spangs te/_rnam par 
[\[205b.3\]]grol ba ma thob pa ni 'dod pa'i khams na 'jig rten gyi mchog gi chos spyod pa dang mtshungs so zhes gsungs te/_rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas/_'di skad du de bzhin gshegs pas 'jig rten mchog gi chos ni 'dod 
[\[205b.4\]]pa'i khams 'ba' zhig na yod par gsungs so zhes zer ro/_/yang ngas 'di skad du drod dang /_spyi bo dang /_bzod pa dang /_'jig rten mchog gi chos ni bsam gtan dang po nas bsam gtan bzhi pa'i bar la yod do zhes gsungs te/_rigs kyi bu nga'i nye gnas rnams 
[\[205b.5\]]de skad du gsungs pa thos nas nga'i dgongs pa mi shes pas 'di skad du de bzhin gshegs pas chos de dag gzugs kyi khams na yod par gsungs so zhes zer ro/_/yang ngas 'di skad du mu stegs can rnams sngar bsam gtan bzhi pa'i nyon mongs pa yongs su bcad nas/_
[\[205b.6\]]drod dang /_spyi bo dang /_bzod pa dang /_'jig rten mchog gi chos bsgoms te bden pa bzhi rtogs nas phyir mi ldog pa'i 'bras bu thob bo zhes gsungs te/_nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du 
[\[205b.7\]]de bzhin gshegs pas 'jig rten mchog gi chos ni gzugs med pa'i khams na yod par gsungs so zhes zer ro/_/rigs kyi bu ngas mdo sde las 'di skad du gsungs te/_sbyin pa'i rnam pa bzhi las gsum ni rnam par dag pa ste/_de la sbyin bdag ni rgyu 
[\[206a\]]
[\[206a.1\]]dang 'bras bu dang /_sbyin pa la yid ches la/_len pa ni rgyu dang 'bras bu dang /_sbyin pa la yang yid mi ches pa dang /_len pa ni rgyu dang 'bras bu dang /_sbyin pa la yid ches la/_sbyin bdag ni rgyu dang 'bras bu dang /_sbyin pa la 
[\[206a.2\]]yid mi ches pa dang /_sbyin pa dang len pa gnyis ka yid ches pa dang /_sbyin pa dang len pa gnyis ka yid mi ches pa ste/_sbyin pa rnam pa de bzhi la/_dang po gsum ni rnam par dag go zhes gsungs te/_nga'i nye gnas rnams kyis de skad du gsungs pa thos 
[\[206a.3\]]nas nga'i dgongs pa mi shes pas sbyin pa ni yid 'ba' zhig yin par de bzhin gshegs pas gsungs so zhes zer ro/_/rigs kyi bu yang ngas dus gcig na 'di skad du sbyin pa byin pa na dngos po rnam pa lnga sbyin pa bya'o/_/lnga gang zhe na/_mdog sbyin pa 
[\[206a.4\]]dang /_stobs sbyin pa dang /_bde ba sbyin pa dang /_srog sbyin pa dang /_spobs pa sbyin pa ste/_de'i rgyus sbyin bdag gis 'bras bu rnam par smin pa rnam pa lnga thob par 'gyur ro zhes gsungs te/_nga'i nye gnas rnams kyis de skad du gsungs pa thos nas nga'i 
[\[206a.5\]]dgongs pa mi shes pas 'di skad du sbyin pa nyid phung po lnga yin par sangs rgyas kyis gsungs so zhes zer ro/_/rigs kyi bu ngas dus gcig na 'di skad du mya ngan las 'das pa ni nyon mongs pa mtha' yun du zad cing lhag ma ma lus par 'gags pa ste/_ji ltar me 
[\[206a.6\]]mar shi nas phyir skye ba'i chos med pa ltar mya ngan las 'das pa yang de bzhin no/_/nam mkha' stong pa zhes bya ba nyid ni ci yang med pa'o/_/dper na 'jig rten na ci yang med pa ni nam mkha' stong pa zhes bya ste/_ye shes kyi rkyen gyis 'gog pa ma yin pas ci yang med pa 
[\[206a.7\]]yin no/_/ji ste yod pa zhig yin na rgyu dang rkyen yang yod pa'i rigs so/_/rgyu dang rkyen yod na zad pa dang 'gog pa yod pa'i rigs te/_de ltar med pas na zad pa dang 'gog pa med do/_/zhes gsungs te/_nga'i nye gnas rnams kyis de skad ces gsungs pa thos nas 
[\[206b\]]
[\[206b.1\]]nga'i dgongs pa mi shes pas 'di skad du bcom ldan 'das kyis 'dus ma byas pa rnam pa gsum med par gsungs so zhes zer ro/_/rigs kyi bu ngas dus gcig na maud gal gyi bu la 'di skad ces bka' stsal to/_/maud gal mya ngan las 'das pa zhes bya ba ni tshig 
[\[206b.2\]]gi tha snyad do/_/rkang pa'i rjes so/_/mthar phyin pa'i gnas so/_/'jigs pa med pa'o/_/ston pa chen po'o/_/'bras bu chen po'o/_/mthar phyin pa'i ye shes so/_/bzod pa chen po'o/_/thogs pa med pa'i ting nge 'dzin to/_/chos kyi dbyings chen 
[\[206b.3\]]po'o/_/zil dngar gyi ro mthong bar dka' ba yin no/_/maud gal ji ste mya ngan las 'das pa med do zhes gsungs na/_ci'i phyir skur pa de dag sems can dmyal bar ltung zhes gsungs so/_/nga'i nye gnas rnams kyis de skad du gsungs pa thos nas nga'i dgongs pa mi 
[\[206b.4\]]shes pas 'di skad du mya ngan las 'das pa yod par de bzhin gshegs pas gsungs so zhes zer ro/_/yang dus gcig na ngas maud gal la 'di skad ces bka' stsal to/_/maud gal mig la snying po med pa nas lus kyi bar du thams cad la snying po med do/_/de ltar 
[\[206b.5\]]snying po med pas stong pa zhes bya ste/_kha zas la sogs pa 'gyur zhing 'ju ba dang /_sgra thams cad kyang stong pa zhes bya'o zhes gsungs te/_nga'i nye gnas rnams kyis de skad ces gsungs pa thos nas/_nga'i dgongs pa mi shes pas 'di skad du nam mkha' stong pa 
[\[206b.6\]]dang 'dus ma byas pa ni nges par yod par sangs rgyas kyis gsungs so zhes zer ro/_/yang dus gcig na ngas maud gal la 'di skad ces bka' stsal to/_/maud gal gang la la zhig gis rgyun du zhugs pa'i 'bras bu ma thob par bzod pa la gnas pa'i tshe ngan song 
[\[206b.7\]]gsum gyi rnam par smin pa tshad med pa snyed bcad pa ni ye shes kyi rkyen gyis 'gog pa ma yin par rig par gyis shig ces gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du ye shes kyi rkyen gyis 'gog 
[\[207a\]]
[\[207a.1\]]pa ma yin par sangs rgyas kyis gsungs so zhes zer ro/_/rigs kyi bu ngas yang dus gcig na dge slong bar pa zhes bya ba la bar pa bshad de/_gal te dge slong gang gzugs la 'das pa'am/_ma 'ongs pa'am/_da ltar ram/_nye 
[\[207a.2\]]ba'am/_ring ba'am/_sbom po'am/_phra mor rtog na de lta bu la sogs pa'i gzugs ni bdag dang bdag gi ba ma yin no/_/gal te dge slong gang de ltar rtogs na gzugs kyi srid pa gcod nus so/_/dge slong bar pas gsol pa/_ji ltar na gzugs 
[\[207a.3\]]dang ming zhes bgyi/_bka' stsal pa/_chen po bzhi ni gzugs so/_/phung po bzhi ni ming ngo zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du gzugs ni nges par chen po bzhi yin par de bzhin 
[\[207a.4\]]gshegs pas gsungs so zhes zer ro/_/rigs kyi bu ngas yang 'di skad du dper na me long gi rkyen gyis gzugs brnyan snang bar gyur pa ltar gzugs kyang de dang 'dra ste/_chen po bzhi'i rkyen gyis 'di ltar sbom po dang /_phra mo dang /_rtsub po dang /_'jam pa 
[\[207a.5\]]dang /_sngon po dang /_ser po dang /_dmar po dang /_dkar po dang /_ring po dang /_thung ngu dang /_gru bzhi dang /_zlum po dang /_snrel zhi dang /_yang ba dang /_lci ba dang /_grang ba dang /_tsha ba dang /_bkres pa dang /_skom pa dang /_dud pa dang /_
[\[207a.6\]]sprin dang /_khug rna'ang yod de/_de ni byas pa'i gzugs yin pas ji ltar brag ca dang mtshungs so/_/zhes gsungs te/_nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du chen po bzhi ni byas pa'i gzugs kyang 
[\[207a.7\]]yin la/_chen po bzhi kha cig ni byas pa'i gzugs med par de bzhin gshegs pas gsungs so zhes zer ro/_/rigs kyi bu sngon dus gcig na byang chub kyi shing gi rgyal po'i bus 'di skad du gal te dge slong gang tshul khrims sdom pa gal te mi dge ba'i sems 
[\[207b\]]
[\[207b.1\]]bskyed na/_de'i dus na dge slong gi tshul khrims nyams par gyur pa lags so zhes zer ro/_/ngas de'i tshe byang chub kyi shing gi rgyal po'i bu la bka' stsal pa/_tshul khrims la rnam pa bdun yod de/_lus dang ngag las rnam par rig byed ma yin pa'i 
[\[207b.2\]]gzugs yod do/_/rnam par rig byed ma yin pa'i gzugs kyi rkyen gyis sems mi dge ba'am/_lung du mi ston pa la gnas kyang tshul khrims nyams pa zhes mi bya ste/_tshul khrims srung ba'o/_/ci'i rgyu ci'i rkyen gyis rnam par rig byed ma yin pa'i gzugs 
[\[207b.3\]]she na/_gzugs tha dad pa'i rkyen gyis gzugs tha dad pa'i rgyu dang 'bras bur 'gyur ba ma yin pa'o zhes gsungs te/_rigs kyi bu nga'i nye gnas rnams kyis de skad ces gsungs pa thos nas/_nga'i dgongs pa mi shes pas 'di skad du rnam par rig byed ma 
[\[207b.4\]]yin pa'i gzugs yod par sangs rgyas kyis gsungs so zhes zer ro/_/rigs kyi bu ngas mdo sde gzhan dag las 'di skad du tshul khrims zhes bya ba ni mi dge ba'i chos bkag pa yin te/_gal te mi dge ba mi byed na tshul khrims srung ba'o zhes gsungs 
[\[207b.5\]]te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du rnam par rig byed ma yin pa'i gzugs nges pa med par de bzhin gshegs pas gsungs so zhes zer ro/_/rigs kyi bu ngas mdo sde las 'di skad du gsungs 
[\[207b.6\]]te/_'phags pa'i gzugs kyi phung po nas rnam par shes pa'i phung po'i bar du ma rig pa'i rgyu dang rkyen las byung ba yin te/_bus pa ma rabs thams cad kyang de dang 'dra bar ma rig pa las sred pa skye ste/_sred pa de nyid ma rig pa yin par rig par bya'o/_/sred pa 
[\[207b.7\]]las len pa skye bas na/_len pa de nyid ma rig pa dang sred pa yin par rig par bya'o/_/len pa las srid pa skye bas na srid pa de nyid ma rig pa dang srid pa dang len pa yin par rig par bya'o/_/srid pa las tshor ba skye bas na tshor ba de nyid 'du byed dang /_srid pa 
[\[208a\]]
[\[208a.1\]]yin par rig par bya'o/_/tshor ba'i rgyu las ming dang /_gzugs dang /_ma rig pa dang /_sred pa dang /_len pa dang /_srid pa dang /_'du byed dang /_tshor ba dang /_reg pa dang /_rnam par shes pa dang /_drug gi skye mched 
[\[208a.2\]]la sogs pa skye bas na de'i phyir tshor ba ni rten cing 'brel te 'byung ba bcu gnyis yin no zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems las byung ba med par de bzhin gshegs pas 
[\[208a.3\]]gsungs so zhes zer ro/_/rigs kyi bu ngas mdo sde las 'di skad ces gsungs so/_/mig dang /_gzugs dang /_snang ba dang /_'dod pa ngan pa las mig gi rnam par shes pa byung ngo /_/'dod pa ngan pa zhes bya ba ni ma rig pa ste/_'dod pa'i rang bzhin 
[\[208a.4\]]gyis tshol ba'i tshe ni sred pa zhes bya'o/_/sred pa'i rkyen gyis len pa ste/_len pa ni las zhes bya'o/_/las kyi rkyen gyis rnam par shes pa ste/_rnam par shes pa'i rkyen gyis ming dang gzugs/_ming dang gzugs kyi rkyen gyis drug gi skye mched/_drug gi skye mched 
[\[208a.5\]]kyi rkyen gyis reg pa/_reg pa'i rkyen gyis 'du shes dang /_tshor ba dang /_mos pa dang /_dad pa dang /_brtson 'grus dang /_bsam gtan dang /_shes rab ste/_de lta bu'i chos de dag ni tshor ba'i rkyen gyis skyes mod kyi tshor ba ni ma yin no/_/rigs kyi bu 
[\[208a.6\]]nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du sems las byung ba yod par de bzhin gshegs pas gsungs so zhes zer ro/_/rigs kyi bu ngas skabs kha cig tu ni srid pa gcig pa 'ba' zhig yod par gsungs/_
[\[208a.7\]]skabs kha cig tu ni srid pa gnyis pa dang /_gsum dang /_bzhi dang /_lnga dang /_drug dang /_bdun dang /_brgyad dang /_dgu dang /_bcu nas nyi shu lnga'i bar du gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes 
[\[208b\]]
[\[208b.1\]]pas 'di skad du sred pa lnga dang srid pa drug yod par de bzhin gshegs pas gsungs so zhes zer ro/_/rigs kyi bu nga sngon dus gcig na yul ser skyar shing n+ya gro d+ha'i tshal na bzhugs pa'i tshe shAkya ming chen zhes bya ba nga gang na bar 'ongs nas 'di skad du ji ltar na dge 
[\[208b.2\]]bsnyen bgyi zhes gsol to/_/ngas bka' stsal pa gal te rigs kyi bu'am rigs kyi bu mo gang dbang po rnams dang ldan la/_dkon mchog gsum la skyabs su song ba de la ni dge bsnyen zhes bya'o/_/shAkya ming chen gyis gsol pa/_bcom ldan 'das ji ltar na 
[\[208b.3\]]phyogs gcig pa'i dge bsnyen zhes bgyi/_ngas bka' stsal pa/_shAkya ming chen gang skyabs su 'gro ba gsum dang /_khrims gcig mnos pa ni phyogs gcig pa'i dge bsnyen zhes bya'o/_/nga'i nye gnas rnams kyis de skad ces gsungs pa thos nas nga'i dgongs 
[\[208b.4\]]pa mi shes pas 'di skad du dge bsnyen khrims ni thams cad dang mi ldan yang rung bar sangs rgyas kyis gsungs so zhes zer ro/_/rigs kyi bu ngas dus gcig na chu bo gang gA'i 'gram na bzhugs te/_de'i tshe kA t+yA ya na nga gang na bar 'ongs nas 'di skad du bcom ldan 'das 
[\[208b.5\]]bdag gis sems can la bslab pa'i yan lag gi chos gdugs gcig gam/_zhag gcig gam/_dus gcig gam/_yud tsam thang cig gis nod du stsal na de dag gis slob pa'i yan lag tu 'gyur ram/_bka' stsal pa/_dge slong de ni dge 
[\[208b.6\]]ba thob mod kyi/_bslab pa'i yan lag thob pa zhes mi bya'o/_/nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du bslab pa'i yan lag brgyad dang ldan na tshul khrims brgyad mnos pa yin par de bzhin gshegs 
[\[208b.7\]]pas gsungs so zhes zer ro/_/rigs kyi bu ngas mdo sde las 'di skad ces gsungs so/_/gal te dge slong gang rtsa ba bzhi nyams na dge slong zhes mi bya ste/_dge slong zhig pa/_dge slong stor cing nyams pa zhes bya/_dge ba'i 'bras bu'i myu gu mi skye ba ste/_
[\[209a\]]
[\[209a.1\]]dper na sa bon tshig pa la 'bras bu mi skye ba dang /_shing ta la'i mgo bcad na shing tog mi skye ba dang 'dra bar rtsa ba bzhi nyams pa'i dge slong yang de dag 'dra'o zhes gsungs te/_nga'i nye gnas rnams kyis de skad ces gsungs pa thos nas 
[\[209a.2\]]nga'i dgongs pa mi shes pas 'di skad du dge slong rnams kyi rtsa ba bzhi nyams na dge slong gi tshul khrims nyams pa yin par de bzhin gshegs pas gsungs so zhes zer ro/_/rigs kyi bu ngas mdo sde'i nang nas tsun da la dge slong rnam pa bzhi yod do zhes gsungs 
[\[209a.3\]]te/_gang zhe na/_byang chub kyi mthar phyin pa dang /_byang chub ston pa dang /_byang chub len pa dang /_byang chub sme bar byed pa'o/_/de la rtsa ba bzhi nyams pa ni byang chub sme bar byed pa'o zhes gsungs te/_nga'i nye gnas rnams kyis de skad ces gsungs pa thos 
[\[209a.4\]]nas/_nga'i dgongs pa mi shes pas 'di skad du dge slong rnams kyi rtsa ba bzhi nyams kyang tshul khrims nyid ma nyams par de bzhin gshegs pas gsungs so zhes zer ro/_/rigs kyi bu ngas mdo sde las dge slong rnams la theg pa gcig pa dang /_lam gcig 
[\[209a.5\]]pa dang /_spyod pa gcig pa dang /_dmigs pa gcig pa gsungs te/_de lta bu'i theg pa gcig pa nas dmigs pa gcig pa'i bar du de dag gis sems can gyi zhi ba chen po byed cing bcings pa thams cad dang /_mya ngan dang /_sdug bsngal dang /_sdug bsngal 
[\[209a.6\]]gyi rgyu yongs su gcod de/_sems can thams cad srid pa gcig tu phyin par byed pa'o zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du rgyun du zhugs pa nas dgra bcom pa'i bar du de dag thams 
[\[209a.7\]]cad kyang mngon par byang chub par de bzhin gshegs pas gsungs so zhes zer ro/_/rigs kyi bu ngas mdo sde las rgyun du zhugs pas lha dang mi'i nang du yan man lan bdun skyes nas yongs su mya ngan las 'da'o/_/lan cig phyir ldog pas ni lha dang mir lan 
[\[209b\]]
[\[209b.1\]]cig skyes nas yongs su mya ngan las 'da'o/_/phyir mi ldog pa la rnam pa lnga ste/_la las ni bar du yongs su mya ngan las 'da' ba nas tha ma la thug gi bar du yongs su mya ngan las 'da'o/_/dgra bcom pa la rnam pa gnyis te/_da ltar dang /_ma 
[\[209b.2\]]'ongs pa'o/_/da ltar gyi yang nyon mongs pa'i lnga phung gcod do/_/ma 'ongs pa yang nyon mongs pa'i lnga phung gcod do zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du rgyun du zhugs pa nas 
[\[209b.3\]]dgra bcom pa'i bar du de dag mngon par byang chub mi thob par de bzhin gshegs pas gsungs so zhes zer ro/_/rigs kyi bu ngas mdo sde 'di las sangs rgyas kyi rang bzhin ni dngos po drug dang ldan te/_rtag pa dang /_yang dag pa dang /_bden pa dang /_dge 
[\[209b.4\]]ba dang /_rnam par dag pa dang /_mthong ba'o zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems can gyi sangs rgyas kyi rang bzhin ni sems can las gzhan pa na yod par de bzhin 
[\[209b.5\]]gshegs pas gsungs so zhes zer ro/_/rigs kyi bu ngas yang 'di skad du sems can gyi sangs rgyas kyi rang bzhin ni nam mkha' dang 'dra ste/_nam mkha' ni 'das pa ma yin/_ma 'ongs pa ma yin/_da ltar ma yin/_nang ma yin/_phyi rol ma 
[\[209b.6\]]yin te/_gzugs sgra dri ro reg byas bsdus pa ltar sangs rgyas kyi rang bzhin yang de dang 'dra'o zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems can gyi sangs rgyas kyi rang 
[\[209b.7\]]bzhin ni sems can las gzhan pa na yod par de bzhin gshegs pas gsungs so zhes zer ro/_/rigs kyi bu ngas yang 'di skad du sems can gyi sangs rgyas kyi rang bzhin ni dper na bud med dbul mo'i khyim gyi rin po che'i gter dang /_stobs po che'i 
[\[210a\]]
[\[210a.1\]]'phral ba'i rin po che'i nor bu rdo rje dang 'khor los sgyur ba'i rgyal po'i zil dngar gyi chu mig dang mtshungs so zhes gsungs so/_/nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems can gyi 
[\[210a.2\]]sangs rgyas kyi rang bzhin ni sems can las gzhan pa na yod par de bzhin gshegs pas gsungs so zhes zer ro/_/rigs kyi bu ngas yang 'di skad du rtsa ba bzhi nyams pa dang /_log sred can dang /_shin tu rgyas pa'i mdo la skur pa dang mtshams med pa lnga'i sdig byas 
[\[210a.3\]]pa la yang sangs rgyas kyi rang bzhin yod de/_sems can de dag la dge ba'i chos yod med mod kyi sangs rgyas kyi rang bzhin ni dge ba'o zhes gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems 
[\[210a.4\]]can gyi sangs rgyas kyi rang bzhin ni sems can las gzhan pa na yod par de bzhin gshegs pas gsungs so zhes zer ro/_/rigs kyi bu ngas yang 'di skad du sems can nyid sangs rgyas kyi rang bzhin no/_/de ci'i phyir zhe na/_sems can las gzhan pa'i pha rol na bla 
[\[210a.5\]]na med pa yang dag par rdzogs pa'i byang chub thob pa med de/_/de bas na ngas rgyal po sde rab tu pham byed la bal glang gi dpe bshad pa dang /_ji ltar dmus long gis bal glang gi mtshan nyid smra ba dag bal glang kho nar mi 'jebs mod kyi/_bal glang las gzhan pa ma yin pa 
[\[210a.6\]]ltar sems can gyi gzugs dang rnam par shes pa'i bar du sangs rgyas kyi rang bzhin yin par smra ba yang de dang mtshungs te/_sangs rgyas kyi rang bzhin ma yin mod kyi/_sangs rgyas kyi rang bzhin ma yin pa yang ma yin no/_/ji ltar ngas rgyal po la dgu po rgyud [{]mangs kyi [,]mang gi [}]
[\[210a.7\]]dpe gsungs pa ltar sangs rgyas kyi rang bzhin yang de dang 'dra'o zhes gsungs so/_/rigs kyi bu nga'i nye gnas rnams kyis de skad du gsungs pa thos nas nga'i dgongs pa mi shes pas rnam pa sna tshogs su 'chad do/_/ji ltar dmus long gis 'o ma 'dri ba ltar sangs 
[\[210b\]]
[\[210b.1\]]rgyas kyi rang bzhin yang de dang 'dra ste/_de'i rgyu de'i rkyen gyis la la ni rtsa ba bzhi nyams pa dang /_shin tu rgyas pa'i mdo la skur pa dang /_mtshams med pa lnga'i sdig byas pa dang /_log sred can la sogs pa kun kyang sangs rgyas kyi rang bzhin yod do 
[\[210b.2\]]zhes 'chad do/_/la las ni de dag la med do zhes 'chad do/_/rigs kyi bu ngas mdo sde kun las 'di skad du gsungs so/_/mi gcig 'jig rten du byung na mi mang po la phan par 'gyur ba dang /_yul gcig na 'khor los sgyur ba'i rgyal po gnyis 'byung 
[\[210b.3\]]ba dang /_'jig rten gyi khams gcig na sangs rgyas gnyis 'byung ba de lta bu'i gnas med do/_/gling bzhi pa gcig na mgon po brgyad yod pa nas gzhan 'phrul dbang byed kyi bar du gnyis yod do zhes bya ba de lta bu'i gnas med do/_/ngas 'dzam 
[\[210b.4\]]bu'i gling na mtshams med pa'i sems can dmyal ba nas yar srid pa'i rtse mo la thug par gsungs te/_nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du phyogs bcu'i sangs rgyas med par de bzhin gshegs 
[\[210b.5\]]pas gsungs so zhes zer te/_theg pa chen po'i mdo sde las phyogs bcu'i sangs rgyas yod par gsungs so/_/rigs kyi bu de lta bu'i rtsod pa ni bcom ldan 'das kyi spyod yul yin te/_nyan thos dang rang sangs rgyas rnams kyis shes pa ma yin no/_/
[\[210b.6\]]gal te gang gis de la de ltar the tsom gyi sems skyes na 'on kyang ri rab tsam gyi nyon mongs pa tshad med pa snyed gzhig nus so/_/de la gdon mi za bar nges par bskyed na de ni chags shing zhen pa zhes bya'o/_/byang chub sems dpa' 'od srung gis bcom ldan 'das 
[\[210b.7\]]la 'di skad ces gsol to/_/bcom ldan 'das ji ltar na chags shing zhen pa zhes bgyi/_bcom ldan 'das kyis bka' stsal pa/_rigs kyi bu gang zag su zhig gal te gzhan las thos sam bdag gis mdo sde la bltas te mthong ngam/_gzhan gyis bstan 
[\[211a\]]
[\[211a.1\]]pa'i rjes su zhugs te chags pa'i dngos po rnams la gtong mi nus pa ni chags shing zhen pa zhes bya'o/_/'od srung gis gsol pa/_bcom ldan 'das de ltar chags shing zhen pa de dge ba lags sam/_dge ba ma lags/_bka' 
[\[211a.2\]]stsal pa/_rigs kyi bu de ltar chags shing zhen pa de ni dge ba zhes mi bya'o/_/de ci'i phyir zhe na/_the tshom gyi dra ba gcod mi nus pa'i phyir ro/_/'od srung gis gsol pa/_bcom ldan 'das gang zag de ni thog ma nas the tshom ma mchis na/_ci'i slad du the tsom 
[\[211a.3\]]gyi dra ba gcod mi nus pa zhes bgyi/_bka' stsal pa/_gang the tshom med pa de ni the tshom zhes bya'o gsol pa/_bcom ldan 'das gal te gang zhig rgyun du zhugs pas ngan song gsum du mi ltung ngo zhes mchi ba de yang chags pa dang /_the tshom za ba zhes bgyi'am/_
[\[211a.4\]]rigs kyi bu de ni nges pa zhes bya ste/_the tshom zhes bya bar mi rung ngo /_/de ci'i phyir zhe na/_rigs kyi bu dper na mi zhig sngar mi dang shing zhig mthong ste/_phyis mtshan mo song song ba las shing dum zhig rgyang nas mthong na de mi'am shing yin snyam the tshom skye'o/_/rigs 
[\[211a.5\]]kyi bu ji ltar sngar dge slong dang /_kun du rgyu ba mthong ba las/_phyis dus gcig na lam rgyang nas dge slong zhig mthong nas de dge slong ngam/_kun du rgyu yin snyam the tshom skye'o/_/rigs kyi bu la la zhig gis sngar ba lang dang /_chu glang zhig mthong nas phyis rgyang nas ba 
[\[211a.6\]]lang zhig mthong na/_de ba lang ngam chu glang yin snyam the tshom skye'o/_/rigs kyi bu sems can thams cad ni sngar dngos po rnam pa gnyis mthong na phyis the tshom bskyed do/_/de ci'i phyir zhe na/_sems kyis ma rtogs pa'i phyir ro/_/ngas ni rgyun du zhugs pa ngan song 
[\[211a.7\]]gsum du ltung ba dang /_ngan song gsum du mi ltung ba ma bshad na des ci'i phyir the tshom gyi sems skye bar 'gyur/_'od srung gis gsol pa/_bcom ldan 'das ji ltar bcom ldan 'das kyis gsungs pa ltar sngar mthong bas phyis the tshom du 'gyur ro zhes bgyi ba 
[\[211b\]]
[\[211b.1\]]kha cig ni dngos po rnam pa gnyis ma mthong bar the tshom du 'gyur ba yang ma mchis so/_/gang zhe na 'di lta ste mya ngan las 'das pa'o/_/bcom ldan 'das dper na mi zhig shul du chab rnyog ma can zhig dang mjal na sngon mthong bas chu 'di zab bam mi zab snyam 
[\[211b.2\]]du the tshom 'tshal te/_sngon ma mthong na ci'i slad du the tshom skye/_bka' stsal pa/_rigs kyi bu mya ngan las 'das pa zhes bya ba ni sdug bsngal bcad pa'o/_/mya ngan las 'das pa ma yin pa ni sdug bsngal lo/_/sems can thams cad kyis mthong ba 
[\[211b.3\]]la rnam pa gnyis te/_sdug bsngal dang /_sdug bsngal ma yin par mthong ba'o/_/sdug bsngal dang /_sdug bsngal ma yin pa zhes bya ba ni bkres pa dang /_skom pa dang /_grang ba dang /_tsha ba dang /_khro ba dang /_dga' ba dang /_na ba dang /_bde ba 
[\[211b.4\]]dang /_rgas pa dang /_dar ba dang /_skye ba dang /_shi ba dang /_bcings pa dang /_grol ba dang /_mdza' sdug pa dang bral ba dang /_dgra sdang ba dang phrad pa ste/_sems can gyis mthong nas nam zhig de lta bu'i sdug bsngal gyis gdungs pa'i dngos po dang bral 
[\[211b.5\]]bar 'gyur snyam the tshom bskyed de/_de bas na sems can gyis mya ngan las 'das pa la the tshom skye'o/_/khyod kyi yid la mi des chu rnyog ma can sngar ma mthong bar ci'i phyir the tshom za zhes bya ba'i don de ni de lta ma yin no/_/de ci'i phyir zhe na/_mi des sngon gnas gzhan 
[\[211b.6\]]zhig na mthong bas de'i phyir sngon ma phyin yang de la the tshom skye'o/_/gsol pa/_bcom ldan 'das mi des sngon zab pa dang mi zab pa'i gnas mthong ba'i tshe yang the tshom ma skyes na de ci'i slad du the tshom skye bar 'gyur/_bcom ldan 'das kyis bka' stsal pa/_rigs kyi bu 
[\[211b.7\]]sngon ma phyin pa'i phyir the tshom skyes par 'gyur te/_de bas na ma rtogs pa la the tshom skye'o zhes ngas gsungs so/_/byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das ji ltar bcom ldan 'das kyis gsungs pa 
[\[212a\]]
[\[212a.1\]]ltar the tshom nyid chags pa lags la/_chags pa nyid the tshom lags na de gang la bgyi/_bcom ldan 'das kyis bka' stsal pa/_rigs kyi bu dge ba'i rtsa ba bcad pa la bya'o/_/'od srung gis gsol pa/_bcom ldan 'das gang dag gis dge ba'i 
[\[212a.2\]]rtsa ba gcod par 'gyur bka' stsal pa/_rigs kyi bu gang shes rab gsal zhing dbang po rno ba/_bye brag la mkhas pa'i dge ba'i bshes gnyen spong zhing dam pa'i chos mi nyan bsam pa mi dge zhing tshul bzhin mi gnas pa de dag ni dge ba'i rtsa ba gcad par 'gyur te/_dngos 
[\[212a.3\]]po de bzhi spangs nas rang gi yid la sbyin pa dang zang zing yang med do snyam sems so/_/de ci'i phyir zhe na/_sbyin pa ni nor gtong ba ste/_gal te sbyin pa la 'bras bu rnam par smin pa yod pa na lta/_sbyin bdag de rtag tu dbul bar 'gyur ba'i rigs so/_/de ci'i phyir 
[\[212a.4\]]zhe na/_sa bon dang 'bras bu 'dra ba'i phyir te de bas na rgyu dang 'bras bu med par smra'o/_/de ltar rgyu dang 'bras bu med par smra ba ni dge ba'i rtsa ba bcad pa zhes bya'o/_/yang 'di snyam du sbyin pa dang /_len pa dang /_zang zing dang gsum ni mi rtag pa ste/_mi sdod mi gnas 
[\[212a.5\]]so/_/de ltar mi sdod mi gnas na/_ji ste 'di ni sbyin pa/_'di ni len pa/_'di ni zang zing yin no zhes smra/_de ltar len pa yang med na 'bras bu ji ltar smin par 'gyur/_don de lta bas na rgyu dang 'bras bu med do zhes smra'o/_/de ltar rgyu dang 'bras bu med par smra ba de ni dge 
[\[212a.6\]]ba'i rtsa ba gcod pa yin par rig par bya'o/_/yang 'di snyam du sbyin pa byin pa na dngos po rnam pa lnga yod de/_len pa des blangs nas dge ba byed dam mi dge ba byed na yang /_sbyin bdag de la dge ba dang /_mi dge ba'i 'bras bu rnam par smin par mi 'gyur te/_ji ltar 
[\[212a.7\]]'jig rten gyi chos kyang sa bon las 'bras bu skye ste/_'bras bu yang phyir sa bon du 'gyur ro/_/rgyu ni sbyin bdag go/_/'bras bu ni len pa'o/_/de ltar len pa des dge ba dang mi dge ba'i chos kyis sbyin bdag thob par byed mi nus te/_don de lta bas na rgyu dang 'bras bu 
[\[212b\]]
[\[212b.1\]]med do snyam sems so/_/gang de ltar rgyu dang 'bras bu med par smra ba ni dge ba'i rtsa ba gcod pa yin par rig par bya'o/_/yang 'di snyam du sbyin pa'i rdzas de ni med pa'o/_/de ci'i phyir zhe na/_sbyin pa'i rdzas ni lung du mi ston pa ste/_de ltar lung du mi ston pa 
[\[212b.2\]]yin na dge ba'i 'bras bu ji ltar rnam par smin par 'gyur/_gang dge ba dang mi dge ba'i 'bras bu med pa ni lung du mi ston pa yin no/_/de ltar rdzas lung du mi ston pa yin pas na/_dge ba dang mi dge ba'i 'bras bu rnam par smin pa med par rig go/_/de bas 
[\[212b.3\]]na sbyin pa yang med/_rgyu dang 'bras bu yang med do snyam sems so/_/gang de ltar bsams nas rgyu dang 'bras bu med par smra ba ni/_dge ba'i rtsa ba gcod pa yin par rig par bya'o//_//'phags pa yongs su mya ngan las 'das pa chen po'i mdo/_
[\[212b.4\]]bam po bzhi bcu drug pa/_yang 'di snyam du sbyin pa ni yid yin te/_gal te yid yin na mi mthong zhing zla med pas gzugs kyi chos ma yin no/_/gal te gzugs kyi chos ma yin na sbyin pa byar yang ci zhig yod de de bas na sbyin pa yang med/_rgyu yang med/_'bras bu yang med do/_/
[\[212b.5\]]gang de ltar rgyu yang med 'bras bu yang med par smra na de ni dge ba'i rtsa ba gcod pa yin par rig par bya'o/_/yang 'di snyam du sbyin bdag gis gal te sangs rgyas kyi gzugs sam/_lha'i gzugs sam/_tshe'i tshad dam/_pha ma 'das pa'i phyir sbyin pa byed na len pa 
[\[212b.6\]]med do/_gal te len pa med na 'bras bu rnam par smin pa yang med pa'i rigs so/_/gal te 'bras bu rnam par smin pa med na rgyu med par 'gyur ro/_/gal te rgyu med na 'bras bu med par 'gyur ro snyam sems te/_gang de ltar bsams nas rgyu dang 'bras bu med par 
[\[212b.7\]]smra ba ni dge ba'i rtsa ba gcod pa yin par rig par bya'o/_/yang 'di snyam du pha med/_ma yang med do/_/ji ste pha ma gnyis sems can gyi rgyu yin la/_sems can skyes so zhes smra na tshul gyis rgyun mi 'chad par rtag tu skye ba'i rigs so/_/de ci'i phyir zhe na/_rgyu ni rtag tu yod 
[\[213a\]]
[\[213a.1\]]pa'i phyir ro/_/de ltar rtag tu mi skye ste de bas na pha ma ni med pa yin par rig go snyam sems so/_/yang 'di snyam du pha yang med/_ma yang med do/_/de ci'i phyir zhe na/_gal te sems can gyi lus pha ma'i rkyen gyis yod pa zhig yin na mi gcig 
[\[213a.2\]]la yang pho mo gnyis ka'i mtshan yod pa'i rigs so/_/de ltar gnyis ka med pas na sems can ni pha ma'i rkyen gyis ma byung ba yin par rig go/_/yang 'di snyam du pha ma'i rkyen gyis sems can skye ba ma yin te/_de ci'i phyir zhe na/_sems can dag pha ma dang mi 
[\[213a.3\]]'dra ba yod par mthong ba ni 'di ltar lus dang /_gzugs dang /_sems dang /_spyod lam dang /_'gro ba dang /_sdod pa ste/_de bas na pha ma ni sems can gyi rgyu ma yin no snyam sems so/_/yang 'di snyam du 'jig rten thams cad na med pa rnam pa bzhi'o/_/'di 
[\[213a.4\]]ltar ma skyes pa na med pa ste/_ji ltar 'jim pa gong gong po'i tshe rdza ma la sogs pa med pa dang /_'gags nas med pa ste ji ltar rdza ma chag nas med pa dang /_gcig la gcig med pa ste/_ji ltar ba lang la rta med pa dang /_rta la ba lang med pa dang /_mthar med pa ste/_ji 
[\[213a.5\]]ltar ri bong gi rwa dang /_ru sbal gyi spu'o/_/sems can gyi pha ma yang de dang 'dra bar med pa 'di bzhi dang mtshungs so/_/gal te sems can gyi rgyu pha ma yin zhes smra na/_pha ma shi ba'i tshe bu 'chi bar 'gyur ba ma yin te/_de bas na sems can gyi rgyu ni pha ma ma yin no snyam sems 
[\[213a.6\]]so/_/yang 'di snyam du gal te pha ma ni sems can gyi rgyu yin no zhes smra na/_pha ma'i rgyu las rtag tu sems can skye ba'i rigs te/_de lta ma yin par rdzus te skye ba dang /_drod gsher las skye ba yang yod de/_de bas na pha ma'i rgyu las sems can skye ba ma yin par rig go snyam 
[\[213a.7\]]sems so/_/yang 'di snyam du rang bzhin gyis sems can yod de/_pha ma'i rgyu las skye ba ma yin no/_/dper na rma bya ni 'brug gi sgra thos nas mngal yod par 'gyur ba dang /_yang ji ltar bye'u sngon po bya pho'i mchi ma 'thungs nas mngal yod par 'gyur ba dang /_bya 'tsho byed kyang 
[\[213b\]]
[\[213b.1\]]bya pho gar byed pa mthong nas mngal yod par 'gyur ba dang mtshungs so snyam sems te/_de ltar sems pa na dge ba'i bshes gnyen dang ma phrad na de ni dge ba'i rtsa ba gcod pa yin par rig par bya'o/_/yang 'di snyam du 'jig rten thams cad na dge ba dang /_mi dge ba'i 'bras bu 
[\[213b.2\]]med do snyam sems so/_/de ci'i phyir zhe na/_sems can dag las dge ba bcu dang ldan zhing sbyin pa byed par dga' ste/_bsod nams la brtson pa yang nad la sogs pa lus gdung zhing gzhon dar la bab ste/_'chi ba dang /_nor la sogs pa stor te mya ngan dang sdug bsngal 
[\[213b.3\]]mang pos gdungs par gyur pa yod do/_/kha cig ni mi dge ba bcu spyod de/_'dod chags dang /_phrag dog dang /_le lo dang /_snyom las byed de/_dge ba rnams mi spyod kyang /_lus bde zhing nad med pa tshe ring ba dang /_nor dang rin po che mang ste mya ngan dang sdug bsngal gyis 
[\[213b.4\]]gdungs pa med pa yang yod de/_de bas na dge ba dang /_mi dge ba'i 'bras bu med par rig go snyam sems so/_/yang 'di snyam du bdag gis sngon 'phags pa rnams la 'di skad du bshad pa thos te/_mi kha cig ni dge ba spyod kyang tshe'i dus byas nas ngan song gsum du ltung ba 
[\[213b.5\]]yang mang /_kha cig ni mi dge ba spyod kyang tshe'i dus byas nas mtho ris kyi lha dang mir skye ba yang yod do ces thos te/_de bas na dge ba dang /_mi dge ba'i 'bras bu med par rig go/_/yang 'di snyam du 'phags pa thams cad ni gnyis su smra ste/_kha cig ni srog bcad na dge 
[\[213b.6\]]ba'i 'bras bu rnam par smin ces smra/_kha cig ni srog bcad na mi dge ba'i 'bras bu rnam par smin par 'gyur ro zhes rnam pa gnyis su smra ste/_de bas na 'phags pa rnams kyis smras pa ni gcig tu ma nges par rig go/_/de ltar 'phags pa rnams kyang nges par ma smras na 
[\[213b.7\]]bdag ci'i phyir nges par smra/_de bas na dge ba dang /_mi dge ba'i 'bras bu med par rig go snyam sems so/_/yang 'di snyam du 'jig rten thams cad na 'phags pa med do/_/de ci'i phyir zhe na/_gal te 'phags pa rnams kyis yang dag pa'i lam thob par 'gyur na 
[\[214a\]]
[\[214a.1\]]sems can thams cad nyon mongs pa dang bcas pa'i tshe yang dag pa'i lam sgom pa des yang dag pa'i lam dang nyon mongs pa dus gcig tu cig car yod pa'i rigs so/_/gal te dus gcig tu yod pa zhig yin na yang dag pa'i lam gyis kun nas 
[\[214a.2\]]nyon mongs pa gzhig mi nus par 'gyur ro/_/gal te nyon mongs pa med par yang dag pa'i lam sgom na yang dag pa'i lam de yang dgos pa med par 'gyur te/_de bas na nyon mongs pa dang bcas pa la lam gyis gzhom mi nus la/_nyon mongs pa med na ni 
[\[214a.3\]]lam cir yang mi dgos te/_de bas na 'jig rten thams cad na 'phags pa med par rig go snyam sems so/_/yang 'di snyam du ma rig pa'i rkyen gyis 'du byed nas skye ba'i rkyen gyis rga shi'i bar du rten cing 'brel te 'byung ba bcu gnyis po de ni sems can thams cad 
[\[214a.4\]]la mtshungs par 'dra bar yod do/_/'phags pa'i lam brgyad kyang rang bzhin mnyam pas na de dang 'dra ba'i rigs te/_mi gcig gis thob pa na thams cad kyis kyang thob pa'i rigs/_mi gcig gis sgom pa na thams cad kyis sdug bsngal 'gog pa'i rigs 
[\[214a.5\]]so/_/de ci'i phyir zhe na/_nyon mongs pa mtshungs mnyam yang da ltar mi thob pa la bltas na bden pa'i lam med do snyam sems so/_/yang 'di snyam du 'phags pa la yang bus pa ma rabs dang 'thun pa'i chos yod do/_/'di lta ste za ba dang bcas pa dang /_'gro ba 
[\[214a.6\]]dang /_sdod pa dang /_'dug pa dang /_nyal ba dang /_gnyid dang /_dga' ba dang /_dgod pa dang /_bkres pa dang /_skom pa dang /_grang ba dang /_tsha ba dang /_mya ngan dang /_'jigs pa'o/_/gal te bus pa ma rabs dang dngos po de dag yod par mtshungs 
[\[214a.7\]]na 'phags pa'i lam thob pa ma yin no/_/gal te 'phags pa'i lam thob na dngos po de lta bu dag gtan bcad pa'i rigs so/_/ji ste dngos po de dag ma bcad na lam med par rig go snyam sems so/_/yang 'di snyam du 'phags pa la lus yod de/_'dod pa lnga'i 
[\[214b\]]
[\[214b.1\]]bde ba la longs spyod cing spyo ba dang /_bskyengs pa dang /_'tshog rdeg kyang byed/_gzhan la phrag dog dang nga rgyal yang byed de/_sdug bsngal dang bde ba yang myong zhing dge ba dang /_mi dge ba'i las kyang byed do/_/de'i rgyu de'i rkyen gyis 'phags pa med par rig go/_/
[\[214b.2\]]gal te lam yod pa zhig yin na dngos po de dag spangs pa'i rigs te/_dngos po de dag ma spangs pas na lam med par rig go snyam sems so/_/yang 'di snyam du snying brtse ba dang ldan pa ni 'phags pa zhes bya'o/_/ci'i rgyu ci'i rkyen gyis 'phags pa zhes bya zhe na/_lam gyi rkyen 
[\[214b.3\]]gyis 'phags pa zhes bya ste/_gal te lam gyi rang bzhin brtse ba yin na/_de nyid kyis sems can thams cad la snying brtse bar 'gyur te/_sgom pa la bltos pa'i mi rigs so/_/gal te brtse ba med na ci'i phyir 'phags pas 'phags pa'i lam thob pa'i rkyen gyis snying brtse bar 
[\[214b.4\]]'gyur/_de lta bas na 'jig rten na 'phags pa'i lam med par rig go snyam sems so/_/yang 'di snyam du chen po bzhi'o cog ni rkyen las skye ba ma yin te/_sems can kun la mtshungs par yod do/_/chen po bzhi'i rang bzhin de ni sems can 'di la 'gro'i pha bi la 
[\[214b.5\]]mi 'gro'o snyam mi rtog go/_/gal te 'phags pa'i lam yod pa zhig yin la/_rang bzhin gyis de lta bu yin na yang da ltar de lta bur ma gyur pas 'jig rten na 'phags pa med par rig go snyam sems so/_/yang 'di snyam du gal te 'phags pa thams cad la mya ngan las 
[\[214b.6\]]'das pa gcig pu zhig yod na 'phags pa med par rig go/_/de ci'i phyir zhe na/_dmigs su med pa'i phyir te/_rtag tu gnas pa'i chos ni chos nyid kyis dmigs su med pa la blang dor med pa'o/_/gal te 'phags pa rnams mya ngan las 'da' ba mang na mi rtag 
[\[214b.7\]]par 'gyur ro/_/de ci'i phyir zhe na/_dmigs su rung ba'i phyir ro/_/mya ngan las 'das pa gcig tu zad na mi gcig gis thob pa'i tshe thams cad kyis thob pa'i rigs so/_/gal te mya ngan las 'das pa mang ba zhig yin na mtha' dang bcas par 'gyur ro/_/
[\[215a\]]
[\[215a.1\]]ji ste mtha' dang bcas pa zhig yin na rtag pa'o zhes ji ltar gdags/_gal te la las 'di skad du mya ngan las 'das pa'i ngo bo nyid ni gcig ste/_rnam par grol ba ni mang ngo /_/dper na gdugs gcig la khye'u so mang ba dang 'dra'o zhes smra 
[\[215a.2\]]na/_don de yang de lta ma yin no/_/de ci'i phyir zhe na/_so so nas thob kyi thams cad kyis thob pa ma yin pas mtha' dang bcas pa'i phyir de yang mi rtag pa'o/_/gal te mi rtag na ji ste mya ngan las 'das pa zhes bya/_gal te mya ngan las 'das pa med na su 
[\[215a.3\]]zhig 'phags par 'gyur te/_de lta bas na 'phags pa med par rig go snyam sems so/_/yang 'di snyam du 'phags pa'i lam ni rten cing 'brel te 'byung ba las thob pa ma yin no/_/ji ste 'phags pa'i lam rten cing 'brel te 'byung bas thob pa yin na 
[\[215a.4\]]ci'i phyir thams cad 'phags par ma gyur gal te thams cad 'phags pa ma yin na 'phags pa dang /_'phags pa'i lam med par rig go snyam sems so/_/yang 'di snyam du 'phags pa'i lam gyi yang dag pa'i lta ba la rgyu rkyen gnyis yod do/_/gang zhe na 
[\[215a.5\]]gzhan las chos thos pa dang /_rang gis nang du yid la byed pa'o/_/gal te rgyu rkyen de gnyis rkyen las skyes na rkyen las skye ba de nyid kyang rkyen las skye bar 'gyur te/_de ltar gcig gis gcig bskyed pas mthar thug pa med pa'i skyon du 'gyur ro/_/gal te dngos 
[\[215a.6\]]po de gnyis rkyen las ma skyes na sems can thams cad kyis ji ste ma thob snyam sems te/_gang de ltar rtogs pa de'i tshe na dge ba'i rtsa ba gcod par 'gyur ro/_/rigs kyi bu gal te sems can gang zhig gis de ltar rgyu dang 'bras bu med par shin tu lta na gang zag des ni 
[\[215a.7\]]dad pa la sogs pa'i rtsa ba lnga gcod par 'gyur ro/_/rigs kyi bu dge ba'i rtsa ba gcod pa ni dma' ba/_zhan pa/_dbang po rtul zhing rmongs pas ma yin/_lha dang ngan song gsum du skyes pas gcod pa ma yin te/_dge 'dun gyi dbyen byed pa yang de dang 'dra'o/_/
[\[215b\]]
[\[215b.1\]]byang chub sems dpa' 'od srung gis gsol pa/_bcom ldan 'das gang zag de nam zhig gi dus na dge ba'i rtsa ba slar skye bar 'gyur/_bcom ldan 'das kyis bka' stsal pa/_rigs kyi bu gang zag des dus gnyis kyi tshe dge ba'i rtsa ba skye bar 'gyur te/_thog 
[\[215b.2\]]ma sems can dmyal bar ltung ba dang /_sems can dmyal ba las byung ba'i tshe'o/_/rigs kyi bu dge ba la rnam pa gsum ste/_'das pa dang /_da ltar dang /_ma 'ongs pa'o/_/de la 'das pa ni rang bzhin gyis 'gags pas rgyu 'gags te 
[\[215b.3\]]zad mod kyi/_'bras bu rnam par smin pa ma smin te de bas na 'das pa'i 'bras bu bcad pa zhes mi bya'o/_/dus gsum gyi rgyu bcad pa ni bcad pa zhes bya'o/_/byang chub sems dpa' 'od srung gis bcom ldan 'das la 'di skad ces gsol to/_/bcom 
[\[215b.4\]]ldan 'das gal te dus gsum gyi rgyu bcad pa la dge ba'i rtsa ba bcad pa zhes bgyi na/_dge ba'i rtsa ba bcad pa de nyid la sangs rgyas kyi rang bzhin mchis na sangs rgyas kyi rang bzhin de 'das pa lags sam/_da ltar lags sam/_ma 'ongs pa lags sam 'on 
[\[215b.5\]]te dus gsum kun du khyab pa lags/_gal te 'das pa lags na/_ji ltar rtag pa zhes bgyi/_sangs rgyas kyi rang bzhin ni rtag par 'gyur te/_de bas na 'das pa ma lags so/_/'on te ma 'ongs pa lags na ji ltar rtag par 'gyur/_ji ste bcom ldan 
[\[215b.6\]]'das kyis sems can thams cad kyis gdon mi za bar thob bo zhes gsungs/_gal te gdon mi za bar thob na ci'i slad du bcad pa zhes bgyi/_'on te da ltar gyi lags na yang ji ltar rtag pa zhes bgyi/_yang ci'i slad du gdon mi za bar mthong bar 'gyur ro zhes 
[\[215b.7\]]gsungs/_de bzhin gshegs pas sangs rgyas kyi rang bzhin la yang rnam pa drug mchis par gsungs te/_rtag pa dang /_yang dag pa dang /_bden pa dang /_dge ba dang /_rnam par dag pa dang /_bltar rung ba'o/_/gal te dge ba'i rtsa ba bcad pa la sangs 
[\[216a\]]
[\[216a.1\]]rgyas kyi rang bzhin mchis na dge ba'i rtsa ba bcad pa zhes byar mi rung ngo /_/gal te sangs rgyas kyi rang bzhin ma mchis na ci'i slad du sems can thams cad la sangs rgyas kyi rang bzhin mchis zhes gsungs gal te sangs rgyas kyi rang bzhin mchis 
[\[216a.2\]]pa yang lags la/_gcad du yang rung na ci'i slad du bcom ldan 'das kyis rtag go zhes gsungs/_bcom ldan 'das kyis bka' stsal pa/_rigs kyi bu sangs rgyas bcom ldan 'das ni sems can gyi phyir 'dri ba'i lan btab pa la rnam pa bzhi'o/_/
[\[216a.3\]]gang zhe na/_nges par lan btab pa dang /_rnam par phye ste lan btab pa dang /_ji ltar dris pa de ltar lan btab pa dang /_bzhag nas lan mi 'debs pa'o/_/rigs kyi bu de la ji ltar na nges par lan btab pa zhe na/_gal te las ngan pa byed pas dge 
[\[216a.4\]]ba'i 'bras bu thob bam/_mi dge ba'i 'bras bu thob ces 'dri na/_de la ni nges par mi dge ba'i 'bras bu thob bo zhes lan 'debs te/_dge ba yang de bzhin no/_/gal te de bzhin gshegs pa la thams cad mkhyen pa'i ye shes mnga' ba yin nam/_ma 
[\[216a.5\]]yin zhes 'dri na/_de la ni nges par thams cad mkhyen pa yin no zhes lan 'debs so/_/gal te gang gis sangs rgyas kyi chos rnam par dag pa yin nam zhes 'dri na/_de la ni nges par rnam par dag pa yin no zhes lan 'debs so/_/gal te gang gis sangs 
[\[216a.6\]]rgyas kyi nye gnas rnams chos bzhin du gnas pa yin nam zhes 'dri na/_de la ni nges par chos bzhin du gnas pa yin no zhes lan 'debs pa de ni nges par lan btab pa zhes bya'o/_/rnam par phye nas lan btab pa gang zhe na/_ji ltar ngas bden pa bzhi gsungs 
[\[216a.7\]]pa ste/_bzhi gang zhe na sdug bsngal dang /_kun 'byung ba dang /_'gog pa dang /_lam mo/_/de la sdug bsngal gyi bden pa gang zhe na/_sdug bsngal rnam pa brgyad yod pa'i phyir sdug bsngal gyi bden pa zhes bya'o/_/kun 'byung gi bden pa gang zhe na/_lnga 
[\[216b\]]
[\[216b.1\]]phung gi rgyu yod pa'i phyir kun 'byung gi bden pa zhes bya'o/_/'gog pa'i bden pa gang zhe na/_'dod chags dang /_zhe sdang dang /_gti mug mthar ma lus par bgags pa ni 'gog pa'i bden pa zhes bya'o/_/lam gyi bden pa gang zhe na/_byang chub kyi phyogs kyi 
[\[216b.2\]]chos sum cu rtsa bdun ni lam gyi bden pa'o zhes bya ba ni rnam par phye nas lan btab pa zhes bya'o/_/de la ji ltar na dris pa de ltar lan btab pa zhe na/_ji ltar ngas chos thams cad mi rtag go zhes bshad pa bzhin te/_yang la las 'di skad du sangs rgyas bcom ldan 'das 
[\[216b.3\]]kyis chos gang gi phyir mi rtag pa gsungs zhes dris na/_de la ni de bzhin gshegs pas 'dus byas kyi chos kyi phyir mi rtag go zhes bshad de/_bdag med pa yang de bzhin no/_/ji ltar ngas chos thams cad ni tshig pa'o zhes gsungs pa las gzhan zhig gis de bzhin 
[\[216b.4\]]gshegs pas chos gang gi phyir chos thams cad tshig par gsungs zhes dris na/_de la ni de bzhin gshegs pas 'dod chags dang zhe sdang dang gti mug gi phyir chos thams cad tshig par gsungs so/_/zhes lan 'debs so/_/rigs kyi bu de bzhin 
[\[216b.5\]]gshegs pa'i stobs bcu dang /_mi 'jigs pa bzhi dang /_byams pa chen po dang /_thugs rje chen po dang /_dran pa nye bar gzhag pa gsum dang /_dpa' bar 'gro ba la sogs pa'i ting nge 'dzin gyi rnam grangs bye ba phrag brgyad khri rnams dang /_mtshan sum 
[\[216b.6\]]cu rtsa gnyis dang /_dpe byad bzang po brgyad cu dang /_ye shes kyi phyag rgya lnga la sogs pa'i ting nge 'dzin gyi rnam grangs sum khri lnga stong rnams dang /_rdo rje lta bu'i ting nge 'dzin la sogs pa'i ting nge 'dzin gyi rnam grangs bzhi stong lnga brgya rnams dang /_thabs kyi ting nge 
[\[216b.7\]]'dzin tshad med mtha' yas pa snyed dang /_de lta bu la sogs pa'i chos ni de bzhin gshegs pa'i sangs rgyas kyi rang bzhin no/_/de ltar sangs rgyas kyi rang bzhin de ni dngos po rnam pa bdun dang ldan te/_rtag pa dang /_bdag dang /_bde ba dang /_yongs su dag pa 
[\[217a\]]
[\[217a.1\]]dang /_yang dag pa dang /_bden pa dang /_dge ba ste/_de ni rnam par phye nas lan btab pa zhes bya'o/_/rigs kyi bu byang chub sems dpa' tshe gcig gis thogs pa'i sangs rgyas kyi rang bzhin ni rnam pa drug dang ldan te/_rtag pa dang /_yongs 
[\[217a.2\]]su dag pa dang /_yang dag pa dang /_bden pa dang /_dge ba dang /_cung zad mthong ba ste/_de ni rnam par phye nas lan btab pa zhes bya'o/_/ji ltar khyod kyis sngar dge ba'i rtsa ba bcad pa de la sangs rgyas kyi rang bzhin yod dam zhes dris pa ni de la de bzhin gshegs 
[\[217a.3\]]pa'i sangs rgyas kyi rang bzhin yang yod/_byang chub sems dpa' skye ba gcig gis thogs pa'i sangs rgyas kyi rang bzhin yang yod de/_sangs rgyas kyi rang bzhin de gnyis kyis ma 'ongs pa la sgrib pa'i phyir med pa zhes bya'o/_/mthar gdon mi za bar thob pa'i 
[\[217a.4\]]phyir yod pa zhes bya ste/_de ni rnam par phye nas lan btab pa zhes bya'o/_/de bzhin gshegs pa'i sangs rgyas kyi rang bzhin ni 'das pa ma yin/_da ltar ma yin/_ma 'ongs pa ma yin no/_/skye ba gcig gis thogs pa'i sangs rgyas kyi rang bzhin ni da ltar dang 
[\[217a.5\]]ma 'ongs pa'i dus na cung zad mthong ba'i phyir da ltar zhes bya'o/_/rdzogs par ma mthong ba'i phyir ma 'ongs pa zhes bya'o/_/de bzhin gshegs pas bla na med pa yang dag par rdzogs pa'i byang chub ma thob pa nas sangs rgyas kyi rang bzhin ni 'das pa dang /_da ltar dang /_
[\[217a.6\]]ma 'ongs pa zhes kyang bya ste/_'bras bu ni de lta ma yin te dus gsum yin pa yang yod/_dus gsum ma yin pa yang yod do/_/skye ba gcig gis thogs pa'i byang chub sems dpa'i sangs rgyas kyi rang bzhin gyi rgyu ni 'das pa dang /_da ltar dang /_ma 'ongs pa yin 
[\[217a.7\]]te/_'bras bu yang de dang 'dra ste/_de ni rnam par phye nas lan btab pa zhes bya'o/_/byang chub sems dpa' sa dgu pa'i sangs rgyas kyi rang bzhin ni rnam pa drug ste/_rtag pa dang /_dge ba dang /_yang dag pa dang /_bden pa dang /_yongs su dag pa dang /_bltar yod 
[\[217b\]]
[\[217b.1\]]pa'o/_/de ltar sangs rgyas kyi rang bzhin gyi rgyu ni 'das pa dang /_da ltar dang /_ma 'ongs pa yang yin la 'bras bu yang de bzhin te/_de ni rnam par phye nas lan btab pa zhes bya'o/_/byang chub sems dpa' sa brgyad pa nas sa drug pa'i bar gyi sangs rgyas 
[\[217b.2\]]kyi rang bzhin ni rnam pa lnga ste/_yang dag pa dang /_bden pa dang /_yongs su dag pa dang /_dge ba dang /_bltar rung ba ste/_de yang sangs rgyas kyi rang bzhin gyi rgyur gyur pas 'das pa dang /_da ltar dang /_ma 'ongs pa yang yin la/_'bras bu yang de dang 'dra 
[\[217b.3\]]ste/_de ni rnam par phye nas lan btab pa zhes bya'o/_/byang chub sems dpa' sa lnga pa nas sa dang po yan chad kyi sangs rgyas kyi rang bzhin ni rnam pa lnga ste/_yang dag pa dang /_bden pa dang /_yongs su dag pa dang /_bltar rung ba dang /_dge ba dang /_mi dge 
[\[217b.4\]]ba'o/_/rigs kyi bu sangs rgyas kyi rang bzhin lnga pa de dang /_sangs rgyas kyi rang bzhin drug pa dang /_sangs rgyas kyi rang bzhin bdun pa de ni dge ba'i rtsa ba ma bcad pas gdon mi za bar thob pa'i phyir yod pa zhes bya ste/_de ni rnam par phye nas lan btab pa zhes 
[\[217b.5\]]bya'o/_/de la gang gis 'di skad du dge ba'i rtsa ba bcad pa la nges par sangs rgyas kyi rang bzhin yod dam/_nges par sangs rgyas kyi rang bzhin med ces 'dri ba la ni bzhag ste lan mi gdab bo/_/byang chub sems dpa' 'od srung gis gsol pa/_bcom ldan 'das 
[\[217b.6\]]bdag gis thos pa lan mi 'debs pa la ni bzhag ste lan mi 'debs pa zhes bgyi na deng de bzhin gshegs pas ci'i rgyu ci'i rkyen gyis lan btab pa la bzhag ste lan mi btab pa'o zhes gsungs/_bcom ldan 'das kyis bka' stsal pa/_rigs kyi bu ngas bzhag 
[\[217b.7\]]ste lan ma btab pa la/_bzhag ste lan ma btab pa'o zhes ma gsungs so/_/rigs kyi bu bzhag ste lan ma btab pa de la rnam pa gnyis te/_bzlog pa dang /_ma chags pa ste/_don de lta bas na bzhag ste lan ma btab pa zhes bya'o/_/byang chub sems dpa' 'od srung 
[\[218a\]]
[\[218a.1\]]gis bcom ldan 'das la 'di skad ces gsol to/_/bcom ldan 'das ji ltar bcom ldan 'das kyis gsungs pa ltar ji ltar rgyu la 'das pa dang /_da ltar dang /_ma 'ongs pa zhes kyang bgyi la/_'bras bu yang 'das pa dang /_da ltar dang /_
[\[218a.2\]]ma 'ongs pa yang lags la/_'das pa dang /_da ltar dang /_ma 'ongs pa yang ma lags so zhes bgyi/_bcom ldan 'das kyis bka' stsal pa/_rigs kyi bu phung po lnga la rnam pa gnyis te/_rgyu dang 'bras bu'o/_/rgyu'i phung po lnga ni 'das pa dang /_da 
[\[218a.3\]]ltar dang /_ma 'ongs pa yang yin no/_/'bras bu'i phung po lnga ni 'das pa dang /_da ltar dang /_ma 'ongs pa yang yin la/_'das pa dang /_da ltar dang /_ma 'ongs pa yang ma yin no/_/rigs kyi bu ma rig pa'i kun nas nyon mongs pa thams cad ni sangs 
[\[218a.4\]]rgyas kyi rang bzhin yin no/_/de ci'i phyir zhe na/_sangs rgyas kyi rang bzhin gyi rgyur 'gyur ba'i phyir te/_ma rig pa dang /_'du byed la sogs pa nyon mongs pa rnams las dge ba'i phung po lnga thob pas sangs rgyas kyi rang bzhin zhes bya'o/_/dge ba'i phung po lnga las 
[\[218a.5\]]bla na med pa yang dag par rdzogs pa'i byang chub kyi bar du thob par 'gyur bas de bas na ngas mdo sde las sngar sems can gyi sangs rgyas kyi rang bzhin ni khrag dang 'o ma 'dres pa dang 'dra'o zhes gsungs so/_/khrag ces bya ba ni ma rig pa dang /_'du byed la sogs pa 
[\[218a.6\]]nyon mongs pa rnams so/_/'o ma zhes bya ba ni dge ba'i phung po lnga ste/_de bas na ngas nyon mongs pa rnams dang /_dge ba'i phung po lnga las bla na med pa yang dag par rdzogs pa'i byang chub thob par gyur te/_ji ltar sems can gyi lus ni khu ba dang khrag las gyur 
[\[218a.7\]]pa ltar sangs rgyas kyi rang bzhin yang de dang 'dra'o/_/rgyun du zhugs pa dang /_lan cig phyir ldog pas nyon mongs pa cung zad chod pa'i phyir sangs rgyas kyi rang bzhin ni 'o ma dang mtshungs so/_/phyir mi ldog pa'i sangs rgyas kyi rang bzhin ni zho dang mtshungs so/_/dgra 
[\[218b\]]
[\[218b.1\]]bcom pa'i sangs rgyas kyi rang bzhin ni mar dang mtshungs so/_/rang sangs rgyas nas byang chub sems dpa' sa bcu'i bar gyi sangs rgyas kyi rang bzhin ni zhun mar dang mtshungs so/_/de bzhin gshegs pa'i sangs rgyas kyi rang bzhin ni mar gyi snying khu dang mtshungs 
[\[218b.2\]]te/_rigs kyi bu da ltar gyi nyon mongs pas bsgribs pa'i phyir mi mthong ngo /_/dper na ri spos kyi ngad can la rtswa bzod pa zhes bya ba yod pa de la ba lang thams cad kyis mi zos pa ltar sangs rgyas kyi rang bzhin yang de dang 'dra ste/_de ni rnam par phye nas lan btab 
[\[218b.3\]]pa zhes bya'o/_/byang chub sems dpa' 'od srung gis gsol pa/_bcom ldan 'das sangs rgyas kyi rang bzhin rnam pa lnga dang /_drug dang /_bdun te/_gal te ma 'ongs pa la mchis pa zhig lags na/_dge ba'i rtsa ba bcad pa'i mi la sangs rgyas kyi rang 
[\[218b.4\]]bzhin mchis zhes bgyir rung ngam/_bcom ldan 'das kyis bka' stsal pa/_rigs kyi bu ji ltar sems can rnams la sngon gyi las yod pas las de'i rgyus na da ltar tshe 'di la 'bras bu rnam par smin par 'gyur ro/_/ma 'ongs pa'i las yod pa ma skyes 
[\[218b.5\]]pa'i phyir 'bras bu mi skye'o/_/da ltar gyi nyon mongs pa yod de gal te nyon mongs pa med na sems can thams cad kyis sangs rgyas kyi rang bzhin da ltar mngon par mthong ba'i rigs te/_de bas na dge ba'i rtsa ba bcad pa'i mi ni da ltar gyi dus kyi nyon mongs pa'i 
[\[218b.6\]]rkyen gyis dge ba'i rtsa ba bcad kyang ma 'ongs pa'i sangs rgyas kyi rang bzhin gyi mthus dge ba'i rtsa ba phyir yang skye bar 'gyur ro/_/'od srung gis gsol pa/_bcom ldan 'das ma 'ongs pas ji ltar na dge ba'i rtsa ba bskyed par 'gyur/_rigs kyi bu dper 
[\[218b.7\]]na sgron ma dang nyi ma ni ma byung yang mun pa gsal bar nus te/_ma 'ongs pa'i sangs rgyas kyi rang bzhin gyis sems can gyi ma 'ongs pa'i sangs rgyas kyi rang bzhin skye bar byed pa yang de dang 'dra ste/_de ni rnam par phye nas lan btab pa zhes bya'o/_/byang chub sems 
[\[219a\]]
[\[219a.1\]]dpa' 'od srung gis gsol pa/_bcom ldan 'das gal te phung po lnga sangs rgyas kyi rang bzhin lags na ci'i slad du sems can gyi sangs rgyas kyi rang bzhin ni nang na ma yin/_phyi rol na ma yin zhes gsungs/_bcom ldan 'das kyis 
[\[219a.2\]]bka' stsal pa/_rigs kyi bu khyod ci'i phyir de ltar yid gol bar gyur/_ngas sngar sems can gyi sangs rgyas kyi rang bzhin ni lam dbu ma yin no zhes ma gsungs sam/_'od srung gis gsol pa/_bcom ldan 'das bdag gis ni yid ma gol mod kyi/_
[\[219a.3\]]sems can dag lam dbu ma 'di la shes par mi nus pas de'i slad du 'di ltar zhus pa lags so/_/rigs kyi bu gang sems can gyis mi shes pa de ni lam dbu ma yin te/_de la shes pa yang yod la/_mi shes pa yang yod do/_/rigs kyi bu ngas 
[\[219a.4\]]sems can mi shes pa shes par bya ba'i phyir sangs rgyas kyi rang bzhin ni nang na ma yin/_phyi rol na ma yin zhes gsungs so/_/de ci'i phyir zhe na/_sems can ma rabs so so'i skye bor gyur pa dag gis la la ni sangs rgyas kyi rang bzhin phung po lnga'i nang na gnas te/_
[\[219a.5\]]ji ltar snod kyi nang na shing tog yod pa dang mtshungs so zhes zer/_la la ni 'di skad du phung po las gzhan pa na yod de/_dper na nam mkha' stong pa dang mtshungs so zhes zer te/_de bas na de bzhin gshegs pas lam dbu ma gsungs so/_/sems can gyi 
[\[219a.6\]]sangs rgyas kyi rang bzhin ni nang gi skye mched drug ma yin/_phyi rol gyi skye mched drug ma yin te/_phyi nang 'dus pa las lam dbu ma zhes bya ste/_de'i phyir de bzhin gshegs pas sangs rgyas kyi rang bzhin nyid ni lam dbu ma'o/_/zhes gsungs so/_/nang na ma 
[\[219a.7\]]yin phyi rol na ma yin pa de ni dbu ma zhes bya ste/_de ni rnam par phye nas lan btab pa zhes bya'o/_/gzhan yang rigs kyi bu ji ltar na nang na ma yin phyi rol na ma yin zhe na/_rigs kyi bu kha cig ni 'di skad du sangs rgyas kyi rang bzhin nyid ni mu stegs can zhes bya'o/_/de 
[\[219b\]]
[\[219b.1\]]ci'i phyir zhe na/_byang chub sems dpa' sems dpa' chen pos bskal pa tshad med pa'i bar du mu stegs can gyi chos kyis nyon mongs pa rnams gcod cing sems rab tu btul te/_sems can gyi don byas nas gdod bla na med pa yang dag par rdzogs pa'i byang 
[\[219b.2\]]chub thob par 'gyur te/_de bas na sangs rgyas kyi rang bzhin ni mu stegs can yin no zhes smra'o/_/kha cig ni 'di skad du sangs rgyas kyi rang bzhin ni nang gi slob pa la zhugs pa ste/_de ci'i phyir zhe na/_byang chub sems dpas bskal pa tshad med pa'i bar du mu 
[\[219b.3\]]stegs can gyi chos sgom du zin yang /_gal te nang gi chos spangs na bla na med pa yang dag par rdzogs pa'i byang chub thob par mi 'gyur te/_de bas na sangs rgyas kyi rang bzhin nyid ni nang gi slob pa la zhugs pa yin no zhes smra'o/_/de bas na de bzhin gshegs 
[\[219b.4\]]pas mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/_phyi dang nang yin no zhes kyang gsungs te/_de ni lam dbu ma zhes bya'o/_/gzhan yang rigs kyi bu kha cig ni 'di skad du sangs rgyas kyi rang bzhin nyid de bzhin gshegs 
[\[219b.5\]]pa'i rdo rje lta bu'i sku/_mtshan sum cu rtsa gnyis dang /_dpe byad bzang po brgyad cu yin no zhes smras te/_de ci'i phyir zhe na/_mi slu ba'i phyir ro/_/yang 'di skad du sangs rgyas kyi rang bzhin ni stobs bcu dang /_mi 'jigs pa bzhi dang /_byams pa chen po dang /_
[\[219b.6\]]snying rje chen po dang /_dran pa nye bar gzhag pa gsum dang /_dpa' bar 'gro ba'i ting nge 'dzin la sogs pa'i ting nge 'dzin thams cad yin no/_/de ci'i phyir zhe na/_ting nge 'dzin de dag las rdo rje lta bu'i sku mtshan sum cu rtsa gnyis dang dpe byad bzang po brgyad cus 
[\[219b.7\]]brgyan pa skye bar 'gyur ro zhes smras te/_de bas na de bzhin gshegs pas mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/_nang dang phyi rol yang yin no zhes gsungs te/_de ni lam dbu ma zhes bya'o/_/gzhan 
[\[220a\]]
[\[220a.1\]]yang rigs kyi bu kha cig ni 'di skad du sangs rgyas kyi rang bzhin ni nang na shin tu yid la byed pa yin no/_/de ci'i phyir zhe na/_nang na shin tu yid la byed pa spangs pa'i pha rol na bla na med pa yang dag par rdzogs pa'i byang chub thob par mi nus te/_
[\[220a.2\]]de bas na sangs rgyas kyi rang bzhin ni nang na shin tu yid la byed pa yin no zhes smra'o/_/kha cig ni 'di skad du sangs rgyas kyi rang bzhin ni gzhan las chos thos pa yin no/_/de ci'i phyir zhe na/_gzhan las chos thos pas nang na shin tu yid la byed par 'gyur 
[\[220a.3\]]te/_gal te chos ma thos na yid la byed par mi 'gyur ro/_/de lta bas na sangs rgyas kyi rang bzhin ni gzhan las chos thos pa yin no zhes smra'o/_/de bas na de bzhin gshegs pas mtha' gnyis las bzlog pa'i phyir/_sangs rgyas kyi rang bzhin ni nang 
[\[220a.4\]]na ma yin phyi rol na ma yin la nang dang phyi rol zhes kyang gsungs te/_de ni lam dbu ma zhes bya'o/_/gzhan yang rigs kyi bu kha cig 'di skad du sangs rgyas kyi rang bzhin ni phyi rol yin te/_sbyin pa'i pha rol tu phyin pa yin no/_/sbyin pa'i pha rol tu phyin pa 
[\[220a.5\]]las bla na med pa yang dag par rdzogs pa'i byang chub thob par 'gyur te/_de lta bas na sbyin pa'i pha rol tu phyin pa ni sangs rgyas kyi rang bzhin yin no zhes smra'o/_/kha cig ni 'di skad du sangs rgyas kyi rang bzhin ni nang yin te/_de yang pha rol tu phyin pa lhag 
[\[220a.6\]]ma lnga yin no zhes smra'o/_/de ci'i phyir zhe na/_dngos po de lnga spangs pa'i phyi rol na sangs rgyas kyi rang bzhin gyi rgyu dang 'bras bu zhes bya ba med par shes te/_de lta bas na pha rol tu phyin pa lnga ni sangs rgyas kyi rang bzhin no zhes smra'o/_/de bas na de bzhin gshegs pas 
[\[220a.7\]]mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/_nang dang phyi rol kyang yin no zhes gsungs pa ni lam dbu ma zhes bya'o/_/gzhan yang rigs kyi bu kha cig 'di skad du sangs rgyas kyi rang bzhin ni nang na gnas te/_
[\[220b\]]
[\[220b.1\]]dper na stobs po che'i dpral ba'i nor bu rin po che dang mtshungs so/_/de ci'i phyir zhe na/_rtag pa dang /_bde ba dang /_bdag dang /_yongs su dag pa ni nor bu dang mtshungs te/_de bas na sangs rgyas kyi rang bzhin ni nang na yod do zhes smra'o/_/kha cig 
[\[220b.2\]]ni 'di skad du sangs rgyas kyi rang bzhin ni phyi rol na yod de/_dper na dbul po'i khyim na rin po che'i gter yod pa dang mtshungs so/_/de ci'i phyir zhe na/_thabs kyis mthong bar 'gyur ba'i phyir te/_sangs rgyas kyi rang bzhin yang de dang 'dra bar sems can 
[\[220b.3\]]gyi phyi rol na yod de thabs kyis mthong bar 'gyur ro zhes smra'o/_/de bas na de bzhin gshegs pas mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/_nang dang phyi rol kyang ma yin no zhes gsungs te/_de ni 
[\[220b.4\]]dbu ma'i lam zhes bya'o/_/rigs kyi bu sems can gyi sangs rgyas kyi rang bzhin ni yod pa ma yin med pa yang ma yin no/_/de ci'i phyir zhe na/_sangs rgyas kyi rang bzhin yod mod kyi/_nam mkha' dang 'dra ba ni ma yin no/_/de ci'i phyir zhe na/_'jig rten gyi 
[\[220b.5\]]nam mkha' stong pa ni thabs mkhas pa tshad med pa byas kyang dmigs su med de/_sangs rgyas kyi rang bzhin ni dmigs su yod pas/_de'i phyir yod mod kyi/_nam mkha' stong pa dang mtshungs pa ni ma yin no/_/sangs rgyas kyi rang bzhin med mod kyi/_ri bong gi 
[\[220b.6\]]rwa dang mtshungs pa ma yin te/_de ci'i phyir zhe na/_ru sbal gyi spu dang /_ri bong gi rwa ni thabs tshad med pa rnam pa sna tshogs kyis kyang skye bar mi nus te/_sangs rgyas kyi rang bzhin ni skye bar nus pas/_de'i phyir med mod kyi/_ri bong gi rwa dang mi mtshungs so/_/de 
[\[220b.7\]]bas na sangs rgyas kyi rang bzhin ni yod pa ma yin med pa ma yin la/_yod pa dang med pa yang ma yin no/_/ji ltar na yod pa zhe na/_thams cad la yod pa'i phyir sems can rnams kyis gcod pa'am/_dgag par mi nus te/_me mar gyi me lce dang 'dra bar bla na med 
[\[221a\]]
[\[221a.1\]]pa yang dag par rdzogs pa'i bar du thob par 'gyur te/_de bas na yod pa zhes bya'o/_/ji ltar na med ce na/_sems can thams cad la da ltar sangs rgyas kyi chos thams cad kyi rtag pa dang /_bde ba dang /_bdag dang /_yongs su dag pa da 
[\[221a.2\]]ltar gyi dus na med pa'i phyir med pa zhes bya'o/_/yod pa dang med pa 'dus pa la ni dbu ma zhes bya ste/_de bas na sems can gyi sangs rgyas kyi rang bzhin ni yod pa ma yin med pa ma yin no zhes bcom ldan 'das kyis gsungs so/_/rigs kyi bu mi la las 'di 
[\[221a.3\]]skad du sa bon gyi nang na 'bras bu yod dam med ces 'dri na/_nges par yod ces kyang bya la/_med ces kyang lan gdab bo/_/de ci'i phyir zhe na/_sa bon spangs pa'i pha rol na 'bras bu skye bar mi 'gyur te/_de bas na yod ces kyang bya'o/_/sa bon la myu gu ma byung 
[\[221a.4\]]bas med ces bya ste/_de lta bas na yod pa zhes kyang bya la/_med pa zhes kyang bya'o/_/de ci'i phyir zhe na/_dus kyis tha dad mod kyi/_ngo bo nyid ni gcig ste/_de bzhin du sems can gyi sangs rgyas kyi rang bzhin yang de dang 'dra ste/_gal te sems can las gzhan 
[\[221a.5\]]pa na sangs rgyas kyi rang bzhin yod do zhes bya ba de ni de ltar mi rung ngo /_/de ci'i phyir zhe na/_sems can nyid sangs rgyas kyi rang bzhin yin la/_sangs rgyas kyi rang bzhin nyid sems can yin te/_dus tha dad pa'i phyir rnam par dag pa dang /_ma dag pa yod du zad do/_/
[\[221a.6\]]rigs kyi bu gal te la la zhig gis 'di skad du sa bon gyis 'bras bu skye bar nus sam/_'bras bus skye bar mi nus zhes 'dri na/_de la 'di skad du skye ba yang yin la mi skye ba yang yin zhes lan gdab bo/_/gsol pa/_bcom ldan 'das dper na 'jig rten pas 
[\[221a.7\]]'o ma'i nang na zho mchis so zhes bgyi ba'i don ji lta bu lags/_bka' stsal pa/_rigs kyi bu gal te gang gis 'o ma'i nang na zho yod do zhes zer ba ni zhen pa'o/_/gang zho med do zhes zer ba ni [{]brdzun [,]rdzun [}]du smra ba'o/_/dngos po de gnyis ma gtogs par yod ces kyang bya la/_
[\[221b\]]
[\[221b.1\]]med ces kyang bya'o zhes nges par smra'o/_/de ci'i phyir yod ce na/_'o ma la zho 'byung ste/_rgyu ni 'o ma/_'bras bu ni zho ste/_de bas na yod ces bya'o/_/ji ltar med ce na/_dbyibs dang ro tha dad pa de/_btung ba dang /_spyod pa mi mtshungs so/_/tsha ba'i nad 
[\[221b.2\]]la ni 'o ma gtong /_'khru ba'i nad la zho gtong ngo /_/'o ma ni grang nad skye bar byed/_zho ni tsha ba'i nad slong bar byed do/_/rigs kyi bu gang 'di skad du 'o ma'i nang na zho'i rang bzhin yod do zhes smra na 'o ma nyid zho yin la zho nyid 'o ma ste/_rang bzhin gcig tu 'gyur 
[\[221b.3\]]na/_ci'i rgyu ci'i rkyen gyis 'o ma sngar 'byung la zho sngar mi 'byung /_gal te rgyu dang rkyen yod na ci'i phyir 'jig rten pa thams cad kyis sngar ma smras/_gal te rgyu dang rkyen med na ci'i phyir zho sngar ma byung /_de ltar zho sngar ma byung bas na/_'o ma dang /_zho dang /_mar 
[\[221b.4\]]dang /_zhun mar dang /_mar gyi snying po zhes [{]go rims su[,]go rim du[}]sa byas/_de bas na zho ni thog ma med la/_da yod pa yin par rig par bya'o/_/gal te thog ma med la da yod pa zhig na ni mi rtag pa'i chos su 'gyur ro/_/rigs kyi bu gang gis 'di skad du 'o ma la zho'i 
[\[221b.5\]]rang bzhin yod pas zho 'byung bar 'gyur gyi/_chu dang rtswa la zho'i rang bzhin med pas zho mi 'byung ngo zhes smra na/_de yang de lta ma yin no/_/de ci'i phyir zhe na/_chu dang rtswa la yang 'o ma dang zho'i rang bzhin yod do/_/gang zhe na/_chu dang rtswa las 'o ma dang zho 'byung ste/_
[\[221b.6\]]gang gis 'di skad du 'o ma'i nang na ni nges par zho'i rang bzhin yod la/_chu dang rtswa la med do zhes smra na de ni [{]brdzun [,]rdzun [}]du smra ba yin no/_/de ci'i phyir zhe na/_sems mi mnyam pa'i phyir [{]brdzun [,]rdzun [}]du smra ba zhes bya'o/_/rigs kyi bu gal te la la zhig gis 'o ma'i nang na ni nges 
[\[221b.7\]]par zho yod do zhes smra na/_zho'i nang na yang nges par 'o ma 'byung ba'i rigs na/_ci'i rgyu ci'i rkyen gyis 'o ma las zho 'byung la zho las 'o ma mi 'byung /_gal te rgyu dang rkyen med na zho de ni thog ma med la da yod pa yin par shes te/_de bas na mkhas pa dag ni 'di skad 
[\[222a\]]
[\[222a.1\]]du 'o ma'i nang na zho'i rang bzhin yod pa yang ma yin med pa yang ma yin no zhes smra'o/_/rigs kyi bu de bas na de bzhin gshegs pas mdo 'di las 'di skad du sems can thams cad la nges par sangs rgyas kyi rang bzhin yod do zhes smra na de 
[\[222a.2\]]ni zhen pa zhes bya'o/_/med do zhes smra na de ni [{]brdzun [,]rdzun [}]du smra ba zhes bya ste/_mkhas pa shes rab can dag gis ni sangs rgyas kyi rang bzhin yod pa yang ma yin med pa yang ma yin zhes smra bar bya'o/_/rigs kyi bu dngos po bzhi 'dus pa las mig gi rnam par shes 
[\[222a.3\]]pa skye ste/_bzhi gang zhe na/_mig dang /_gzugs dang /_snang ba dang chags pa ste/_mig gi rnam par shes pa'i rang bzhin de ni mig ma yin/_gzugs ma yin/_snang ba ma yin/_chags pa ma yin yang /_'dus pa las skye bar 'gyur te/_de 
[\[222a.4\]]ltar mig gi rnam par shes pa ni thog ma med la da yod par gyur to/_/yod nas kyang phyis med par 'gyur bas/_de'i phyir thog ma'i rang bzhin zhes bya ba med par rig ste/_de bzhin du 'o ma'i nang na zho'i rang bzhin yod pa yang de dang 'dra'o/_/gang la las 
[\[222a.5\]]'di skad du/_chu la zho'i rang bzhin med pas zho mi 'byung gi_/'o ma'i nang na nges par zho'i rang bzhin yod do zhes zer na/_de yang de ltar mi rung ngo /_/de ci'i phyir zhe na/_rigs kyi bu chos thams cad ni rgyu tha dad la 'bras bu tha dad de/_rgyu gcig las 'bras bu thams 
[\[222a.6\]]cad skye ba yang ma yin la/_'bras bu thams cad rgyu gcig las 'byung ba yang ma yin no/_/rigs kyi bu dngos po rnam pa bzhi po de las mig gi rnam par shes pa skyes pas/_dngos po de bzhi las rna ba'i rnam par shes pa yang skye'o zhes byar mi rung ngo /_/
[\[222a.7\]]rigs kyi bu thabs spangs te 'o ma las zhor gyur pa dang /_zho las mar 'byung mi srid de/_de ltar mi srid pa la bltas na thabs mkhas pa dgos so/_/rigs kyi bu thabs mkhas pa dag ni thabs spangs pa'i pha rol na 'o ma las zhor gyur pa mi blta ste/_
[\[222b\]]
[\[222b.1\]]mar gyi bar du thabs spangs pa'i pha rol na mar du gyur par mi blta'o/_/rigs kyi bu de bas na ngas mdo sde 'di las rgyu skye bas chos yod la/_rgyu 'gags pas chos med do zhes gsungs so/_/rigs kyi bu dper na lan tshwa'i mtshan nyid ni lan tshwa mi bro 
[\[222b.2\]]ba thams cad la lan tshwa bro bar byed do/_/gal te lan tshwa mi bro ba rnams la thog ma nas lan tshwa'i rang bzhin yod pa zhig yin na/_ci'i phyir 'jig rten pas lan tshwa tshol bar byed/_ji ste thog ma nas med pa zhig yin na/_thog ma nas med la da yod par rig go/_/
[\[222b.3\]]'on te rkyen gzhan gyis lan tshwa bro bar gyur tam/_gang yang 'di skad du lan tshwa mi bro ba thams cad la lan tshwa'i rang bzhin yod de/_shas chung bas mi shes kyi/_shas cung zad yod pa'i rang bzhin des na/_lan tshwas lan tshwa bro bar byed do/_/gal te thog ma nas 
[\[222b.4\]]rang bzhin med na/_lan tshwa yod du zin kyang lan tshwa bro bar mi 'gyur te/_dper na sa bon nyid la chen po bzhi yod pas/_phyi rol gyi chen po bzhi'i rkyen gyis myu gu dang /_sdong bu dang /_yal ga dang /_lo ma skye bar 'gyur ba ltar lan tshwa'i rang bzhin yang de dang 'dra'o 
[\[222b.5\]]zhes smra na de yang de ltar mi rung ngo /_/de ci'i phyir zhe na/_lan tshwa mi bro ba la thog ma nas lan tshwa'i rang bzhin yod na lan tshwa la yang lan tshwa mi bro ba'i shas yod pa'i rigs so/_/gal te lan tshwa la de ltar rang bzhin gnyis yod na ci'i phyir lan tshwa mi bro ba dgos par spyod 
[\[222b.6\]]par ma gyur/_de bas na lan tshwa la thog ma nas rang bzhin gnyis med par shes te/_ji ltar lan tshwa dang 'dra bar lan tshwa mi bro ba thams cad kyang de dang 'dra'o/_/gal te phyi rol gyi chen po bzhi'i mthus nang gi chen po bzhi skye bar 'gyur ro zhes bya ba de yang de ltar mi rung ngo /_/
[\[222b.7\]]de ci'i phyir zhe na/_thabs mkhas pa ma yin gyi/_rim gyis bshad pa'i phyir ro/_/'o ma las zho 'byung ba nas mar gyi bar du chos thams cad kyang thabs med par grub pa med pa ltar chen po bzhi yang de dang 'dra'o/_/de ltar phyi rol gyi chen po bzhi 
[\[223a\]]
[\[223a.1\]]skyes na ci'i phyir nang gi chen po bzhi las phyi'i chen po bzhi skye bar mi mthong /_dper na shing thog shi ri sha zhes bya ba dang mtshungs te/_dbyibs med snying po med mod kyi/_skar ma pa ba sangs mthong ba na 'bras bu sor lnga skye bar 'gyur te/_de ltar 
[\[223a.2\]]'bras bu de yang dag par phyi rol gyi chen po bzhi las skyes pa ma yin no/_/rigs kyi bu ji ltar ngas mdo sde bcu gnyis gsungs pa yang /_la la ni bdag gi yid dang sbyar te bshad/_la la ni gzhan gyi yid dang sbyar te bshad/_la la ni bdag dang gzhan gyi yid dang 
[\[223a.3\]]sbyar te bshad do/_/de la ji ltar na bdag gi yid dang sbyar te bshad pa zhe na/_ji ltar dge slong lnga brgyas shA ri'i bu la 'di skad dris pa dang 'dra ste/_btsun pa bcom ldan 'das kyis lus kyi rgyur gsungs pa ji lta bu lags/_shA ri'i bus smras pa/_btsun pa khyed so so nas yang 
[\[223a.4\]]dag par rnam par grol ba thob pas shes pa'i rigs na ci'i rkyen gyis de skad ces 'dri/_de la dge slong kha cig ni 'di skad du btsun pa bdag yang dag pa'i rnam par grol ba ma thob pa na 'di snyam du ma rig pa ni lus kyi rgyu'o snyam bsams te/_de ltar yid la byed pa na dgra bcom pa'i 
[\[223a.5\]]'bras bu thob par gyur to/_/de la kha cig ni 'di skad du btsun pa bdag yang dag pa'i rnam par grol ba ma thob pa na sred pa dang ma rig pa ni lus kyi rgyu'o snyam bsams te de ltar yid la byed pa na dgra bcom pa'i 'bras bu thob par gyur to/_/de la kha cig ni 'di skad du 'du byed dang /_rnam par 
[\[223a.6\]]shes pa dang /_ming dang gzugs dang /_drug gi skye mched dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_bza' ba dang /_bca' ba dang /_'dod pa lnga ni lus kyi rgyu yin no snyam sems so/_/de nas dge slong lnga brgya po so so nas bdag bdag gi shes 
[\[223a.7\]]pa smras nas bcom ldan 'das gang na ba der dong ste/_bcom ldan 'das kyi zhabs la phyag 'tshal nas g.yas su lan gsum bskor te/_phyag byas zin nas phyogs gcig tu 'khod de/_so so nas ji ltar bdag bdag gis rig pa'i don bcom ldan 'das la gsol pa dang /_de nas shA 
[\[223b\]]
[\[223b.1\]]ri'i bus bcom ldan 'das la gsol pa/_bcom ldan 'das dge slong de dag la gang ni yang dag par smra ba lags/_gang ni yang dag par smra ba ma lags/_bcom ldan 'das kyis bka' stsal pa/_shA ri'i bu legs so legs so/_/dge slong dag ni yang dag par ma smras pa ni 
[\[223b.2\]]gcig kyang med do/_/shA ri'i bus gsol pa/_bcom ldan 'das bcom ldan 'das kyis thugs la ci dgongs/_bcom ldan 'das kyis bka' stsal pa/_shA ri'i bu ngas 'dod pa'i khams kyi sems can rnams kyi phyir pha ma ni lus kyi rgyu yin no zhes gsungs te/_de ltar mdo sde gsungs 
[\[223b.3\]]pa de ni bdag gi yid dang sbyar te bshad pa zhes bya'o/_/de la ji ltar na gzhan gyi yid dang sbyar te bshad pa zhe na/_dper na khyim bdag pa ta la zhes bya ba de nga gang na bar 'ongs nas 'di skad du kye gau ta ma khyod sgyu ma shes sam/_gal te sgyu ma shes na sgyu ma chen po yin no/_/gal te sgyu ma mi shes 
[\[223b.4\]]na thams cad mkhyen pa'i ye shes can ma yin no zhes smras so/_/ngas smras pa/_khyim bdag sgyu ma shes pa'i mi la sgyu ma zhes bya'am/_khyim bdag gis smras pa/_legs so legs so/_/gang sgyu ma shes pa de ni sgyu ma zhes bya'o/_/bcom ldan 'das kyis bka' stsal pa/_khyim bdag mnyan 
[\[223b.5\]]du yod pa'i rgyal po rab tu sde pham byed ces bya ba la rigs ngan dbugs 'phrog ces bya ba yod par khyod kyis shes sam/_khyim bdag gis smras pa/_gau ta ma bdag snga nas shes so/_/bcom ldan 'das kyis bka' stsal pa/_khyod snga nas shes na khyod la rigs ngan zhes byar rung 
[\[223b.6\]]ngam/_khyim bdag gis smras pa/_gau ta ma bdag gis rigs ngan yin par ni shes mod kyi/_'on kyang bdag gi lus 'di ni rigs ngan ma yin no/_/bcom ldan 'das kyis bka' stsal pa/_khyim bdag khyod kyis rigs ngan shes kyang rigs ngan ma yin par gtogs na/_
[\[223b.7\]]nga ci'i phyir sgyu ma shes na sgyu ma yin par 'gyur/_khyim bdag nga ni yang dag par na sgyu ma yang shes la/_sgyu ma'i rgyu yang shes/_sgyu ma'i rnam par smin pa yang shes/_sgyu ma'i sgyu rtsal yang shes/_da ni gsod pa yang shes/_gsod pa'i mi yang shes/_gsod pa'i 
[\[224a\]]
[\[224a.1\]]'bras bu rnam par smin pa yang shes/_gsod pa'i rnam par grol ba nas ngan par lta ba'i bar du yang shes/_ngan par lta ba'i mi yang shes/_ngan par lta ba'i 'bras bu rnam par smin pa yang shes/_ngan par lta ba'i rnam par grol ba yang shes so/_/khyim 
[\[224a.2\]]bdag gal te sgyu ma ma yin pa la sgyu ma yin no zhes smras sam/_ngan par lta ba ma yin pa la ngan par lta'o zhes smras na/_kha na ma tho ba'i sdig tshad med pa snyed thob par 'gyur ro/_/khyim bdag gis smras pa/_gau ta ma de ltar khyod kyis smras pa ltar na bdag nyes pa chen po thob par 
[\[224a.3\]]gyur gyis/_bdag la da ltar bdog pa thams cad 'bul gyis/_bdag de skad ces smras pa de rgyal po sde rab tu pham byed kyis thos par ma byed cig_/bcom ldan 'das kyis bka' stsal pa/_khyim bdag nyes pa de'i rkyen gyis nor stor ba ma yin te/_de'i rkyen gyis ngan song 
[\[224a.4\]]gsum du lhung bar 'gyur ro/_/de nas khyim bdag de ngan song gsum gyi ming thos nas sngangs skrag pa'i sems skyes te/_bcom ldan 'das la 'di skad ces gsol to/_/'phags pa bdag deng sems stor bas sdig pa chen po thob par gyur na/_'phags pa ni thams cad 
[\[224a.5\]]mkhyen pa lags te/_rnam par grol ba ji ltar thob pa'ang shin tu mkhyen pa'i rigs na/_bdag gis ji ltar na sems can dmyal ba dang /[ {]yi dgas [,]yi dwags [}]dang /_byol song gi skye gnas las rnam par thar par 'gyur/_de nas de'i tshe de la bden pa bzhi'i chos bstan to/_/khyim bdag 
[\[224a.6\]]gis thos nas rgyun du zhugs pa'i 'bras bu thob par gyur nas khrel ba dang 'dzem pa'i sems skyes te/_bdag rmongs pa'i phyir bcom ldan 'das sgyu ma ma lags pa la sgyu ma'o zhes bgyis te/_bdag deng bcom ldan 'das la 'gyod tshangs gsol zhing dkon mchog gsum la 
[\[224a.7\]]skyabs su mchi'o zhes gsol to/_/bcom ldan 'das kyis legs so legs so zhes bka' stsal te/_de ni gzhan gyi yid dang sbyar te bshad pa zhes bya'o/_/de la ji ltar na bdag dang gzhan gyi yid dang sbyar te bshad pa zhe na/_ji ltar ngas gsungs pa las 'jig 
[\[224b\]]
[\[224b.1\]]rten thams cad kyi mkhas pa shes rab can dag yod par 'chad na ngas kyang yod par bshad/_'jig rten gyi mkhas pa shes rab can gyis 'dod pa lnga'i bde ba ni mi rtag pa dang /_sdug bsngal ba dang /_bdag med pa ste gcad par bya'o zhes bshad na/_
[\[224b.2\]]nga yang yod par bshad/_'jig rten gyi mkhas pa shes rab can gyis 'dod pa lnga'i bde ba la rtag pa dang /_bde ba dang /_bdag dang /_yongs su dag pa'i gnas med do zhes bshad na/_nga yang de ltar de lta bu'i gnas med do zhes bshad de/_de ni 
[\[224b.3\]]bdag dang gzhan gyi yid dang sbyar te bshad pa zhes bya'o/_/rigs kyi bu ji ltar ngas byang chub sems dpa' sa bcu pas sangs rgyas kyi rang bzhin cung zad cig mthong ngo zhes gsungs pa ni gzhan gyi yid dang sbyar te bshad pa zhes bya'o/_/ci'i phyir cung zad cig 
[\[224b.4\]]mthong ba zhe na/_byang chub sems dpa' sa bcu pas dpa' bar 'gro ba'i ting nge 'dzin la sogs pa chos kyi rnam grangs sum stong thob pa'i phyir/_bdag bla na med pa yang dag par rdzogs pa'i byang chub mngon par thob par shes kyi/_sems can thams cad 
[\[224b.5\]]bla na med pa yang dag par rdzogs pa'i byang chub gdon mi za bar thob par mi mthong ste/_de bas na byang chub sems dpa' sa bcu pas sangs rgyas kyi rang bzhin phyogs cung zad cig mthong ngo zhes gsungs so/_/rigs kyi bu ngas rtag tu sems can kun la sangs 
[\[224b.6\]]rgyas kyi rang bzhin yod do zhes gsungs pa ni bdag gi yid dang sbyar te bshad pa'o/_/sems can thams cad ni chad pa ma yin 'gog pa ma yin te/_bla na med pa yang dag par rdzogs pa'i byang chub thob par 'gyur ro/_/zhes bya ba ni bdag gi sems dang sbyar te bshad 
[\[224b.7\]]pa'o/_/sems can thams cad la sangs rgyas kyi rang bzhin yod de nyon mongs pas yongs su khebs pas mi mthong ngo zhes ngas kyang de skad gsungs/_khyod kyang de skad 'chad de/_de ni bdag dang gzhan gyi sems dang sbyar te bshad pa zhes bya'o//_//
[\[225a\]]
[\[225a.1\]]'phags pa yongs su mya ngan las 'das pa chen po'i mdo bam po bzhi bcu bdun pa/_rigs kyi bu de bzhin gshegs pas skabs kha cig tu rnam pa gcig gis chos grangs med pa gsungs te/_ji ltar mdo sde las tshangs par spyod pa thams cad 
[\[225a.2\]]kyi rgyu ni dge ba'i bshes gnyen yin no/_/zhes gsungs pa dang 'dra ste/_tshangs par spyod pa thams cad kyi rgyu grangs med mod kyi/_dge ba'i bshes gnyen bshad pa'i nang du thams cad 'dus so/_/ji ltar ngas 'di skad du mi dge ba thams cad kyi rgyu ni ngan par lta 
[\[225a.3\]]ba'o zhes gsungs pa dang mtshungs te/_mi dge ba spyod pa thams cad kyi rgyu grangs med mod kyi/_ngan par lta ba bshad pa'i nang du thams cad 'dus so/_/yang 'di skad du bla na med pa yang dag par rdzogs pa'i byang chub kyi rgyu ni dad pa'i sems so zhes gsungs te/_byang 
[\[225a.4\]]chub kyi rgyur 'gyur ba grangs med mod kyi/_thams cad dad pa'i sems bshad pa'i nang du 'dus so/_/rigs kyi bu de bzhin gshegs pas chos grangs med pa bshad pa la/_sangs rgyas kyi rang bzhin yin par gsungs mod kyi/_de yang phung po dang /_khams dang /_skye 
[\[225a.5\]]mched las gzhan pa ma yin no/_/rigs kyi bu de bzhin gshegs pas sems can gyi phyir chos gsungs pa la tshig rnam pa bdun du gsungs te/_rgyu'i tshig dang /_'bras bu'i tshig dang /_rgyu dang 'bras bu'i tshig dang /_dpe'i tshig dang /_smra ba'i mi rigs pa'i tshig 
[\[225a.6\]]dang /_'jig rten kun tu spel ba'i tshig dang /_yid bzhin gyi tshig go/_/de la ji ltar na rgyu'i tshig ce na/_da ltar gyi rgyu las ma 'ongs pa'i 'bras bu bshad pa ste/_ngas 'di skad du rigs kyi bu khyod mthong ngam/_sems can gang gsod pa la dga' ba nas ngan par lta 
[\[225a.7\]]ba'i bar du dga' ba de ni sems can dmyal ba pa yin par rig go/_/rigs kyi bu sems can gang gsod pa nas ngan par lta ba'i bar du mi dga' ba de ni lha dang mi yin par rig go zhes gsungs te/_de ni rgyu'i tshig go/_/ji ltar na 'bras bu'i tshig ce na/_da ltar gyi 
[\[225b\]]
[\[225b.1\]]'bras bu las 'das pa'i rgyu bshad pa ste/_ji ltar mdo sde las rigs kyi bu khyod kyis ji ltar mthong ba ltar/_sems can dbul phongs pa bzhin mdog mi sdug cing mdangs med pa de ni gdon mi za bar tshul khrims bshig pa'i dri ma'i sems dang /_zhe sdang gi sems 
[\[225b.2\]]dang /_khrel ba dang 'dzem pa med pa'i sems dang bcas pa yin par rig go/_/gal te sems can gang nor mang la rab tu phyug cing dbang po dang ldan te gzi brjid dang rang dbang yod pa de ni gdon mi za bar tshul khrims dang /_sbyin pa dang /_brtson 'grus dang /_khrel 
[\[225b.3\]]ba dang /_'dzem pa yod de/_phrag dog dang /_zhe sdang med pa yin par rig ste/_de ni 'bras bu'i tshig go/_/ji ltar na rgyu dang 'bras bu'i tshig ce na/_ji ltar mdo sde las bshad pa dang mtshungs te/_rigs kyi bu sems can gyi da ltar gyi skye mched drug dang /_reg bya'i 
[\[225b.4\]]rgyu ni 'das pa'i las kyi 'bras bu yin la/_de bzhin gshegs pa yang las so zhes gsungs te/_las de'i rgyu de'i rkyen gyis ma 'ongs pa'i 'bras bu thob pa de ni rgyu dang 'bras bu'i tshig go/_/ji ltar na dpe'i tshig ce na/_ji ltar seng ge'i rgyal po la nga'i sku'i dper len 
[\[225b.5\]]pa ltar bal glang gi rgyal po chen po dang /_klu'i rgyal po chen po dang /_shing ba ri tsi tra dang /_rin po che sna bdun gyi phung po dang /_rgya mtsho dang /_ri rab dang /_sa chen po dang /_char chen po dang /_gru mkhan dang /_ded dpon dang /_skyes bu 'dul ba dang /_
[\[225b.6\]]stobs po che dang /_khyu mchog dang /_bram ze dang /_dge sbyong dang /_grong khyer chen po dang /_shing ta la dang /_dpe'i mdo de lta bu dag ni dpe'i tshig go/_/ji ltar na smra ba'i mi rigs pa'i tshig ce na ngas mdo sde las gnam sa gnyis 'byar bar 'gyur ba dang /_rgyal 
[\[225b.7\]]po sde rab tu pham byed la phyogs bzhi'i ri 'ong ngo zhes bshad pa dang /_ji ltar dge bsnyen ma khri sna sa la'i ma la gal te shing sA la 'di khrims brgyad srung nus na/_lha dang mi'i bde ba yang myong bar 'gyur ro zhes bshad pa dang /_byang chub sems dpa' sa bcu pa 
[\[226a\]]
[\[226a.1\]]la phyir ldog pa'i sems yod do zhes bshad kyang bla'i/_de bzhin gshegs pa la tshig rnam pa gnyis yod do zhes mi smra ba dang /_rgyun du zhugs pa ngan song gsum du ltung ngo zhes smra ba yang bla'i/_sa bcu pa la phyir ldog pa'i sems yod do zhes smra ba de ni smra ba'i mi 
[\[226a.2\]]rigs pa'i tshig go/_/ji ltar na 'jig rten spel ba'i tshig ce na/_ji ltar bcom ldan 'das kyis gsungs pa las skyes pa dang /_bud med dang /_chen po dang /_chung ngu dang /_song ba dang /_'ong ba dang /_'dug pa dang /_nyal ba dang /_shing rta dang /_theg pa dang /_gnas 
[\[226a.3\]]khang dang /_khang pa dang /_bum pa dang /_gos dang /_sems can dang /_rtag pa dang /_bde ba dang /_bdag dang /_yongs su dag pa dang /_dmag gi tshogs dang /_nags tshal dang /_grong dang /_grong khyer dang /_dge 'dun dang /_sgyu ma dang /_'dus pa dang /_
[\[226a.4\]]gyes pa de dag ni 'jig rten spel ba'i tshig go/_/ji ltar na yid bzhin gyi tshig ce na/_ji ltar ngas sdom pa nyams pa la spyos nas bdag 'gyod de tshul khrims sdom par 'gyur ba dang /_ngas rgyun du zhugs pa la bstod pas bus pa ma rabs dag dge ba'i sems skyed par gyur pa 
[\[226a.5\]]dang /_byang chub sems dpa' la bstod pas sems can rnams byang chub tu sems bskyed pa dang /_dge ba'i chos rnams bsgom par bya ba'i phyir ngan song gsum gyi sdug bsngal bshad pa dang /_'dus byas kyi chos rnams kyi phyir chos thams cad tshig pa zhes bshad pa dang /_
[\[226a.6\]]bdag med pa yang de dang 'dra bar thams cad bag med pa dang /_le lo med par bya ba'i phyir sems can thams cad la sangs rgyas kyi rang bzhin yod do zhes bshad pa de dag ni yid bzhin gyi tshig ces bya'o/_/rigs kyi bu gzhan yang de bzhin gshegs pa la bdag gi yid 
[\[226a.7\]]dang sbyar te bshad pa'i gsung yod do/_/de bzhin gshegs pa'i sangs rgyas kyi rang bzhin ni rnam pa gnyis te/_yod pa dang med pa'o/_/de la yod pa ni 'di lta ste/_mtshan sum cu rtsa gnyis dang /_dpe byad bzang po brgyad cu dang /_stobs bcu dang /_mi 'jigs 
[\[226b\]]
[\[226b.1\]]pa bzhi dang /_dran pa nye bar gzhag pa gsum dang /_byams pa chen po dang /_snying rje chen po dang /_dpa' bar 'gro ba'i ting nge 'dzin la sogs pa ting nge 'dzin tshad med pa snyed dang /_rdo rje lta bu'i ting nge 'dzin la sogs pa tshad med pa snyed dang /_thabs mkhas pa la 
[\[226b.2\]]sogs pa'i ting nge 'dzin tshad med pa snyed dang /_ye shes lnga la sogs pa'i ting nge 'dzin tshad med pa snyed ni yod pa zhes bya'o/_/de la med pa ni 'di lta ste/_de bzhin gshegs pa'i 'das pa'i dge ba rnams dang /_mi dge ba dang /_lung du mi ston pa dang /_las dang /_
[\[226b.3\]]rgyu dang /_'bras bu dang /_rnam par smin pa dang /_nyon mongs pa dang /_phung po lnga dang /_rten cing 'brel te 'byung ba bcu gnyis ni med pa zhes bya'o/_/rigs kyi bu ji ltar yod pa dang med pa dang 'dra bar dge ba dang mi dge ba dang /_zag pa dang bcas pa dang zag pa med pa 
[\[226b.4\]]dang /_'jig rten dang /_'jig rten ma yin pa dang /_'phags pa dang 'phags pa ma yin pa dang /_'dus byas dang 'dus ma byas dang /_yang dag pa dang yang dag pa ma yin pa dang /_zhi ba dang ma zhi ba dang /_rtsod pa dang rtsod pa ma yin pa dang /_khams dang khams 
[\[226b.5\]]ma yin pa dang /_nyon mongs pa dang nyon mongs pa ma yin pa dang /_len pa dang len pa ma yin pa dang /_lung ston pa dang lung ston pa ma yin pa dang /_yod pa dang yod pa ma yin pa dang /_dus gsum dang dus gsum ma yin pa dang /_dus dang dus ma yin pa dang /_
[\[226b.6\]]rtag pa dang mi rtag pa dang /_bdag dang bdag med pa dang /_bde ba dang bde ba med pa dang /_yongs su dag pa dang yongs su ma dag pa dang /_gzugs dang /_tshor ba dang /_'du shes dang /_'du byed dang /_rnam par shes pa dang /_gzugs dang /_tshor ba 
[\[226b.7\]]dang /_'du shes dang /_'du byed dang /_rnam par shes pa ma yin pa dang /_nang gi skye mched dang nang gi skye mched ma yin pa dang /_phyi'i skye mched dang phyi'i skye mched ma yin pa dang /_rten cing 'brel te 'byung ba bcu gnyis dang rten cing 'brel te 'byung ba bcu gnyis 
[\[227a\]]
[\[227a.1\]]ma yin pa ni de bzhin gshegs pa'i sangs rgyas kyi rang bzhin yod pa dang med pa zhes bya ste/_log sred can gyi sangs rgyas kyi rang bzhin yod pa dang med pa'i bar du de dang 'dra'o/_/rigs kyi bu ngas sems can thams cad la sangs rgyas kyi rang bzhin yod do zhes 
[\[227a.2\]]gsungs mod kyi/_sems can rnams kyis de bzhin gshegs pas bdag gi yid dang sbyar te bshad pa'i gsung yin par mi shes so/_/rigs kyi bu tshig de dag ni skye ba gcig gis thogs pa'i byang chub sems dpas kyang shes par mi nus na theg pa gnyis dang /_byang chub 
[\[227a.3\]]sems dpa' gzhan dag gis shes pa lta ci smos/_rigs kyi bu nga sngon dus gcig na bya rgod spungs pa'i ri la bzhugs te/_byang chub sems dpa' byams pa dang /_kun rdzob kyi bden pa'i gtam byas pa na shA ri'i bu la sogs pa nyan thos lnga brgyas dngos po de dag shes par 
[\[227a.4\]]ram/_rig par ma gyur na 'jig rten las 'das pa'i don dam pa'i bden pa lta ci smos/_rigs kyi bu sangs rgyas kyi rang bzhin la la ni log sred can la yod de dge ba'i rtsa ba can la med do/_/sangs rgyas kyi rang bzhin la la ni dge ba'i rtsa ba can la yod de log sred can la 
[\[227a.5\]]med do/_/sangs rgyas kyi rang bzhin la la ni gnyis ka la yod de/_sangs rgyas kyi rang bzhin la la ni gnyis ka la med do/_/rigs kyi bu nga'i nye gnas rnams las gang tshig rnam pa bzhi po de dag gi don shes pa ni log sred can la nges par sangs rgyas kyi rang bzhin yod ma/_nges 
[\[227a.6\]]par sangs rgyas kyi rang bzhin med ces dri bar mi bya'o/_/gang sems can thams cad la sangs rgyas kyi rang bzhin yod ces bya ba ni de bzhin gshegs pas bdag gi yid dang sbyar te gsungs pa'i tshig ces bya ste/_de ltar de bzhin gshegs pas kyang bdag gi yid dang sbyar te 
[\[227a.7\]]gsungs na/_ci'i phyir sems can gyis phyogs gcig tu lta bar byed/_rigs kyi bu dper na gang gA'i klung gi nang gi sems can rnam pa bdun po ni rtag tu nub pa dang /_skad cig byung nas phyir nub pa dang /_byung nas gnas par gyur pa dang /_byung nas phyogs bzhi kun 
[\[227b\]]
[\[227b.1\]]du lta ba dang /_kun tu bltas nas song ba dang /_song nas sdod pa dang /_chu dang skam sa gnyis kar 'gro ba'o/_/de la rtag tu nub pa zhes bya ba ni 'di lta ste/_nya chen po mi dge ba'i las chen po rnam par smin te lus lci bas chu'i gting na gnas te/_de'i phyir rtag tu nub pa'o/_/
[\[227b.2\]]skad cig byung nas phyir yang nub pa ni nya chen po dag mi dge ba'i las rnam par smin te/_lus lci bas mi zab par gnas te/_skad cig tsam snang ba'i 'od mthong bar gyur to/_/snang ba'i rkyen gyis skad cig tsam byung yang lus lci bas phyir yang nub bo/_/byung nas gnas pa ni nya 
[\[227b.3\]]di byid ces bya ba chu mi zab pa la gnas shing snang ba'i 'od mthong bar dga'o/_/byung nas phyogs kun tu lta ba ni nya tshag gu zhes bya ba zas tshol ba'i phyir phyogs bzhi kun tu lta'o/_/bltas nas song ba ni nya tshag gu zhes bya ba rgyang nas zas ci mthong yang zas yin snyam ste/_myur 
[\[227b.4\]]bar 'gro ba ni bltas nas song ba'o/_/song nas sdod pa ni nya de der phyin nas bzar rung ba zhig rnyed na sdod pa ni song nas sdod pa'o/_/chu dang skam sa gnyis kar 'gro ba ni ru sbal lo/_/rigs kyi bu yongs su mya ngan las 'das pa chen po'i chu klung dam pa'i nang na yang 
[\[227b.5\]]sems can rnam pa bdun yod de/_rtag tu nub pa nas bdun pa la thug gi bar du bar 'ga' ni nub par 'ga' ni phyir 'byung ngo /_/de la rtag tu nub pa zhes bya ba ni gang la la zhig gis yongs su mya ngan las 'das pa chen po'i mdo 'di las de bzhin gshegs pa ni rtag tu 
[\[227b.6\]]gnas pa/_'gyur zhing 'pho ba med pa ste/_rtag pa dang /_bde ba dang /_bdag dang yongs su dag pa mthar yongs su mya ngan las mi 'da'o/_/sems can thams cad la sangs rgyas kyi rang bzhin yod de/_log sred can dang /_shin tu rgyas pa'i mdo la 
[\[227b.7\]]skur pa dang /_mtshams med pa lnga'i kha na ma tho ba byas pa dang /_rtsa ba bzhi nyams pa yang gdon mi za bar byang chub tu mngon par 'tshang rgya'o/_/rgyun du zhugs pa dang /_lan cig phyir ldog pa dang /_phyir mi ldog pa dang /_dgra bcom pa dang /_rang sangs rgyas 
[\[228a\]]
[\[228a.1\]]dag kyang gdon mi za bar bla na med pa yang dag par rdzogs pa'i byang chub tu 'gyur ro zhes gsungs pa thos na dad pa'i sems mi skye ste/_de 'di snyam du bsams nas 'di skad ces smra'o/_/yongs su mya ngan las 'das pa'i mdo 'di ni mu stegs can gyi yi ge ste/_
[\[228a.2\]]sangs rgyas kyis gsungs pa ma yin no zhes smras nas de'i tshe dge ba'i bshes gnyen dang bral te dam pa'i chos ma thos so/_/ci ste res 'ga' thos na yang yid la byed mi nus so/_/ji ltar yid la byed na yang dge ba yid la mi byed do/_/dge ba yid la mi byed pas mi dge ba'i 
[\[228a.3\]]chos la gnas par 'gyur ro/_/mi dge ba'i chos la gnas pa la rnam pa drug ste/_'di ltar mi dge ba dang /_dge ba med pa dang /_chos sme bar byed pa dang /_srid pa skyed pa dang /_nyon mongs pas gdungs pa dang /_mi dge ba'i 'bras bu myong ba ste/_de ni nub pa zhes 
[\[228a.4\]]bya'o/_/de la ji ltar nub ce na dge ba'i sems med pa dang /_rtag tu mi dge ba spyod pa dang /_gnyen po la nan tan mi byed pa ni nub pa zhes bya'o/_/de la mi dge ba zhes bya ba ni 'phags pa rnams kyis smod pa dang /_'jigs pa'i sems skye ba dang /_dge ba'i bshes gnyen 
[\[228a.5\]]gyis spong ba dang /_sems can la phan pa'i don du mi 'gyur ba'i phyir mi dge ba zhes bya'o/_/dge ba med pa zhes bya ba ni mi dge ba'i 'bras bu tshad med pa snyed skye bar byed pa dang /_ma rig pas rtag tu glags pa dang /_mi ngan pa la sten cing mdza' bar byed pa dang /_dge ba la nan 
[\[228a.6\]]tan byed pa'i thabs med pa dang /_sems phyin ci log tu gyur te rtag tu nor ba'i phyir dge ba med pa zhes bya'o/_/de la chos sme bar byed pa zhes bya ba ni lus dang ngag rtag tu sme bar byed pa dang /_sems can rnam par dag pa sme bar byed pa dang /_mi dge ba'i las skyed pa dang /_dge 
[\[228a.7\]]ba'i chos spong bar byed pa'i phyir chos sme bar byed pa zhes bya'o/_/de la sred pa skyed pa zhes bya ba ni ji ltar gong ma gsum po ltar byas na sems can dmyal ba dang /_byol song gi skye gnas dang /[ {]yi dgas [,]yi dwags [}]su skye bar 'gyur te/_rnam par grol ba'i chos la nan tan mi byed cing lus 
[\[228b\]]
[\[228b.1\]]dang /_ngag dang yid kyi las srid pa rnams la mi skyo ba ni srid pa skyed pa zhes bya'o/_/nyon mongs pas gdungs pa zhes bya ba ni ji ltar gong ma bzhi po ltar rdzogs par byas pas lus dang sems nyon mongs par gyur te/_zhi ba spong ba'i phyir gdung ba zhes bya/_sems can dmyal ba'i 
[\[228b.2\]]rnam par smin pa myong ba'i phyir gdung ba zhes bya/_sems can rnams tshig pa'i phyir gdung ba zhes bya/_dge ba'i chos thams cad tshig pa'i phyir gdung ba zhes bya'o/_/rigs kyi bu dad pa'i sems ni bsil zhing tshim pa ste/_de dang mi ldan pa'i phyir gdung ba zhes bya'o/_/mi 
[\[228b.3\]]dge ba'i 'bras bu myong ba zhes bya ba ni ji ltar gong ma lnga po ltar rdzogs par byas pas shi nas sems can dmyal ba dang /_byol song gi skye gnas dang /[ {]yi dgas [,]yi dwags [}]kyi khams su ltung ba'o/_/rigs kyi bu gzhan yang mi dge ba'i dngos po rnam pa gsum gyis mi dge ba'i 'bras 
[\[228b.4\]]bu myong ba zhes bya'o/_/gsum gang zhe na/_nyon mongs pa mi dge ba dang /_las mi dge ba dang /_rnam par smin pa mi dge ba ste/_de ni mi dge ba'i 'bras bu rnam par smin pa myong ba zhes bya'o/_/rigs kyi bu gang zag la la gong ma'i dngos po rnam pa drug dang ldan na 
[\[228b.5\]]dge ba'i rtsa ba gcod par 'gyur te/_mtshams med pa lnga'i kha na ma tho ba byed pa dang /_rtsa ba bzhi'i sdom pa 'jig pa dang /_dkon mchog gsum la skur pa 'debs pa dang /_dge 'dun gyi nor la thugs thub tu spyod pa dang /_chos ma yin pa'i dngos po rnam pa sna 
[\[228b.6\]]tshogs byed par 'gyur te/_de'i rgyu de'i rkyen gyis mtshams med pa'i sems can dmyal bar nub ste/_lus myong ba yang chu zheng dpag tshad brgyad khri bzhi stong snyed do/_/de'i lus dang /_ngag dang /_yid kyi las rab tu lci bas 'byung bar mi nus so/_/de ci'i phyir 
[\[228b.7\]]zhe na/_sems la dge ba'i chos bskyed mi nus pa'i phyir ro/_/de bzhin gshegs pa grangs med pa rnams 'jig rten du byung yang mi mthong mi thos te/_de bas na klung gang gA'i nya chen po dang mtshungs te nub pa zhes bya'o/_/rigs kyi bu ngas log sred can dag ni 
[\[229a\]]
[\[229a.1\]]rtag tu nub pa yin no zhes gsungs mod kyi/_rtag tu nub pa yin la log sred can ma yin pa yin pa yang yod do/_/gang zhe na/_gang srid pa'i phyir sbyin pa dang /_tshul khrims srung ba'i dge ba spyod pa ni rtag tu nub pa zhes bya'o/_/rigs kyi bu dge ba rnam pa 'di 
[\[229a.2\]]bzhis ni mi dge ba'i 'bras bu thob par 'gyur ro/_/bzhi gang zhe na/_gzhan las 'phags par 'dod pa'i phyir mdo sde dang yi ge klog cing 'don pa dang /_rnyed pa dang grags pa'i phyir tshul khrims sdom pa dang /_gzhan gyi dbang byed par 'dod pa'i phyir sbyin pa byed pa dang /_
[\[229a.3\]]'du shes med 'du shes med min skye mched kyi phyir rtse gcig tu yid la byed pa ste/_dge ba'i dngos po de bzhis ni mi dge ba'i 'bras bu rnam par smin par 'gyur ro/_/gang de lta bu'i dngos po bzhi ltar spyod pa ni nub nas phyir byung la byung nas phyir nub pa zhes bya'o/_/ci'i phyir nub 
[\[229a.4\]]pa zhe na srid pa gsum la mos pa'i phyir ro/_/ci'i phyir byung ba zhe na/_snang ba'i 'od mthong ba'i phyir ro/_/de la snang ba'i 'od ni thos pa dang /_tshul khrims dang /_sbyin pa dang /_ting nge 'dzin no/_/ci'i phyir nub ce na/_ngan par lta ba dang /_nga rgyal bskyed pa'i phyir te/_de 
[\[229a.5\]]bas na ngas mdo sde las tshigs su bcad pa 'di dag gsungs so/_/sems can gang gis srid pa la mos te/_/srid pas dge dang mi dge'i las byed na/_/de ni mya ngan lam las bslad pa ste/_/skad cig byung nas phyir yang nub pa'o/_/'khor ba'i rgya mtsho mun par 'gro ba 
[\[229a.6\]]dag_/rnam par grol yang nyon mongs bcas pa yin/_/des ni mi dge'i 'bras bu phyir len te/_/skad cig byung nas phyir yang nub par gyur/_/rigs kyi bu nya chen po ni snang ba'i 'od mthong ba'i phyir skad cig phyir byung yang lus lci bas phyir nub pa dang 'dra bar/_gong ma'i gang 
[\[229a.7\]]zag rnam pa gnyis kyang de dang 'dra'o/_/rigs kyi bu gal te gang zhig srid pa gsum la chags pa ni nub pa zhes bya'o/_/yongs su mya ngan las 'das pa'i mdo sde 'di thos nas dad pa'i sems bskyed pa ni byung ba zhes bya'o/_/ci'i rgyu ci'i rkyen gyis byung ba zhes bya zhe na/_mdo sde 
[\[229b\]]
[\[229b.1\]]'di thos nas mi dge ba'i chos thams cad spangs te/_dge ba'i chos sgom pa ni byung ba zhes bya ba ste/_dad pa yod mod kyi/_ldan pa zhes mi bya'o/_/ci'i rgyu ci'i rkyen gyis dad pa dang mi ldan pa zhes bya zhe na/_gang zag des yongs su mya ngan las 'das pa chen po rtag pa dang /_bde 
[\[229b.2\]]ba dang /_bdag dang /_yongs su dag pa yin par dad mod kyi/_de bzhin gshegs pa'i sku ni mi rtag pa dang /_bde ba med pa dang /_bdag med pa dang /_yongs su dag pa med pa zhes zer te/_de bzhin gshegs pa mya ngan las 'das pa la rnam pa gnyis te/_'dus 
[\[229b.3\]]byas dang /_'dus ma byas pa'o/_/'dus byas kyi mya ngan las 'das pa la ni rtag pa dang /_bde ba dang /_bdag dang /_yongs su dag pa med do/_/'dus ma byas kyi mya ngan las 'das pa la ni rtag pa dang /_bde ba dang /_bdag dang /_yongs su dag pa yod do zhes 
[\[229b.4\]]sems can la sangs rgyas kyi rang bzhin yod par yid ches mod kyi/_nges par thams cad la yod par yid mi ches te/_de bas na dad pa dang mi ldan pa zhes bya'o/_/rigs kyi bu dad pa la rnam pa gnyis te/_dad pa dang /_tshol ba'o/_/gang zag de la dad pa yod mod 
[\[229b.5\]]kyi tshol zhing rtsol mi nus te/_de bas na dad pa dang mi ldan pa zhes mi bya'o/_/yang rnam pa gnyis te/_thos pa las skyes pa dang /_bsams pa las skye ba'o/_/de'i dad pa thos pa las skyes te/_bsams pa las ma skyes pas na dad pa dang mi ldan pa zhes bya'o/_/
[\[229b.6\]]yang rnam pa gnyis te/_byang chub yod par dad pa dang /_thob pa yod par dad pa'o/_/de'i dad pa'i sems ni byang chub yod par dad mod kyi/_thob pa yod par yid mi ches pa ni dad pa dang mi ldan pa zhes bya'o/_/yang rnam pa gnyis te/_yang dag pa la dad pa 
[\[229b.7\]]dang /_log pa la dad pa'o/_/gang rgyu dang 'bras bu yang yod/_sangs rgyas dang /_chos dang /_dge 'dun yang yod do zhes smra ba ni yang dag pa la dad pa'o/_/gang rgyu dang 'bras bu yang med/_dkon mchog gsum gyi mtshan nyid kyang tha dad do zhes smra ste/_'od 
[\[230a\]]
[\[230a.1\]]srung rdzogs byed la sogs pa'i ngan par lta ba la yid ches pa ni log pa la dad pa zhes bya'o/_/gang zag des sangs rgyas dang /_chos dang /_dge 'dun la dad mod kyi/_dkon mchog gsum gyi mtshan nyid gcig par yid mi ches pa dang /_rgyu dang 'bras bu yod par 
[\[230a.2\]]dad mod kyi/_thob par yid mi ches pa ni dad pa dang mi ldan pa zhes bya ste/_gang dad pa dang mi ldan pa ni tshul khrims mnos pa dang yang ldan pa ma yin no/_/ci'i rgyu ci'i rkyen gyis mi ldan pa zhes bya zhe na/_rgyu dang mi ldan pa'i phyir tshul khrims dang ldan pa ma yin no/_/yang ci'i 
[\[230a.3\]]phyir mi ldan pa zhes bya zhe na/_tshul khrims la rnam pa gnyis te/_cho ga'i tshul khrims dang /_tshul khrims kyi tshul khrims so/_/gang cho ga'i tshul khrims 'ba' zhig dang ldan te/_tshul khrims kyi tshul khrims dang mi ldan pa ni tshul khrims dang mi ldan pa zhes bya'o/_/yang 
[\[230a.4\]]rnam pa gnyis te/_byed pa'i tshul khrims dang /_mi byed pa'i tshul khrims so/_/gang byed pa'i tshul khrims 'ba' zhig dang ldan la/_mi byed pa'i tshul khrims dang mi ldan pa ni tshul khrims dang mi ldan pa zhes bya'o/_/yang rnam pa gnyis te/_lus dang ngag gis yang 
[\[230a.5\]]dag pa'i 'tsho ba thob pa dang /_lus dang ngag gis yang dag pa'i 'tsho ba ma thob pa'o/_/gang lus dang ngag gis yang dag pa'i 'tsho ba ma thob pa ni tshul khrims dang mi ldan pa zhes bya'o/_/yang rnam pa gnyis te/_tshol ba'i tshul khrims dang /_gtong ba'i tshul khrims so/_/
[\[230a.6\]]gang srid pa tshol ba'i tshul khrims 'ba' zhig dang ldan te/_gtong ba'i tshul khrims dang mi ldan pa ni tshul khrims dang mi ldan pa zhes bya'o/_/yang rnam pa gnyis te/_srid pa la gzhol ba'i tshul khrims dang /_byang chub la gzhol ba'i tshul khrims so/_/gang srid pa 
[\[230a.7\]]'ba' zhig la gzhol ba'i tshul khrims dang ldan zhing /_byang chub la gzhol ba'i tshul khrims dang mi ldan pa ni tshul khrims dang mi ldan pa zhes bya'o/_/tshul khrims la yang rnam pa gnyis te/_dge ba'i tshul khrims dang /_mi dge ba'i tshul khrims so/_/de la lus 
[\[230b\]]
[\[230b.1\]]dang ngag dang yid dge ba ni dge ba'i tshul khrims so/_/ba lang gi brtul zhugs dang khyi'i brtul zhugs ni mi dge ba'i tshul khrims te/_gang zhig tshul khrims de gnyis la dge ba'i 'bras bu yod par yid ches pa ni tshul khrims dang mi ldan pa zhes bya ste/_de ltar dad pa dang tshul 
[\[230b.2\]]khrims kyi dngos po de gnyis dang mi ldan pa ni mang du thos pa la nan tan byed pa dang yang mi ldan par 'gyur ro/_/de la ji ltar na thos pa dang mi ldan pa zhe na/_gang de bzhin gshegs pas gsungs pa'i mdo sde bcu gnyis la/_sde drug la dad de sde drug la ma dad pa ni thos pa 
[\[230b.3\]]dang mi ldan pa zhes bya'o/_/de ltar mdo sde sde drug 'dzin kyang klog pa dang /_'don pa dang /_gzhan la ston mi nus te/_phan pa'i don byed mi nus pa ni thos pa dang mi ldan pa zhes bya'o/_/de ltar yang mdo sde sde drug 'dzin pa yang rtsod pa'i phyir ram/_gzhan las rgyal 
[\[230b.4\]]ba'am/_rnyed pa dang grags pa'i phyir ram/_srid pa rnams kyi phyir 'dzin tam/_klog gam/_'don tam/_'chad pa ni thos pa dang mi ldan pa zhes bya'o/_/rigs kyi bu ngas mdo sde las thos pa dang ldan pa bshad de/_ldan pa gang zhe na/_gal te dge slong gang lus 
[\[230b.5\]]dang ngag dang /_yid dge la/_mkhan po dang slob dpon rnams dang /_yon tan can dag la sngar mchod par bya'o/_/de ltar mchod pa byas na slob dpon de dag gis de la byams pa'i sems skye bar 'gyur te/_de'i rkyen gyis mdo sde dang chos ston par 'gyur ro/_/des 
[\[230b.6\]]kyang sems rtse gcig tu 'dzin cing 'don pa dang goms par byed do/_/'dzin cing 'don pa dang goms par byed pas shes rab thob par 'gyur ro/_/de ltar shes rab thob nas shin tu yid la byed cing chos bzhin du gnas par 'gyur ro/_/shin tu yid la byas te gnas nas yang 
[\[230b.7\]]dag pa'i don thob par 'gyur ro/_/yang dag pa'i don thob nas lus dang sems dben par 'gyur ro/_/lus dang sems dben par gyur nas dga' ba'i sems skye bar 'gyur ro/_/de ltar sems dga' ba'i rkyen gyis ting nge 'dzin gyi sems thob par 'gyur ro/_/ting nge 
[\[231a\]]
[\[231a.1\]]'dzin gyi sems thob pa'i phyir yang dag pa'i shes pa dang mthong ba thob par 'gyur ro/_/yang dag pa'i shes pa dang mthong ba thob nas srid pa rnams la skyo ba'i sems skye bar 'gyur ro/_/srid pa rnams la skyo ba'i phyir rnam par grol ba thob par 'gyur te/_gang de lta 
[\[231a.2\]]bu'i dngos po dag med pa ni thob pa dang mi ldan pa zhes bya'o/_/gang dngos po rnam pa gsum po de dang mi ldan pa ni sbyin pa dang yang mi ldan par 'gyur ro/_/de la sbyin pa la rnam pa gnyis te/_zang zing gi sbyin pa dang /_chos kyi sbyin pa'o/_/des zang zing gi sbyin pa byed mod 
[\[231a.3\]]kyi/_srid pa tshol lo/_/chos kyi sbyin pa byed mod kyi/_ldan par yang mi 'gyur te/_de ci'i phyir zhe na/_bdag pas lhag par 'gyur gyis dogs te bcabs nas thams cad mi ston pa ni sbyin pa dang mi ldan pa zhes bya'o/_/zang zing dang chos kyi sbyin pa gnyis ka la rnam pa 
[\[231a.4\]]gnyis gnyis yod de 'phags pa dang /_'phags pa ma yin pa'o/_/de la 'phags pa ni sbyin pa byas nas 'bras bu rnam par smin pa la mi re'o/_/'phags pa ma yin pa ni sbyin pa byas nas 'bras bu rnam par smin pa la re'o/_/'phags pa ni chos 'phel bar bya ba'i phyir 
[\[231a.5\]]chos kyi sbyin pa byed do/_/'phags pa ma yin pa ni srid pa rnams 'phel bar bya ba'i phyir chos kyi sbyin pa byed de/_de ltar zang zing 'phel bar bya ba'i phyir zang zing gi sbyin pa byed pa dang /_srid pa 'phel bar bya ba'i phyir chos kyi sbyin pa byed pa ni sbyin pa dang mi ldan pa zhes bya'o/_/
[\[231a.6\]]gzhan yang skye bo de mdo sde sde drug 'dzin te/_gang chos 'dzin pa la ni dgos pa rnams sbyin par byed/_chos mi 'dzin pa la ni dgos pa sbyin par mi byed de/_de bas na sbyin pa dang mi ldan pa zhes bya'o/_/de ltar gang zag des gong ma'i dngos po bzhi dang mi ldan pa ni shes rab 
[\[231a.7\]]la nan tan byas pa dang yang ldan par mi 'gyur ro/_/shes rab kyi mtshan nyid ni rang bzhin gyis rnam par 'byed pa ste/_gang zag des de bzhin gshegs pa rtag pa yin nam/_mi rtag pa yin pa bye brag mi phyed la/_de bzhin gshegs pas yongs su mya ngan las 'das pa'i mdo sde 
[\[231b\]]
[\[231b.1\]]'di las/_de bzhin gshegs pa ni rnam par grol ba'o/_/rnam par grol ba ni de bzhin gshegs pa'o/_/de bzhin gshegs pa nyid mya ngan las 'das pa'o/_/mya ngan las 'das pa nyid rnam par grol ba'o zhes gsungs te/_don de dag gi bye brag mi phyed pa dang /_rtogs 
[\[231b.2\]]par mi nus tshangs par spyod pa nyid de bzhin gshegs pa'o/_/de bzhin gshegs pa nyid byams pa dang /_snying rje dang /_btang snyoms dang /_dga' ba'o/_/byams pa dang /_snying rje dang /_btang snyoms dang /_dga' ba nyid rnam par grol ba'o/_/rnam par grol ba nyid 
[\[231b.3\]]yongs su mya ngan las 'das pa'o/_/yongs su mya ngan las 'das pa nyid tshad med pa bzhi'o zhes gsungs te/_don de dag kyang bye brag mi phyed pa ni shes rab dang mi ldan pa zhes bya'o/_/gzhan yang rnam par 'byed mi nus pa ni sangs rgyas kyi rang bzhin nyid de bzhin gshegs pa'o/_/
[\[231b.4\]]de bzhin gshegs pa nyid ma 'dres pa'i chos thams cad do/_/ma 'dres pa'i chos nyid rnam par grol ba'o/_/rnam par grol ba nyid yongs su mya ngan las 'das pa'o/_/yongs su mya ngan las 'das pa nyid ma 'dres pa'i chos so zhes gsungs te/_don de dag kyang bye brag mi 
[\[231b.5\]]phyed pa ni shes rab dang mi ldan pa zhes bya'o/_/gzhan yang rnam par mi phyed pa ni bden pa bzhi ste/_sdug bsngal dang /_kun 'byung dang /_'gog pa dang /_lam mo/_/de ltar bden pa bzhi'i bye brag mi phyed pa'i phyir 'phags pa'i spyod pa mi shes so/_/'phags pa'i spyod 
[\[231b.6\]]pa mi shes pas de bzhin gshegs pa mi shes so/_/de bzhin gshegs pa mi shes pas de bzhin gshegs pa'i rnam par grol ba mi shes so/_/rnam par grol ba mi shes pas mya ngan las 'das pa mi shes te/_de bas na shes rab dang mi ldan pa zhes bya'o/_/so so'i skye bo 
[\[231b.7\]]dag gong ma'i dngos po rnam pa lnga dang mi ldan pa ni rnam pa gnyis kyi phyir te/_dge ba'i chos bskyed pa dang /_mi dge ba'i chos bskyed pa'o/_/de la ji ltar na mi dge ba'i chos skyed pa zhe na/_gang zag de bdag mi ldan pa mi mthong bas bdag gi ni ldan pa can no zhes zhen pa'i 
[\[232a\]]
[\[232a.1\]]sems bskyed nas/_bslab pa mtshungs pa'i nang na bdag ni mchog yin no snyam sems te/_de'i phyir bdag dang 'dra ba mi dge ba'i grogs dang sten to/_de ltar bsten pas gzhan yang mi ldan pa'i chos thos par 'gyur ro/_/thos nas sems dga' zhing zhen 
[\[232a.2\]]par 'gyur te/_rgyags pa dang dregs pa bskyed nas bag med pa mang du byed do/_/bag med pa'i rkyen gyis khyim pa dang sten cing khyim pa'i las bya ba dag smra ba dang thos pa la mos te/_rab tu byung ba'i chos rnam par dag pa spong bar 'gyur/_de'i rgyu de'i rkyen gyis mi dge 
[\[232a.3\]]ba'i chos skyed par 'gyur ro/_/mi dge ba'i chos bskyed pa'i phyir lus dang ngag dang /_yid kyi sgo nas rnam par ma dag pa'i las bskyed do/_/las gsum yongs su ma dag pas sems can dmyal ba dang /_byol song gi skye gnas dang /[ {]yi dgas [,]yi dwags [}]kyi khams bskyed par 
[\[232a.4\]]'gyur te/_de ni skad cig byung nas phyir nub pa zhes bya'o/_/de skad cig byung nas phyir nub ces bya ba de'i chos la gang dag yin zhe na 'di lta ste/_lha sbyin dang /_dge slong ko ka li dang /_dge slong An shu dang /_dge slong legs pa'i skar ma dang /_dge slong te sha dang /_
[\[232a.5\]]dge slong skar ma rgyal dang /_dge slong ma byams ma'i sa dang /_dge slong ma dgon ma dang /_dge slong ma phyogs ma dang /_dge slong ma dregs ma dang /_khyim bdag rab gtsang dang /_dge bsnyen srid tshol dang /_shAka rigs sha li dang /_khyim bdag bal glang 
[\[232a.6\]]dang /_dge bsnyen ma grags ma dang /_dge bsnyen ma 'od snang dang /_dge bsnyen ma dga' mo dang /_dge bsnyen ma tshogs sde dang /_dge bsnyen ma dril bu zhes bya ba de dag la sogs pa ni skad cig byung nas phyir nub pa zhes bya ste/_ji ltar nya chen po snang ba'i 'od 
[\[232a.7\]]mthong ba'i phyir byung la/_lus lci ba'i phyir phyir nub pa dang 'dra'o/_/skyes bu de'i 'og mas ni bdag gi mthong ba dang spyod pa mi ldan par rtogs nas/_de ltar mi ldan par rtogs pa'i phyir dge ba'i bshes gnyen tshol zhing sten to/_/dge ba'i bshes gnyen la 
[\[232b\]]
[\[232b.1\]]bsten pa'i phyir ma thos pa'i rnams 'dri bar mos so/_/thos nas 'dzin par mos so/_/bzung nas rab tu yid la byed par dga'o/_/rab tu yid la byas nas chos bzhin du gnas par 'gyur ro/_/chos bzhin du gnas nas dge ba'i chos 'phel bar byed do/_/dge ba'i chos 
[\[232b.2\]]'phel ba'i phyir nam du yang nub par mi 'gyur te/_de ni gnas pa zhes bya'o/_/sangs rgyas kyi chos la gnas pa rnams gang dag yin zhe na/_'di lta ste shA ri'i bu dang /_maud gal gyi bu chen po dang /_kun shes kauN+Di n+ya la sogs pa lnga dang /_dge slong ya sha la sogs pa 
[\[232b.3\]]lnga dang /_ma 'gags pa dang /_'od srung gzhon nu dang /_'od srung chen po dang /_'od srung stobs bcu dang /_dge slong ma skye dgu'i bdag mo dang /_dge slong ma pa ta la'i me tog dang /_dge slong ma dam pa dang /_dge slong ma yang dag don dam dang /_dge slong ma blo gros 
[\[232b.4\]]ma dang /_dge slong ma pa ta la dang /_dge slong ma gtsang ma dang /_dge slong ma phyir mi ldog ma dang /_rgyal po gzugs can snying po dang /_khyim bdag drag po dang /_khyim bdag mgon med zas sbyin dang /_shAkya ming chen dang /_skyabs med zas sbyin dbul po dang /_khyim 
[\[232b.5\]]bdag sre mo'i bu dang /_khyim bdag grags pa dang /_khyim bdag phun sum tshogs dang /_blon po seng ge dang /_khyim bdag u pa li dang /_khyim bdag ral gri dang /_dge bsnyen ma 'jigs med dang /_dge bsnyen ma dge gnas dang /_dge bsnyen ma chos mos dang /_
[\[232b.6\]]dge bsnyen ma dpa' ba dang /_dge bsnyen ma lha sbyin dang /_dge bsnyen ma legs par skyes dang /_dge bsnyen ma gzugs ldan dang /_dge bsnyen ma khyu mchog thob dang /_dge bsnyen ma dben ma dang /_dge bsnyen ma ma ha si na la sogs pa dge slong dang /_dge slong ma 
[\[232b.7\]]dang /_dge bsnyen dang /_dge bsnyen ma de dag ni gnas pa zhes bya'o/_/ci'i phyir gnas pa zhes bya zhe na/_rtag tu dge ba'i 'od snang ba mthong bar mos pa ste/_de'i rgyu de'i rkyen gyis gal te sangs rgyas 'jig rten du byung yang rung /_ma byung yang rung ste/_skyes bu de dag 
[\[233a\]]
[\[233a.1\]]ni nams kyang sdig pa mi byed pas de ni gnas pa zhes bya ste/_ji ltar nya di byid zhes bya ba snang ba'i 'od mthong bar dga' bas mi 'bying mi nub pa ltar de dag kyang de dang 'dra ste/_de bas na ngas mdo sde las tshigs su bcad pa 'di dag gsungs so/_/gang gis don la 
[\[233a.2\]]rnam par 'byed mkhas shing /_/rtse gcig dge sbyong 'bras bu rab tshol te/_/srid pa thams cad yongs su smod pa ni/_/de ni chos bzhin gnas pa zhes bya'o/_/gang gis bcom ldan tshad med la mchod na/_/skye ba grangs med bar du lam sgom 'gyur/_/'jig rten bde 
[\[233a.3\]]ba myong la bag byed na/_/de ni chos bzhin gnas pa zhes bya'o/_/dge ba'i bshes la brten cing dam chos nyan/_/yid la byed de chos bzhin gnas pa ni/_/'od zer mthong bar mos shing lam sgom ste/_/rnam par grol ba'i bde gnas thob par 'gyur/_/rigs kyi bu shes rab 
[\[233a.4\]]dang mi ldan pa la dngos po rnam pa lnga ste/_skyes bu des de ltar shes nas dge ba'i bshes gnyen tshol lo/_/dge ba'i bshes gnyen des kyang /_'dod chags dang /_zhe sdang dang /_gti mug dang /_rnam par rtog pa'i shas gang che ba brtags te/_gal te 'dod chags 
[\[233a.5\]]kyi shas che na mi gtsang ba'i rtog pa'i chos ston to/_/zhe sdang gi shas che na byams pa'i chos ston to/_/gti mug gi shas che na rten cing 'brel te 'byung ba ston to/_/rnam par rtog pa'i shes che na dbugs bgrang ba ston to/_/bdag tu lta ba la chags pa'i shas che na khams 
[\[233a.6\]{]bcwa [,]bco [}]brgyad la sogs pa ston to/_/de nas des thos nas sems rtse gcig tu gzungs su 'dzin to/_/sems kyis bzung nas chos bzhin du nan tan byed par 'gyur ro/_/chos bzhin du nan tan byas pas rim gyis dran pa nye bar gzhag pa bzhi thob par gyur nas lus dang /_tshor 
[\[233a.7\]]ba dang /_sems dang /_chos la rjes su rtog par 'gyur ro/_/de ltar rjes su rtogs nas rim gyis rten cing 'brel te 'byung ba bcu gnyis la rtog par 'gyur ro/_/de ltar rtogs nas drod kyi chos thob par 'gyur ro/_/byang chub sems dpa' 'od srung gis bcom ldan 'das 
[\[233b\]]
[\[233b.1\]]la 'di skad ces gsol to/_/bcom ldan 'das sems can thams cad la drod kyi chos mchis so/_/de ci'i slad du zhe na/_ji ltar bcom ldan 'das kyis chos rnam pa gsum 'dus pa la 'di lta ste/_'tsho ba dang drod dang rnam par shes pa 'dus pa las sems can zhes bya'o 
[\[233b.2\]]zhes gsungs te/_de lta bas na sems can thams cad la thog ma nas drod ces bgyi ba mchis na/_ci'i slad du de bzhin gshegs pas drod kyi chos ni dge ba'i bshes gnyen gyi rkyen gyis skye'o zhes gsungs/_bcom ldan 'das kyis bka' stsal pa/_rigs kyi bu khyod kyis 
[\[233b.3\]]ji ltar drod kyi chos yod do zhes bya ba ni sems can thams cad dang log sred can gyi bar du kun la yod do/_/ji ltar ngas drod kyi chos gsungs pa ni thabs mkhas pa'i rkyen gyis gdod thob par 'gyur ro zhes gsungs te/_thog ma med pa la da yod par 'gyur ro/_/de bas na sems 
[\[233b.4\]]can thams cad la thog ma nas yod pa ma yin gyis/_khyod kyis sems can thams cad la drod kyi chos yod do zhes smra ba'i mi rigs so/_/rigs kyi bu de ltar drod kyi chos de ni gzugs kyi khams kyi chos yin te/_'dod pa'i khams na yod pa ma yin no/_/gal te sems can 
[\[233b.5\]]thams cad la yod ces byar ni 'dod pa'i khams kyi sems can la'ang yod pa'i rigs te/_'dod pa'i khams na med pa la bltas na thams cad la yod pa ma yin par rig par bya'o/_/rigs kyi bu gzugs kyi khams na yod mod kyi/_thams cad la yod pa ma yin no/_/de 
[\[233b.6\]]ci'i phyir zhe na/_nga'i nye gnas la ni yod kyi mu stegs can la ni med de/_de lta bas na sems can thams cad la yod pa ma yin no/_/rigs kyi bu mu stegs can thams cad ni spyod pa rnam pa drug 'ba' zhig la rtog go/_/nga'i nye gnas rnams ni spyod pa bcu drug dang ldan te/_
[\[233b.7\]]spyod pa bcu drug po de ni sems can kun la yod pa ma yin no/_/byang chub sems dpa' 'od srung gis gsol pa/_bcom ldan 'das drod kyi chos zhes gsungs pa de ji ltar na drod ces bgyi/_rang bzhin gyis dro'am/_gzhan gyi dbang gis dro bar 'gyur/_bcom ldan 'das 
[\[234a\]]
[\[234a.1\]]kyis bka' stsal pa/_rigs kyi bu de ltar drod kyi chos de ni rang bzhin gyis dro ba yin te/_gzhan gyi dbang gis dro ba ma yin no/_/byang chub sems dpa' 'od srung gis gsol pa/_bcom ldan 'das kyis sngar rta thul dang skar ma rgyal gnyis la drod kyi chos ma mchis 
[\[234a.2\]]so zhes gsungs so/_/de ci'i slad du zhe na/_dkon mchog gsum la dad pa'i sems ma mchis pa'i slad du drod ces bgyi ba ma mchis te/_de bas na dad pa'i sems nyid drod kyi chos lags par 'tshal to/_/bka' stsal pa/_rigs kyi bu dad pa ni drod kyi chos ma yin no/_/de ci'i phyir 
[\[234a.3\]]zhe na/_dad pa'i sems kyi rkyen gyis phyis drod thob pa'i phyir ro/_/rigs kyi bu drod kyi chos zhes bya ba ni shes rab yin no/_/de ci'i phyir zhe na/_bden pa bzhi rtogs pa'i phyir ro/_/de bas na spyod pa bcu drug ces bya ste/_spyod pa nyid shes rab bo/_/rigs kyi bu ji ltar khyod 
[\[234a.4\]]kyis ci'i rgyu ci'i rkyen gyis drod ces bya ba ni rigs kyi bu drod ces bya ba nyid ni 'phags pa'i lam gyi yan lag brgyad kyi me'i mtshan nyid yin pas drod ces bya'o/_/rigs kyi bu dper na me gtsubs pa na thog ma drod 'byung ste/_de nas me 'byung la/_phyis gdod dud pa 'byung ba ltar 
[\[234a.5\]]zag pa med pa'i lam yang de dang 'dra ste/_de la drod ces bya ba ni spyod pa bcu drug go/_/me zhes bya ba ni rgyun du zhugs pa'i 'bras bu lta bu'o/_/dud pa ni lam bsgoms pas kun nas nyon mongs pa bcad pa lta bu'o/_/byang chub sems dpa' 'od srung gis bcom ldan 'das la 
[\[234a.6\]]'di skad ces gsol to/_/bcom ldan 'das de ltar drod kyi chos de ni srid pa'i chos kyang lags la/_'dus byas kyi chos kyang lags so/_/chos de'i rnam par smin pa ni gzugs kyi khams kyi rkyen gyis lnga phung thob par 'gyur ba de'i phyir srid pa zhes bgyi ste/_de'i rgyu de'i 
[\[234a.7\]]rkyen gyis 'dus byas zhes kyang bgyi'o/_/gal te 'dus byas lags na zag pa ma mchis pa'i lam gyi mtshan nyid du ji ltar 'gyur/_bcom ldan 'das kyis bka' stsal pa/_rigs kyi bu de de bzhin no/_/de de bzhin te/_khyod kyis ji ltar smras pa bzhin te/_rigs kyi 
[\[234b\]]
[\[234b.1\]]bu de ltar drod kyi chos de ni 'dus byas dang srid pa'i chos yin mod kyi/_'dus byas dang srid pa'i chos kyang 'jig par nus te/_de bas na zag pa med pa'i lam gyi mtshan nyid du 'gyur ro/_/rigs kyi bu ji ltar mi rta la zhon pa byams kyang byams la gzhu bar yang byed pa ltar/_drod kyi sems 
[\[234b.2\]]kyang de dang 'dra ste/_srid pa'i phyir skye ba len la/_skye ba'i phyir 'du byed rtogs te/_de bas na srid pa'i chos dang 'dus byas yin mod kyi/_yang dag pa'i lam gyi mtshan nyid du yang 'gyur ro/_/drod kyi chos thob pa'i gang zag ni bdun cu rtsa gsum mo/_/de la 'dod pa'i khams 
[\[234b.3\]]ni rnam pa bcu ste/_gang zag nyon mongs pa thams cad dang ldan pa de cha gcig gcod pa nas cha dgu pa'i bar du gcod de/_'dod pa'i khams ji lta ba bzhin du bsam gtan dang po nas cung zad med pa'i bar yang de dang 'dra'o/_/de ni rnam pa bdun cu rtsa gsum zhes bya ste/_gang zag de 
[\[234b.4\]]dag ni drod kyi chos thob pas dge ba'i rtsa ba gcod pa dang /_mtshams med pa'i kha na ma tho ba byed pa dang /_tshul khrims kyi rtsa ba bzhi nyams par mi 'gyur ro/_/de yang rnam pa gnyis te/_dge ba'i bshes gnyen dang phrad pa dang /_mi dge ba'i bshes gnyen dang phrad pa'o/_/
[\[234b.5\]]de la mi dge ba'i bshes gnyen dang phrad pa ni skad cig byung nas phyir yang nub bo/_/dge ba'i bshes gnyen dang phrad pa ni phyogs bzhi kun tu lta'o/_/de la phyogs bzhir lta ba ni spyi bo'i chos zhes bya ste/_spyi bo'i chos kyi rang bzhin nyid lnga phung ma yin mod kyi/_de yang bden pa bzhi la 
[\[234b.6\]]dmigs pas na de bas na phyogs bzhi kun tu lta ba zhes bya ste/_de ltar spyi bo'i chos thob nas rim gyis bzod pa thob bo/_/bzod pa de yang de dang 'dra bar rang bzhin nyid lnga phung ma yin yang /_bden pa bzhi la dmigs te/_des rim gyis 'jig rten mchog gi chos thob bo/_/
[\[234b.7\]]chos de'i rang bzhin yang lnga phung ma yin mod kyi/_bden pa bzhi la dmigs te/_des rim gyis sdug bsngal la bzod pa'i chos thob bo/_/bzod pa'i rang bzhin ni shes rab ste/_bden pa gcig la dmigs so/_/de ltar bzod pa'i chos kyis bden pa gcig la dmigs 
[\[235a\]]
[\[235a.1\]]nas mthong ste spong ba'i nyon mongs pa chod de/_rgyun du zhugs pa'i 'bras bu thob pa de ni phyogs bzhi kun tu lta ba zhes bya'o/_/de la phyogs bzhi zhes bya ba ni bden pa bzhi la bya'o/_/byang chub sems dpa' 'od srung gis gsol pa/_bcom ldan 'das ji ltar 
[\[235a.2\]]bcom ldan 'das kyis sngar gsungs pa las/_rgyun du zhugs pa nyon mongs pa yongs su bcad pa ni dper na chu zheng gab par li bzhi bcur gang ba'i chu dang 'dra'o/_/lhag ma ni spu'i nyag ma gcig gi thigs pa dang 'dra'o zhes gsungs na/_ci'i slad du bdag tu lta ba dang /_rgyu 
[\[235a.3\]]ma yin pa la ni rgyur lta ba dang /_the tsom gyi kun nas nyon mongs pa dang /_'di gsum bcad na rgyun du zhugs pa'o zhes gsungs/_bcom ldan 'das ci'i rgyu ci'i rkyen gyis rgyun du zhugs pas phyogs bzhi kun tu lta bar 'gyur/_yang ci'i rgyu ci'i rkyen gyis rgyun du zhugs pa zhes bgyi/_yang ci'i rgyu ci'i 
[\[235a.4\]]rkyen gyis rgyun du zhugs pa ni dper na nya tshag gu zhes bgyi ba dang 'dra'o zhes gsungs/_bcom ldan 'das kyis bka' stsal pa/_rigs kyi bu rgyun du zhugs pas nyon mongs pa tshad med pa snyed bcad mod kyi/_rnam pa 'di gsum lci bas rgyun du zhugs pa thams cad kyis nyon mongs pa bcad pa 
[\[235a.5\]]thams cad rnam pa 'di gsum gyi nang du 'dus so/_/rigs kyi bu dper na rgyal po chen po 'chag cing 'gro ba na dmag gi tshogs rnam pa bzhi dang bcas mod kyi/_'jig rten pas rgyal po 'ongs so song ngo zhes zer ro/_/de ci'i phyir zhe na/_'jig rten na btsun par 
[\[235a.6\]]bya ba'i phyir te/_nyon mongs pa rnam pa gsum po de yang de dang 'dra'o/_/ci'i phyir lci ba zhes bya zhe na/_sems can thams cad kyis rtag tu bskyed pa'i phyir phra zhing shes rab dka' ba'i phyir lci ba zhes bya'o/_/nyon mongs pa de gsum shin tu gcod dka' ba ni nyon mongs pa 
[\[235a.7\]]thams cad kyi rgyur 'gyur ba dang /_tshul khrims dang ting nge 'dzin dang shes rab kyi gnyen po'i rgyur 'gyur ba'i phyir ro/_/rigs kyi bu sems can kha cig ni rgyun du zhugs pas nyon mongs pa tshad med pa snyed yongs su bcad do zhes thos nas phyir ldog pa'i sems skye ste/_'di skad du 
[\[235b\]]
[\[235b.1\]]sems can gyis ji ltar nyon mongs pa tshad med pa snyed gcod nus zhes zer te/_de bas na de bzhin gshegs pas thabs kyis rnam pa gsum du gsungs so/_/ji ltar khyod kyis ci'i rgyu ci'i rkyen gyis rgyun du zhugs pas phyogs bzhir lta ba yin zhes bya ba ni/_rigs kyi bu rgyun 
[\[235b.2\]]du zhugs pas bden pa bzhi brtags nas dngos po rnam pa bzhi thob bo/_/gang zhe na/_rab tu brtan pa'i lam la gnas pa dang /_kun tu rtog pa dang /_yang dag pa ji lta ba bzhin mthong ba dang /_dgra chen po gzhom nus pa'o/_/de la brtan pa'i lam ni rgyun du zhugs pa'o/_/dbang 
[\[235b.3\]]po lnga la sus kyang bskyod mi nus pa'i phyir brtan pa'i lam la gnas pa zhes bya'o/_/kun tu rtog pa zhes bya ba ni nang dang phyi rol gyi nyon mongs pa thams cad la smod pa'o/_/yang dag pa ji lta ba bzhin du mthong ba ni bzod pa'i ye shes so/_/dgra chen po gzhom pa ni 'di lta ste phyin ci 
[\[235b.4\]]log bzhi'o/_/ci ltar khyod kyis ci'i rgyu ci'i rkyen gyis rgyun du zhugs pa zhes bya ba ni/_rigs kyi bu rgyun du zhes bya ba ni zag pa med pa'o/_/zhugs pa zhes bya ba ni sgom pa ste/_zag pa med pa sgom pa'i phyir rgyun du zhugs pa zhes bya'o/_/rigs kyi bu yang rgyun du zhugs pa 
[\[235b.5\]]zhes bya ba ni 'bab pa'o/_/'bab pa la rnam pa gnyis te/_thur du 'bab pa dang /_gyen du 'bab pa ste/_de ltar gyen du 'bab pa'i phyir rgyun du zhugs pa zhes bya'o/_/byang chub sems dpa' 'od srung gis gsol pa/_bcom ldan 'das gal te don de lta na/_ci'i slad du 
[\[235b.6\]]lan cig phyir ldog pa dang /_phyir mi ldog pa dang /_dgra bcom pa dag la yang rgyun du zhugs pa zhes mi bgyi/_bka' stsal pa/_rigs kyi bu rgyun du zhugs pa nas sangs rgyas kyi bar du rgyun du zhugs pa zhes kyang bya'o/_/gal te lan cig phyir ldog pa nas sangs rgyas 
[\[235b.7\]]kyi bar du rgyun du zhugs pa med na/_ji ltar lan cig phyir ldog pa nas sangs rgyas kyi bar du gdags par 'gyur/_sems can thams cad la ming rnam pa gnyis te/_rnying pa dang /[ {]bla dgas [,]bla dwags [}]su btags pa'o/_/bus pa ma rabs kyi tshe na 'jig rten gyi ming yod do/_/
[\[236a\]]
[\[236a.1\]]lam thob nas [{]bla dgas [,]bla dwags [}]su ming 'dogs pas rgyun du zhugs pa zhes bya ste/_sngar thob pa'i phyir rgyun du zhugs pa zhes bya/_phyis thob pa'i phyir lan cig phyir ldog pa zhes bya ste/_de nyid rgyun du zhugs pa zhes kyang bya la/_lan cig phyir ldog pa zhes kyang bya ba nas sangs 
[\[236a.2\]]rgyas zhes bya ba'i bar du btags so/_/rigs kyi bu rgyun du zhugs pa la rnam pa gnyis te/_rnam par grol ba dang /_mya ngan las 'das pa'o/_/'phags pa thams cad la rnam pa de gnyis yod pa'i phyir rgyun du zhugs pa dang /_lan cig phyir ldog pa zhes bya ba nas sangs rgyas 
[\[236a.3\]]kyi bar du de dang 'dra'o/_/rigs kyi bu byang chub sems dpa' la yang rgyun du zhugs pa zhes bya'o/_/de ci'i phyir zhe na/_byang chub sems dpa' ni zad pa'i ye shes dang /_mi skye ba'i ye shes yin te/_rgyun du zhugs pa yang ye shes rnam pa de gnyis tshol bas na rgyun du zhugs pa la 
[\[236a.4\]]yang byang chub sems dpa' zhes gdags su rung ngo /_/rgyun du zhugs pa la sangs rgyas zhes byar yang rung ste/_/de ci'i phyir zhe na/_yang dag par lam mthong zhing nyon mongs pa yongs su gcod pa dang /_yang dag par rdzogs pa'i rgyu dang 'bras bur 'gyur ba dang /_yang dag par 
[\[236a.5\]]rdzogs pa'i lam 'dres pa dang ma 'dres pa dang 'thun pa'i phyir te/_lan cig phyir ldog pa nas dgra bcom pa'i bar du yang de dang 'dra'o/_/rigs kyi bu rgyun du zhugs pa la don rnam pa gnyis te/_dbang po rno ba dang /_dbang po rtul ba'o/_/de la dbang po rtul bas ni lha dang mir yan 
[\[236a.6\]]man lan bdun du 'gro'o/_/dbang po rtul ba la yang rnam pa lnga ste/_la las ni yan man lan drug dang /_lnga dang /_bzhi dang /_gsum dang /_gnyis so/_/dbang po rnon pos ni da ltar gyi dus su rgyun du zhugs pa'i 'bras bu nas dgra bcom pa'i bar du thob par 'gyur ro/_/rigs 
[\[236a.7\]]kyi bu khyod kyis ci'i phyir rgyun du zhugs pa'i dpe nya tshag gu zhes bya ba la len ces bya ba ni rigs kyi bu nya de la dngos po rnam pa bzhi yod pa'i phyir ro/_/gang zhe na/_rus pa phra ba'i phyir yang ba dang /_'dab ma yod pa'i phyir yang ba dang /_snang ba'i 'od mthong bar dga' ba dang /_dam 
[\[236b\]]
[\[236b.1\]]por 'dzin pa'o/_/rgyun du zhugs pa la yang dngos po rnam pa bzhi ste/_de la rus pa phra ba zhes bya ba ni nyon mongs pa'i shas phra ba'i dpe'o/_/'dab ma yod pa zhes bya ba ni lhag mthong dang zhi gnas lta bu'i dpe'o/_/snang ba'i 'od la mthong bar dga' ba ni lam mthong ba lta bu'i dpe'o/_/
[\[236b.2\]]dam por 'dzin pa zhes bya ba ni de bzhin gshegs pas mi rtag pa dang /_sdug bsngal ba dang /_bdag med pa dang /_yongs su ma dag pa bshad pa thos nas brtan par 'dzin cing mi spong ba lta bu ste/_dper na bdud kyi rgyal pos sangs rgyas kyi gzugs lta bur sprul pa las/_khyim 
[\[236b.3\]]bdag drag shul zhes bya bas mthong nas dngangs te/_bdud kyis khyim bdag gi sems g.yos pa mthong nas khyim bdag la 'di skad ces smras so/_/ngas sngon bden pa bzhi bshad pa ni de yang yang dag pa ma yin te/_da khyod la gdod bden pa lnga dang phung po drug dang /_skye mched 
[\[236b.4\]]bcu gsum dang /_khams bcu dgu bstan par bya'o zhes smras kyang /_khyim bdag gis de thos nas chos kyi mtshan nyid kun la bltas na/_de lta bu'i don med par gyur te/_de'i phyir sems mi g.yo bar rab tu 'dzin pa dang 'dra'o//_//'phags pa yongs su mya ngan 
[\[236b.5\]]las 'das pa chen po'i mdo bam po bzhi bcu brgyad pa/_byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das rgyun du zhugs pa de sngar lam thob pa'i phyir rgyun du zhugs pa zhes bgyi'am/_'bras bu thog ma thob pa la 
[\[236b.6\]]rgyun du zhugs pa zhes bgyi/_ji ste sngar lam thob pas rgyun du zhugs pa zhes bgyi na/_sdug bsngal la bzod pa'i chos thob pa na ci'i slad du rgyun du zhugs pa zhes mi bgyi bar phyogs pa zhes bgyi/_gal te 'bras bu thog ma thob pa la rgyun du zhugs pa zhes bgyi na/_mu 
[\[236b.7\]]stegs can gyis sngar nyon mongs pa bcad de cung zad med pa'i skye mched du phyin nas zag pa med pa'i lam bsgoms te phyir mi ldog pa'i 'bras bu thob pa na ci'i slad du rgyun du zhugs pa zhes mi bgyi/_bka' stsal pa/_rigs kyi bu 'bras bu thog ma thob pa la rgyun du zhugs 
[\[237a\]]
[\[237a.1\]]pa zhes bya ste/_ji ltar khyod kyis mu stegs can sngar nyon mongs pa bcad de/_cung zad med pa'i skye mched du phyin nas zag pa med pa'i lam bsgoms te phyir mi ldog pa'i 'bras bu thob pa la/_ci'i phyir rgyun du zhugs pa zhes mi bya zhes dris pa ni/_rigs kyi bu de ltar 
[\[237a.2\]]'bras bu thog ma thob pa la rgyun du zhugs pa zhes bya ste/_des de'i tshe ye shes brgyad dang spyod pa bcu drug dang ldan no/_/'od srung gis gsol pa/_bcom ldan 'das phyir mi ldog pa thob pa yang de dang 'dra bar ye shes brgyad dang spyod pa bcu drug dang ldan na ci'i slad du rgyun du zhugs pa 
[\[237a.3\]]zhes mi bgyi/_rigs kyi bu zag pa dang bcas pa'i spyod pa rnam pa bcu drug la rnam pa gnyis te/_'dres pa dang /_ma 'dres pa'o/_/zag pa med pa'i spyod pa rnam pa bcu drug la yang rnam pa gnyis te/_'bras bu la phyogs pa dang /_'bras bu thob pa'o/_/ye shes brgyad la yang rnam 
[\[237a.4\]]pa gnyis te/_'bras bu la phyogs pa dang /_'bras bu thob pa'o/_/rgyun du zhugs pa ni 'dres pa'i spyod pa bcu drug spangs te/_ma 'dres pa'i spyod pa bcu drug thob bo/_/'bras bu la phyogs pa'i ye shes brgyad spangs te/_ye shes kyi 'bras bu brgyad thob bo/_/phyir mi ldog 
[\[237a.5\]]pa ni de lta ma yin te/_de bas na 'bras bu thog ma thob pa la rgyun du zhugs pa zhes bya'o/_/rigs kyi bu rgyun du zhugs pa ni bden pa bzhi la dmigs so/_/lan cig phyir ldog pa ni bden pa gcig pa 'ba' zhig la dmigs te/_de bas na 'bras bu thog ma thob pa la rgyun du 
[\[237a.6\]]zhugs pa zhes bya'o/_/de'i rgyu de'i rkyen gyis nya tshag gu lta bur gsungs so/_/kun tu bltas nas 'gro ba zhes bya ba ni lan cig phyir ldog pa'o/_/rtse gcig tu lam la nan tan byed pa ni 'dod chags dang /_zhe sdang dang /_gti mug dang /_nga rgyal gcod pa'i phyir te/_ji ltar 
[\[237a.7\]]nya tshag gu phyogs kun tu bltas nas zas kyi phyir 'gro ba dang 'dra'o/_/'gro ba las sdod pa ni phyir mi ldog pas zas rnyed nas sdod pa lta bu'o/_/phyir mi ldog pa de la yang mdor na rnam pa gnyis te/_da ltar gyi dus su phyir mi ldog pa'i 'bras bu thob nas de bas kyang brtson 'grus 
[\[237b\]]
[\[237b.1\]]su nan tan byas pas dgra bcom pa'i 'bras bu thob pa dang /_gzugs kyi khams dang /_gzugs med pa'i khams kyi zhi ba'i ting nge 'dzin la chags nas 'dod pa'i khams su phung po mi len pa'i phyir phyir mi ldog pa zhes bya'o/_/yang phyir mi ldog pa la rnam pa lnga ste/_bar du yongs 
[\[237b.2\]]su mya ngan las 'da' ba dang /_lus blangs nas yongs su mya ngan las 'da' ba dang /_spyod pas mya ngan las 'da' ba dang /_spyod pa med pas mya ngan las 'da' ba dang /_rgyun rab kyis mya ngan las 'da' ba'o/_/yang rnam pa drug ste da ltar mya ngan las 'da' ba dang /_lnga ni gong 
[\[237b.3\]]ma dang 'dra'o/_/yang rnam pa bdun te/_gzugs med pa'i khams su mya ngan las 'da' ba dang /_drug ni gong ma dang 'dra'o/_/spyod pas yongs su mya ngan las 'da' ba la rnam pa gnyis te/_skye ba gnyis len pa dang /_skye ba bzhi len pa'o/_/de la gang skye ba gnyis len pa ni 
[\[237b.4\]]dbang po rno ba'o/_/gang skye ba bzhi len pa ni dbang po rtul ba'o/_/yang rnam pa gnyis te/_brtson 'grus che zhing dbang gi ting nge 'dzin med pa dang /_le lo can dag dbang gi ting nge 'dzin yod pa'o/_/yang rnam pa gnyis te/_brtson 'grus kyi ting nge 'dzin dang ldan pa dang /_
[\[237b.5\]]de gnyis ka dang mi ldan pa'o/_/rigs kyi bu 'dod pa'i khams dang gzugs kyi khams kyi sems can rnams la las rnam pa gnyis yod de/_byed pa'i las dang /_skye ba len pa'i las so/_/bar du mya ngan las 'da' ba ni byed pa'i las 'ba' zhig yod de/_skye ba len pa'i 
[\[237b.6\]]las med do/_/de bas na bar du yongs su mya ngan las 'da' ba zhes bya ste/_'dod pa'i khams kyi phung po ni bor/_dbang po rno ba'i phyir gzugs kyi khams su ma phyin par mya ngan las 'da' bar 'gyur te/_de ni bar du mya ngan las 'da' ba'o/_/phyir mi ldog pa la bsam 
[\[237b.7\]]pa rnam pa bzhi yod de/_slob pa ma yin slob pa med pa ma yin pa dang /_slob pa dang /_slob pa med pa dang /_slob pa med slob pa yang ma yin par mya ngan las 'da' ba'o/_/yang ji ltar na bar du mya ngan las 'da' ba zhe na/_rigs kyi bu phyir mi ldog pa'i sems 
[\[238a\]]
[\[238a.1\]]rnam pa bzhi las gnyis ni mya ngan las 'das pa'o/_/gnyis ni mya ngan las 'das pa ma yin te/_de bas na bar du yongs su mya ngan las 'da' ba zhes bya'o/_/phung po blangs nas mya ngan las 'das pa la yang rnam pa gnyis te/_byed pa'i las dang /_
[\[238a.2\]]skye ba'i las so/_/des 'dod pa'i khams kyi phung po bor nas gzugs kyi khams kyi phung po len te/_lam la brtson 'grus su nan tan byed pas tshe'i dus byas nas mya ngan las 'das pa'o/_/byang chub sems dpa' 'od srung gis gsol pa/_bcom ldan 'das gal te tshe'i dus 
[\[238a.3\]]bgyis pa la mya ngan las 'das pa zhes bgyi na/_ci'i slad du phung po blangs nas mya ngan las 'da'o zhes gsungs/_bcom ldan 'das kyis bka' stsal pa/_rigs kyi bu des phung po blangs nas gdod khams gsum gyi nyon mongs pa gcod do/_/de bas na phung po blangs nas mya ngan las 'da'o zhes 
[\[238a.4\]]bya'o/_/rigs kyi bu spyod pas yongs su mya ngan las 'das pa ni rtag tu lam la nan tan byed de/_'dus byas kyi ting nge 'dzin gyi shugs kyis nyon mongs pa yongs su bcad nas mya ngan las 'das pa'i spyod pas mya ngan las 'das pa zhes bya'o/_/spyod pa tshad med pas yongs su mya ngan las 'das pa ni des 
[\[238a.5\]]nges par mya ngan las 'da' bar 'gyur bar shes nas de'i phyir le lo byed de/_des kyang 'dus byas kyi ting nge 'dzin gyi shugs kyis tshe'i dus byas nas mya ngan las 'da' bar 'gyur te/_de bas na spyod pa med pas yongs su mya ngan las 'das pa zhes bya'o/_/rgyun rab kyis yongs su mya ngan 
[\[238a.6\]]las 'das pa zhes bya ba ni gang zhig bsam gtan bzhi pa thob nas bsam gtan dang po dga' ba'i sems skyes te/_de'i rgyus phyir bsam gtan dang por skye'o/_/rgyun la rnam pa gnyis te/_nyon mongs pa'i rgyun dang /_lam gyi rgyun no/_/des lam gyi rgyun gyis 
[\[238a.7\]]tshe'i dus byas nas bsam gtan gnyis pa la dga' ba'i sems skyes te/_dga' ba'i rkyen gyis bsam gtan gnyis par skye'o/_/de bzhin du bsam gtan bzhi pa'i bar du yang de dang 'dra'o/_/bsam gtan bzhi pa de la yang rnam pa gnyis te/_gzugs med pa'i 
[\[238b\]]
[\[238b.1\]]khams su 'gro ba dang /_gnas gtsang ma'i ris lngar 'gro ba'o/_/de ltar de gnyis kyang gcig ni ting nge 'dzin la dga'/_gcig ni shes rab la dga'o/_/de la shes rab la dga' ba ni gnas gtsang ma'i ris lngar 'gro'o/_/ting nge 'dzin la dga' ba ni gzugs med pa'i 
[\[238b.2\]]khams su 'gro'o/_/de ltar de gnyis kyang gcig ni bsam gtan bzhi pa la khyad par rnam pa lngar sgom mo/_/gcig ni mi sgom mo/_/lnga gang zhe na/_tha ma dang /_'bring dang /_rab dang /_rab kyi 'bring dang /_rab kyi yang rab bo/_/de la rab kyi yang rab sgom pa ni 
[\[238b.3\]]'og min gyi gnam du gnas so/_/rab kyi 'bring sgom pa ni gya nom snang ba gnam du gnas so/_/rab sgom pa ni shin tu mthong ba gnam du gnas so/_/'bring sgom pa ni mi gdung gnam du gnas so/_/tha ma sgom pa ni mi che gnam du gnas so/_/de ltar de gnyis kyang 
[\[238b.4\]]gcig ni smra ba la dga'/_gcig ni zhi ba la dga'o/_/de la zhi ba la dga' ba ni gzugs med pa'i khams su 'gro'o/_/smra ba la dga' ba ni gnas gtsang ma'i ris lngar gnas so/_/yang rnam pa gnyis te/_'dris pa'i bsam gtan sgom pa dang /_'dris pa mi 
[\[238b.5\]]sgom pa'o/_/de la 'dris pa'i bsam gtan sgom pa ni gnas gtsang ma'i ris lngar 'gro'o/_/'dris pa mi sgom pa ni gzugs med pa'i khams su skye ste/_tshe'i dus byas nas yongs su mya ngan las 'das te/_de ni rgyun rab kyis mya ngan las 'das pa zhes bya'o/_/gang 
[\[238b.6\]]gzugs med pa'i khams su 'gro 'dod pa ni bsam gtan bzhi dang /_khyad par lnga sgom mi nus so/_/gang bsam gtan bzhi dang /_khyad par lnga sgom pa ni gzugs med pa'i bsam gtan la mi spyod do/_/byang chub sems dpa' 'od srung gis gsol pa/_bcom 
[\[238b.7\]]ldan 'das bar du mya ngan las 'das pa de dbang po rnon po lags sam/_gal te dbang po rnon po lags na ci'i slad du da ltar gyi dus su mya ngan las mi 'da'/_ci'i slad du 'dod pa'i khams na bar gyi mya ngan las 'das pa mchis la/_gzugs kyi khams na ma mchis/_bcom ldan 
[\[239a\]]
[\[239a.1\]]'das kyis bka' stsal pa/_rigs kyi bu de ni da ltar gyi dus na chen po bzhi zhan pas lam sgom mi nus te/_dge slong dag chen po bzhi de yang gnas khang dang /_bsod snyoms dang /_gos dang /_mal cha dang /_nad kyi rkyen sman la sogs pa yo byad rnams dang mi 
[\[239a.2\]]ldan na/_da ltar gyi dus su mya ngan las 'da' bar mi 'gyur ro/_/rigs kyi bu ngas sngon dus gcig na yul mnyan du yod par gzhal med khang an gyi der bzhugs pa las/_dge slong cig nga gang na ba der 'ongs nas 'di skad ces gsol to/_/bcom ldan 'das bdag gis rtag 
[\[239a.3\]]tu lam bsgoms kyang rgyun du zhugs pa nas dgra bcom pa'i 'bras bu'i bar du thob par ma gyur to/_/ngas de'i tshe dga' bo la khyod kyis dge slong 'di'i dgos pa thams cad sbyor cig ces bka' stsal to/_/de nas dga' bos dge slong de khrid de/_skyabs med zas sbyin gyi kun dga' ra 
[\[239a.4\]]bar song nas gnas khang bzang po byin no/_/de nas dge slong des dga' bo la smras pa/_btsun pa bdag gi phyir gnas khang yongs su dag par byas te/_rin po che sna bdun gyis brgyan cing dar gyi cod pan dang /_ba dan dang /_gdugs la sogs pas brgyan du gsol/_dga' 
[\[239a.5\]]bos smras pa/_'jig rten na dbul ba ni dge sbyong zhes bya ste/_bdag gis de dag ga la 'byor/_dge slong des smras pa/_btsun pa gal te bdag gi phyir de dag sbyar na legs so/_/gal te mi sbyor na bdag slar bcom ldan 'das gang na bar mchi'o/_/de nas dga' 
[\[239a.6\]]bo bcom ldan 'das gang na ba der song nas 'di skad ces gsol to/_/bcom ldan 'das dge slong de bdag la rin po che sna bdun gyi rgyan dang /_cod pan dang /_ba dan dang /_gdugs la sogs pa rnam pa sna tshogs 'tshal lo zhes mchi na/_bdag gis ji lta bur bgyi 
[\[239a.7\]]zhes gsol to/_/ngas de'i tshe yang dga' bo khyod song la dge slong de'i yid bzhin du dgos pa'i yo byad thams cad sbyor cig ces bka' stsal to/_/de nas dga' bo phyir song nas dge slong de'i phyir yo byad thams cad chog par sbyar to/_/dge slong des thob nas rtse gcig tu 
[\[239b\]]
[\[239b.1\]]bsgoms nas ring po ma thogs par rgyun du zhugs pa'i 'bras bu nas dgra bcom pa'i 'bras bu'i bar du thob par gyur to/_/rigs kyi bu sems can tshad med pa snyed yongs su mya ngan las 'das pa thob pa'i rigs pa las phongs brel bas sems 'khrugs pa'i phyir thob par ma gyur to/_/
[\[239b.2\]]rigs kyi bu gzhan yang sems can dag phan pa'i don mang po byed pa la dga' bas brel te/_ting nge 'dzin thob par ma gyur pas da ltar mya ngan las 'das par ma gyur to/_/rigs kyi bu ji ltar khyod kyis 'di skad du ci'i rgyu ci'i rkyen gyis 'dod pa'i khams kyi phung po spangs nas bar du mya ngan las 
[\[239b.3\]]'das pa yod la/_gzugs kyi khams na med ces bya ba ni/_rigs kyi bu gang zag des 'dod pa'i khams kyi nyon mongs pa rtog pa'i rgyu dang rkyen rnam pa gnyis te/_nang dang phyi rol lo/_/de la gzugs kyi khams na phyi rol gyi rgyu dang rkyen med do/_/'dod pa'i khams na sred pa'i 
[\[239b.4\]]sems rnam pa gnyis te/_'dod pa la sred pa dang /_gzugs la sred pa'o/_/sred pa de gnyis rtogs nas/_sems rtse gcig tu smod par 'gyur te/_de ltar smad nas yongs su mya ngan las 'da' bar 'gyur ro/_/'dod pa'i khams na nyon mongs pa sbom po rnams smod par 
[\[239b.5\]]byed pa ni 'di lta ste/_'dod chags dang /_zhe sdang dang /_khrel ba med pa dang /_'dzem pa med pa ste/_de'i rgyu de'i rkyen gyis mya ngan las 'da' ba thob par 'gyur ro/_/yang 'dod pa'i khams kyi lam gyi rang bzhin ni dpa' ba ste/_de ci'i phyir zhe na/_'bras bu bzhi thob pa'i 
[\[239b.6\]]phyir ro/_/de bas na 'dod pa'i khams na bar du mya ngan las 'das pa yod la/_gzugs kyi khams na med do/_/rigs kyi bu bar du mya ngan las 'das pa la mdo rnam pa gsum ste/_rab dang /_'bring dang /_tha ma'o/_/de la rab ni phung po spangs nas 'dod pa'i khams dang ma 
[\[239b.7\]]bral bar yongs su mya ngan las 'da' ba'o/_/'bring ni 'dod pa'i khams dang bral ma thag la/_gzugs kyi khams su ma phyin par yongs su mya ngan las 'da' ba'o/_/tha ma 'dod pa'i khams dang bral nas/_gzugs kyi khams la bsnyen nas gdod mya ngan las 'da' 
[\[240a\]]
[\[240a.1\]]ba ste/_dper na nya tshag gu zas thob nas sdod pa ltar gang zag de yang de dang 'dra'o/_/ji ltar na sdod pa zhe na/_gzugs kyi khams dang /_gzugs med pa'i khams su phung po blangs nas gnas pa'i phyir sdod pa zhes bya/_'dod pa'i khams kyi lha dang /_mi dang /_
[\[240a.2\]]sems can dmyal ba dang /_byol song gi skye gnas dang /[ {]yi dgas [,]yi dwags [}]kyi lus mi len pa'i phyir sdod pa zhes bya/_kun nas nyon mongs pa tshad med pa snyed yongs su bcad nas lhag ma cung zad lus pa'i phyir sdod pa zhes bya'o/_/gzhan yang ci'i rgyu ci'i rkyen gyis sdod pa zhes bya zhe na/_bus 
[\[240a.3\]]pa ma rabs dang 'thun pa'i las mi byed pa'i phyir sdod pa zhes bya/_bdag 'jigs pa med pas gzhan 'jigs par mi byed pa'i phyir sdod pa zhes bya/_'dod chags dang zhe sdang gnyis kyi sred pa spong ba'i phyir sdod pa zhes bya'o/_/rigs kyi bu pha rol gyi 'gram du phyin pa ni dgra bcom 
[\[240a.4\]]pa dang /_rang sangs rgyas dang /_byang chub sems dpa' dang /_sangs rgyas kyi dpe ste/_ji ltar ru sbal chu dang skam sa gnyis kar 'gro nus pa lta bu'o/_/de yang ci'i rgyu ci'i rkyen gyis ru sbal las dpe len zhe na/_des yan lag lnga shin tu sbed nus pa'i phyir te/_dgra bcom pa 
[\[240a.5\]]nas sangs rgyas rnams kyi bar du yang de dang 'dra bar dbang po lnga rab tu sbed nus pa'i phyir ru sbal las dpe blangs pa yin no/_/chu dang skam sa zhes bya ba chu ni 'jig rten gyi dpe'o/_/skam sa ni 'jig rten las 'das pa lta bu ste/_'phags pa de dag kyang de dang 'dra bar sdig pa mi dge 
[\[240a.6\]]ba'i nyon mongs pa thams cad shin tu rtogs nas pha rol tu phyin pa'i phyir chu dang skam sa gnyis ka la 'gro nus pa las dper blangs so/_/rigs kyi bu ji ltar klung gang gA'i nang na sems can rnam pa bdun yod de/_nya dang ru sbal zhes ming so sor btags pa yod mod kyi/_chu 
[\[240a.7\]]las gzhan pa ma yin te/_de bzhin du yongs su mya ngan las 'das pa dam pa chen po'i nang na yang log sred can nas/_sangs rgyas rnams kyi bar du ming so sor btags pa yod mod kyi/_sangs rgyas kyi rang bzhin gyi chu las gzhan pa ma yin no/_/rigs kyi bu sems 
[\[240b\]]
[\[240b.1\]]can rnam pa bdun po de dag gi dge ba'am/_mi dge ba'am/_thabs kyi lam mam/_rnam par grol ba'i lam mam/_rim gyis 'jug pa'i lam mam rgyu'am/_'bras bu'am/_thams cad kyang sangs rgyas kyi rang bzhin te/_de ni de bzhin gshegs pas bdag gi yid dang 
[\[240b.2\]]sbyar te gsungs pa'i tshig go/_/byang chub sems dpa' 'od srung gis gsol pa/_bcom ldan 'das ji tsam du rgyu mchis na 'bras bu yang mchis par 'gyur te/_gal te rgyu ma mchis na 'bras bu yang ma mchis so/_/mya ngan las 'das pa ni 'bras bu zhes bgyi ste/_rtag pa'i 
[\[240b.3\]]slad du rgyu ma mchis so/_/gal te rgyu ma mchis na ji ltar 'bras bu zhes bgyi/_mya ngan las 'das pa de nyid dge sbyong zhes kyang bgyi/_dge sbyong gi 'bras bu zhes kyang bgyi na/_dge sbyong zhes bgyi ba ni ji lta bu/_dge sbyong gi 'bras bu ni gang lags/_bka' stsal pa/_rigs 
[\[240b.4\]]kyi bu 'jig rten thams cad na 'bras bu rnam pa bdun yod do/_/gang zhe na/_thabs kyi 'bras bu dang /_drin la lan glan pa'i 'bras bu dang /_bsnyen bkur byed pa'i 'bras bu dang /_lhag ma'i 'bras bu dang /_mnyam pa'i 'bras bu dang /_'bras bu rnam par smin pa'i 
[\[240b.5\]]'bras bu dang /_spong ba'i 'bras bu'o/_/de la thabs kyi 'bras bu ni ji ltar 'jig rten pas ston khre 'bras mang du 'dus pas gcig la gcig thabs kyi 'bras bu rnyed par gyur to zhes smra ste/_thabs kyi 'bras bu zhes bya ba nyid las byas pa'i 'bras bu zhes bya'o/_/'bras bu 
[\[240b.6\]]de la rgyu rnam pa gnyis te/_nye ba'i rgyu dang /_ring ba'i rgyu'o/_/de la nye ba'i rgyu ni 'di lta ste/_sa bon no/_/ring ba'i rgyu ni chu dang /_smred pa dang /_mis las su byas pa ste/_de ni thabs kyi 'bras bu zhes bya'o/_/de la drin la lan glan pa'i 'bras bu ni ji ltar 'jig 
[\[240b.7\]]rten pa dag pha ma la mchod pa byas pas/_pha mas 'di skad du bdag gis gsos pa'i drin thob par gyur to zhes smra ste/_bus drin la lan glan pa'i phyir 'bras bu zhes bya'o/_/'bras bu de la yang rgyu rnam pa gnyis te/_nye ba'i rgyu dang ring ba'i rgyu'o/_/de la nye ba'i rgyu ni pha 
[\[241a\]]
[\[241a.1\]]ma'i sngon gyi dge ba'i las 'ba' zhig byas pa'o/_/ring ba'i rgyu ni bu sri zhu can skye ste/_de ni drin la lan glan pa'i 'bras bu zhes bya'o/_/bsnyen bkur byas pa'i 'bras bu zhes bya ba ni dper na la la zhig dge ba'i bshes gnyen la bsnyen bkur byas na/_rgyun du zhugs pa'i 
[\[241a.2\]]'bras bu nas dgra bcom pa'i 'bras bu'i bar du thob par 'gyur bas/_de 'di skad du bdag gis bsnyen bkur byas pa'i 'bras bu thob par gyur to zhes smra ba ste/_'bras bu de la yang rgyu rnam pa gnyis te/_nye ba'i rgyu dang /_ring ba'i rgyu'o/_/de la nye ba'i rgyu ni dad pa'i sems so/_/ring 
[\[241a.3\]]ba'i rgyu ni dge ba'i bshes gnyen te/_de ni bsnyen bkur byas pa'i 'bras bu zhes bya'o/_/de la lhag ma'i 'bras bu zhes bya ba ni ji ltar srog mi gcod pa'i rgyus skye ba gsum pa la tshe ring bar 'gyur ba bzhin te/_de ni lhag ma'i 'bras bu'o/_/'bras bu de la yang rgyu rnam pa gnyis te/_
[\[241a.4\]]nye ba'i rgyu dang /_ring ba'i rgyu'o/_/de la nye ba'i rgyu ni lus dang /_ngag dang yid dag pa'o/_/ring ba'i rgyu ni tshe'i tshad ring ba ste/_de ni lhag ma'i 'bras bu zhes bya'o/_/de la mnyam pa'i 'bras bu zhes bya ba ni snod kyi 'jig rten la bya ste/_'bras bu de la yang rgyu rnam pa gnyis te/_
[\[241a.5\]]nye ba'i rgyu dang /_ring ba'i rgyu'o/_/de la nye ba'i rgyu ni 'di ltar sems can rnams dge ba bcu'i las spyod pa'o/_/ring ba'i rgyu ni bskal pa gsum pa ste/_de ni mnyam pa'i 'bras bu zhes bya'o/_/de la 'bras bu rnam par smin pa'i 'bras bu zhes bya ba ni gang zag gis rnam par dag pa'i 
[\[241a.6\]]lus thob na/_lus dang /_ngag dang /_yid rnam par dag pa'i las byed de/_de la 'di skad du bdag rnam par smin pa'i 'bras bu thob par gyur to/_/zhes smra ba dang mtshungs te/_'bras bu de la yang rgyu rnam pa gnyis te/_nye ba'i rgyu dang /_ring ba'i rgyu'o/_/de la nye ba'i 
[\[241a.7\]]rgyu ni da ltar gyi lus dang /_ngag dang /_yid yongs su dag pa'o/_/ring ba'i rgyu ni sngon 'das pa'i lus dang /_ngag dang /_yid rnam par dag pa ste/_de ni 'bras bu rnam par smin pa'i 'bras bu zhes bya'o/_/spong ba'i 'bras bu zhes bya ba ni yongs su mya ngan las 'das 
[\[241b\]]
[\[241b.1\]]pas nyon mongs pa rnams spangs pa ste/_dge ba'i las thams cad ni mya ngan las 'das pa'i rgyu'o/_/de la yang rnam pa gnyis te/_nye ba'i rgyu dang /_ring ba'i rgyu'o/_/de la nye ba'i rgyu ni rnam par grol ba'i sgo gsum mo/_/ring ba'i rgyu ni skye ba grangs med pa'i bar du dge ba'i 
[\[241b.2\]]chos bsgoms pa'o/_/rigs kyi bu ji ltar 'jig rten gyi chos la skye ba'i rgyu yang yod la/_gsal ba'i rgyu yang yod par 'chad pa ltar/_'jig rten las 'das pa'i chos kyang de dang 'dra bar skye ba'i rgyu yang yod la/_gsal ba'i rgyu yang yod par 'chad do/_/rigs kyi bu rnam 
[\[241b.3\]]par grol ba'i sgo gsum dang /_byang chub kyi phyogs sum cu rtsa bdun ni nyon mongs pa thams cad mi skye ba'i rgyur yang 'gyur la/_mya ngan las 'das pa'i gsal ba'i rgyu yang byed par 'gyur ro/_/rigs kyi bu nyon mongs pa spangs na/_gdod mya ngan las 'das pa gsal bar mthong 
[\[241b.4\]]bar 'gyur te/_de bas na mya ngan las 'das pa la gsal ba'i rgyu 'ba' zhig yod kyi skye ba'i rgyu ni med do/_/rigs kyi bu khyod kyis ji ltar na dge sbyong zhes bya/_ji ltar dge sbyong gi 'bras bu yin zhes bya ba ni/_rigs kyi bu dge sbyong zhes bya ba ni/_yang dag pa'i lam brgyad do/_/
[\[241b.5\]]dge sbyong gi 'bras bu zhes bya ba ni 'phags pa'i lam gyis 'dod chags dang /_zhe sdang dang /_gti mug yongs su bcad pa ste/_de ni dge sbyong dang /_dge sbyong gi 'bras bu zhes bya'o/_/byang chub sems dpa' 'od srung gis gsol pa/_bcom ldan 'das ci'i rgyu ci'i rkyen 
[\[241b.6\]]gyis yang dag pa'i lam brgyad la dge sbyong gi lam zhes bgyi/_bka' stsal pa rigs kyi bu 'jig rten pas dge ba la ni mi chog pa zhes bya/_sbyong ba la ni lam zhes bya ste/_de ltar lam des mi chog pa thams cad dang /_lam thams cad gcod par byed de/_de lta bas na 
[\[241b.7\]]'phags pa'i lam gyi yan lag brgyad ni dge sbyong zhes bya'o/_/lam de las 'bras bu thob pa'i phyir dge sbyong gi 'bras bu zhes bya'o/_/rigs kyi bu yang dge sbyong zhes bya ba ni ji ltar 'jig rten pa dben par dga' ba la yang dge sbyong zhes bya ste/_lam de yang de dang 'dra bar rnal 'byor pa 
[\[242a\]]
[\[242a.1\]]dag lus dang ngag dang yid kyi mi dge ba'i log par 'tsho ba la sogs pa spangs te/_zhi ba'i dben pa la dga' ba thob pa'i phyir dge sbyong zhes bya'o/_/rigs kyi bu yang ji ltar 'jig rten na mi'i nang na tha ma dag mi'i rab tu 'gyur bar byed pas dge sbyong zhes bya'o/_/lam de yang 
[\[242a.2\]]de dang 'dra bar mi'i nang na tha ma dag mi'i rab tu 'gyur bar byed pas dge sbyong zhes bya'o/_/rigs kyi bu dgra bcom pa yang lam de bsgoms na dge sbyong gi 'bras bu thob par 'gyur te/_de bas na pha rol tu phyin pa zhes bya'o/_/dgra bcom pa'i 'bras bu zhes bya ba ni slob pa med pa ste/_tshul 
[\[242a.3\]]khrims dang /_ting nge 'dzin dang /_shes rab dang /_rnam par grol ba dang /_rnam par grol ba mkhyen cing gzigs pa ste/_chos kyi sku'i yan lag lnga'o/_/yan lag lnga po de'i rkyen gyis pha rol tu phyin par 'gyur te/_de bas na pha rol tu phyin pa zhes bya'o/_/de ltar pha rol tu 
[\[242a.4\]]phyin pa'i phyir 'di skad du bdag ni skye ba zad do/_/tshangs par spyod pa rdzogs so/_/bya ba byas so/_/srid pa phyi ma mi len no zhes smra'o/_/rigs kyi bu dgra bcom pa des dus gsum gyi skye ba'i rgyu yongs su bcad pa'i phyir 'di skad du bdag skye ba zad do zhes smra'o/_/khams gsum 
[\[242a.5\]]gyi lnga phung gi lus bcad pa'i phyir bdag skye ba zad do zhes smra'o/_/tshangs par spyad pa mthar thug pa'i phyir tshangs par spyod pa rdzogs so zhes zer ro/_/slob pa'i lam spong ba'i phyir yang tshangs par spyod pa rdzogs so zhes smra'o/_/ji ltar thog ma tshol ba'i rnams da thob pa'i phyir bya ba byas so 
[\[242a.6\]]zhes smra'o/_/lam bsgoms nas 'bras bu thob pa'i phyir yang bya ba byas so zhes smra'o/_/zad la mi skye ba'i ye shes thob pa'i phyir bdag gis srid pa'i kun nas nyon mongs pa thams cad ma lus par byang bar byas so zhes smra'o/_/de bas dgra bcom pa dag pha rol tu phyin pa zhes bya'o/_/
[\[242a.7\]]dgra bcom pa ji lta ba de ltar rang sangs rgyas kyang de bzhin no/_/byang chub sems dpa' dang /_sangs rgyas bcom ldan 'das ni pha rol tu phyin pa drug yongs su rdzogs pas pha rol tu phyin pa zhes bya ste/_sangs rgyas dang byang chub sems dpa' bla na med pa yang dag par rdzogs pa'i 
[\[242b\]]
[\[242b.1\]]byang chub thob pas/_pha rol tu phyin pa drug yongs su rdzogs pa zhes bya'o/_/de ci'i phyir zhe na/_pha rol tu phyin pa drug gi 'bras bu thob pa'i phyir te/_de ltar 'bras bu thob pa'i phyir rdzogs pa zhes bya'o/_/rigs kyi bu sems can rnam pa bdun po des lus mi sgom/_tshul khrims 
[\[242b.2\]]mi sgom/_sems mi sgom/_shes rab mi sgom ste/_de ltar dngos po rnam pa de bzhi sgom mi nus pa'i phyir mtshams med pa lnga'i kha na ma tho bas dge ba'i rtsa ba gcod pa dang /_rtsa ba bzhi nyams pa dang /_sangs rgyas dang /_chos dang /_dge 'dun la skur pa 'debs par 'gyur 
[\[242b.3\]]te/_de bas na rtag tu nub pa zhes bya'o/_/rigs kyi bu sems can rnam pa de bdun las/_gang dge ba'i bshes gnyen dang sten par byed pa des sems rtse gcig tu de bzhin gshegs pa'i dam pa'i chos mnyan cing bzung nas nang du shin tu yid la byas te/_chos bzhin du 
[\[242b.4\]]gnas shing /_lus dang /_tshul khrims dang /_sems dang /_shes rab sgom pa la rab tu brtson pa ni 'khor ba'i klung las rgal te/_pha rol gyi 'gram du phyin pa zhes bya'o/_/gal te gang gis log sred can dag bla na med pa yang dag par rdzogs pa'i byang chub thob bo 
[\[242b.5\]]zhes smra ba ni chags shing zhen pa'o/_/gang gis mi thob pa'o zhes smra ba ni yang dag par ma yin pa'o/_/rigs kyi bu gang zag rnam pa bdun po de ni/_kha cig bdun car dang ldan pa yang yod la/_kha cig ni re re dang ldan pa yang yod do/_/rigs kyi bu gal te gang sems 
[\[242b.6\]]dang /_ngag tha dad la smra ba yang tha dad par 'di skad du log sred can dag bla na med pa yang dag par rdzogs pa'i byang chub thob par mi 'gyur ro zhes smra na/_sangs rgyas dang /_chos dang /_dge 'dun la skur pa yin par rig par bya'o/_/gang sems dang /_ngag tha dad la smra ba 
[\[242b.7\]]yang tha dad par 'di skad du log sred can dag bla na med pa yang dag par rdzogs pa'i byang chub thob par mi 'gyur ro zhes smra na/_de yang sangs rgyas dang /_chos dang /_dge 'dun la skur pa'o/_/rigs kyi bu gal te gang 'phags pa'i lam gyi yan lag brgyad ni skye bo ma rabs 
[\[243a\]]
[\[243a.1\]]kyis thob par 'gyur ro zhes smra na/_de yang sangs rgyas dang /_chos dang /_dge 'dun la skur pa'o/_/rigs kyi bu gal te gang zhig sems can thams cad la nges par sangs rgyas kyi rang bzhin yod do zhe'am/_nges par sangs rgyas kyi rang bzhin med do zhes smra na/_
[\[243a.2\]]de yang sangs rgyas dang /_chos dang /_dge 'dun la skur pa'o/_/rigs kyi bu de'i phyir des mdo sde las/_mi rnam pa gnyis kyis sangs rgyas dang /_chos dang /_dge 'dun la skur bar 'gyur ro zhes gsungs te/_de la gnyis ni ma dad pa zhe sdang gi sems dang bcas pa dang /_
[\[243a.3\]]dad kyang don mi shes pa'o/_/rigs kyi bu gal te gang dad pa'i sems yod kyang shes rab med na/_des ma rig pa skye bar byed do/_/gal te shes rab yod la dad pa'i sems med na des ngan par lta ba skye bar byed do/_/rigs kyi bu mi dad pa ni zhe sdang gi sems kyis sangs rgyas 
[\[243a.4\]]dang /_chos dang /_dge 'dun dkon mchog med do zhes smra'o/_/dad pa la shes rab med pa ni don log par go bas chos thos pa rnams sangs rgyas dang /_chos dang /_dge 'dun la skur bar byed do/_/rigs kyi bu de'i phyir ma dad pa zhe sdang can dang /_dad pa shes rab med pa ni 
[\[243a.5\]]sangs rgyas dang /_chos dang /_dge 'dun dkon mchog la skur par 'gyur ro zhes ngas gsungs so/_/rigs kyi bu gal te gang 'di skad du log sred can dag dge ba'i chos ma skyes par bla na med pa yang dag par rdzogs pa'i byang chub thob bo zhes smra na/_de yang sangs rgyas dang /_
[\[243a.6\]]chos dang /_dge 'dun la skur pa'o/_/yang 'di skad du log sred can gyis log sred spangs nas phung po gzhan gyis bla na med pa yang dag par rdzogs pa'i byang chub thob bo zhes smra na/_de yang sangs rgyas dang /_chos dang /_dge 'dun la skur pa'o/_/yang kha cig 'di skad du 
[\[243a.7\]]log sred can gyis dge ba'i rtsa ba skyed nus te/_dge ba'i rtsa ba bskyed nas gcig gis gcig bsabs te rgyun mi 'chad pas bla na med pa yang dag par rdzogs pa'i byang chub thob pa'i phyir log sred can gyis bla na med pa yang dag par rdzogs pa'i byang chub thob bo zhes smra na/_de ni dkon 
[\[243b\]]
[\[243b.1\]]mchog gsum la skur pa ma yin par rig par bya'o/_/rigs kyi bu gal te kha cig 'di skad du sems can thams cad la nges par sangs rgyas kyi rang bzhin yod la/_rtag pa dang /_bde ba dang /_bdag dang yongs su dag pa yod de/_ma byas na mi skye'o zhes smra ste/_nyon mongs 
[\[243b.2\]]pa'i rkyen gyis mi mthong ngo zhes smra na/_de yang sangs rgyas dang /_chos dang /_dge 'dun la skur pa'o/_/gang 'di skad du sems can thams cad la sangs rgyas kyi rang bzhin med de/_ri bong gi rwa bzhin no/_/thabs las skyes pa'i phyir thog ma med la da yod de/_yod nas phyir 
[\[243b.3\]]med par 'gyur ro zhes smra na/_de yang sangs rgyas dang /_chos dang /_dge 'dun la skur pa'o/_/gang 'di skad du sems can gyi sangs rgyas kyi rang bzhin ni yod pa ma yin te/_nam mkha' dang 'dra'o/_/med pa yin te ri bong gi rwa dang 'dra'o/_/de ci'i phyir zhe na/_nam mkha' 
[\[243b.4\]]ni rtag pa'i phyir/_ri bong gi rwa ni med pa'i phyir te/_de bas na yod pa zhes kyang bya la/_med pa zhes kyang bya'o/_/yod pa'i phyir ni ri bong gi rwa lta bu ma yin/_med pa'i phyir ni nam mkha' lta bu ma yin no zhes de ltar bshad pa de ni dkon mchog gsum la skur pa ma yin no/_/
[\[243b.5\]]rigs kyi bu sangs rgyas kyi rang bzhin zhes bya ba ni chos gcig ma yin/_chos gnyis ma yin/_chos bcu ma yin/_chos brgya ma yin/_chos stong ma yin/_chos khri ma yin te/_bla na med pa yang dag par rdzogs pa'i byang chub ma thob pa'i tshe ni dge ba dang /_mi dge 
[\[243b.6\]]ba dang lung du mi ston pa thams cad kyang sangs rgyas kyi rang bzhin zhes bya ste/_de bzhin gshegs pas kha cig gi dus su ni rgyu las 'bras bur gsungs/_'bras bu las rgyur gsungs te/_de ni de bzhin gshegs pas bdag gi yid dang sbyar te gsungs pa'i tshig go/_/
[\[243b.7\]]bdag gi yid dang sbyar ba'i tshig gsungs pa'i phyir de bzhin gshegs pa'o/_/de bzhin gshegs pas yid dang sbyar ba'i tshig gsungs pas na dgra bcom pa'o/_/yid dang sbyar ba'i tshig gsungs pas na yang dag par rdzogs pa'i sangs rgyas zhes bya'o/_/de nas byang chub sems 
[\[244a\]]
[\[244a.1\]]dpa' 'od srung gis gsol pa/_bcom ldan 'das ji ltar bcom ldan 'das kyis gsungs pa ltar/_sems can gyi sangs rgyas kyi rang bzhin ni nam mkha' dang mtshungs so zhes bgyi ba ji ltar nam mkha' dang mtshungs pa lags/_bka' stsal pa/_rigs kyi bu 
[\[244a.2\]]nam mkha'i rang bzhin ni 'das pa ma yin/_ma 'ongs pa ma yin/_da ltar ma yin te/_sangs rgyas kyi rang bzhin yang de dang 'dra'o/_/rigs kyi bu nam mkha' ni 'das pa ma yin no/_/de ci'i phyir zhe na/_da ltar med pa'i phyir te/_chos rnams ni gal te da ltar yod na/_'das 
[\[244a.3\]]pa yang brjod du rung ngo /_/de ltar med pa'i phyir 'das pa yang med pa'o/_/da ltar yang med do/_/de ci'i phyir zhe na/_ma 'ongs pa med pa'i phyir ro/_/gal te chos la ma 'ongs pa yod na/_da ltar yang brjod du rung ngo /_/de ltar ma 'ongs pa med pa'i phyir da ltar med pa'o/_/ma 
[\[244a.4\]]'ongs pa yang med do/_/de ci'i phyir zhe na/_da ltar dang 'das pa med pa'i phyir ro/_/gal te da ltar dang 'das pa yod na/_ma 'ongs pa yang yod par 'gyur te/_de ltar 'das pa dang da ltar med pa'i phyir ma 'ongs pa med do/_/de lta bas na nam mkha'i rang bzhin ni dus gsum 
[\[244a.5\]]du gtogs pa ma yin no/_/rigs kyi bu nam mkha' med pa'i phyir dus gsum med kyi/_yod pa'i phyir dus gsum med pa ni ma yin no/_/dper na nam mkha'i me tog dang 'dra ste/_yod pa ma yin pa yin pa'i phyir dus gsum med pa ltar nam mkha' yang de dang 'dra 
[\[244a.6\]]bar yod pa ma yin pa'i phyir dus gsum med do/_/rigs kyi bu ci yang med pa ni nam mkha' zhes bya ste/_sangs rgyas kyi rang bzhin yang de dang 'dra'o/_/rigs kyi bu nam mkha' ni med pa'i phyir dus gsum du gtogs pa ma yin la/_sangs rgyas kyi rang bzhin yang rtag 
[\[244a.7\]]pa'i phyir dus gsum du gtogs pa ma yin no/_/rigs kyi bu de bzhin gshegs pas bla na med pa yang dag par rdzogs pa'i byang chub thob pas sangs rgyas kyi rang bzhin dang /_sangs rgyas kyi chos thams cad ni rtag ste/_mi 'gyur mi 'pho ba'o/_/de lta bas na nam mkha' 
[\[244b\]]
[\[244b.1\]]dang 'dra bar dus gsum med pa'o/_/rigs kyi bu nam mkha' med pa'i phyir nang ma yin/_phyi rol ma yin no/_/sangs rgyas kyi rang bzhin yang rtag pa'i phyir nang ma yin/_phyi rol ma yin te/_de bas na sangs rgyas kyi rang bzhin ni nam mkha' dang mtshungs so zhes gsungs so/_/
[\[244b.2\]]rigs kyi bu ji ltar 'jig rten na thogs pa med pa'i gnas ni nam mkha'o zhes gdags pa ltar de bzhin gshegs pa yang bla na med pa yang dag par rdzogs pa'i byang chub thob nas sangs rgyas thams cad kyi chos la thogs pa med pa'i phyir sangs rgyas kyi rang bzhin ni nam mkha' dang mtshungs 
[\[244b.3\]]so zhes bya ste/_de'i rgyu de'i rkyen gyis sangs rgyas kyi rang bzhin ni nam mkha' dang 'dra'o zhes ngas gsungs so/_/yang byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das sangs rgyas kyi rang bzhin dang /_mya ngan las 'das 
[\[244b.4\]]pa ni dus gsum la gtogs pa ma lags kyang mchis pa zhes bgyi na nam mkha' yang dus gsum la gtogs pa ma lags na/_ci'i slad du mchis pa zhes mi bgyi/_bcom ldan 'das kyis bka' stsal pa/_rigs kyi bu mya ngan las 'das pa ma yin pa'i phyir mya ngan las 'das 
[\[244b.5\]]pa zhes bya/_de bzhin gshegs pa ma yin pas de bzhin gshegs pa zhes bya/_sangs rgyas kyi rang bzhin ma yin pas/_sangs rgyas kyi rang bzhin zhes bya'o/_/de la ji ltar na mya ngan las 'das pa ma yin zhe na/_'di lta ste/_nyon mongs pa thams cad dang /_'dus 
[\[244b.6\]]byas kyi chos thams cad yin te/_'dus byas kyi nyon mongs pa de dag bcom pa'i phyir mya ngan las 'das pa zhes bya'o/_/de bzhin gshegs pa ma yin pa de ni 'di lta ste/_log sred can nas rang sangs rgyas kyi bar du ste/_log sred can dang rang sangs rgyas kyi bar du 
[\[244b.7\]]bcom pa'i phyir de bzhin gshegs pa zhes bya'o/_/sangs rgyas kyi rang bzhin ma yin pa de ni 'di lta ste/_gyang dang /_rtsig pa dang /_gyo mo dang /_gseg ma dang /_rnam par shes pa med pa'i rdzas thams cad de/_de ltar rnam par shes pa med pa'i rdzas de dag spong ba ni 
[\[245a\]]
[\[245a.1\]]sangs rgyas kyi rang bzhin zhes bya'o/_/rigs kyi bu 'jig rten thams cad na nam mkha' ma yin par nam mkha'i zlar 'gyur ba med do/_/byang chub sems dpa' 'od srung gis gsol pa/_bcom ldan 'das 'jig rten na/_chen po bzhi ma lags par chen po bzhi'i 
[\[245a.2\]]zlar 'gyur ba ma mchis kyang /_chen po bzhi ni mchis zhes bgyir rung na/_nam mkha' yang zla ma mchis na/_ci'i slad du mchis zhes mi bgyi/_bcom ldan 'das kyis bka' stsal pa/_rigs kyi bu mya ngan las 'das pa dus gsum du gtogs pa ma yin pas nam 
[\[245a.3\]]mkha' yang de dang 'dra'o zhes bya ba de ni de ltar ma yin no/_/de ci'i phyir zhe na/_mya ngan las 'das pa ni yod pa yin te/_bltar rung /_rtogs par rung /_gzugs kyi rjes shul yin/_brjod pa'i tshig yin/_yod pa'i mtshan nyid yin/_dmigs pa yin/_
[\[245a.4\]]skyabs su 'gro ba'i gnas yin/_zhi ba'i 'od snang ba bde ba'i 'bras bu yin te/_de bas na dus gsum du gtogs pa ma yin no/_/nam mkha'i rang bzhin la ni de lta bu med de/_de bas na med pa zhes bya'o/_/'di dag la sogs pa ma gtogs par pha rol na chos gzhan 
[\[245a.5\]]yod na de ni dus gsum du gtogs par 'gyur ro/_/gal te nam mkha' yang yod pa'i chos de dang 'dra na/_dus gsum du gtogs pa ma yin no zhes byar mi rung ngo /_/rigs kyi bu ji ltar 'jig rten pas smra ba ltar na nam mkha' ni gzugs med pa/_gnyen po med pa/_bltar 
[\[245a.6\]]med pa'o zhes rjod do/_/gal te gzugs dang gnyen po med la bltar med na sems las byung ba'i chos su 'gyur ro/_/gal te nam mkha' de sems las byung ba'i chos dang 'thun na/_dus gsum du gtogs pa ma yin no/_/zhes byar mi rung ngo /_/de ltar dus 
[\[245a.7\]]gsum du gtogs pa yin na/_phung po bzhi yin par 'gyur te/_de bas na phung po bzhi las gzhan pa'i pha rol na nam mkha' zhes bya ba med do/_/gzhan yang rigs kyi bu mu stegs can rnams ni 'di skad du nam mkha' zhes bya ba ni snang ba yin no zhes zer ro/_/gal 
[\[245b\]]
[\[245b.1\]]te snang ba yin na gzugs kyi chos su 'gyur te/_nam mkha' de ltar gzugs kyi chos yin na mi rtag par 'gyur ro/_/de ltar mi rtag pa'i phyir dus gsum du gtogs par 'gyur na ci'i phyir mu stegs can gyis dus gsum du gtogs pa ma yin no zhes smra/_gal te dus gsum du 
[\[245b.2\]]gtogs na nam mkha' ma yin te/_nam mkha' la rtag pa yin no zhes byar mi rung ngo /_/rigs kyi bu yang kha cig 'di skad du nam mkha' ni 'dug pa'i gnas yin no zhes zer ro/_/ji tsam du 'dug pa'i gnas yod pa ni de tsam du gzugs kyi chos su 'gyur te/_chos thams 
[\[245b.3\]]cad kyi gnas ni kun kyang mi rtag pa ste/_dus gsum du gtogs so/_/nam mkha' ni rtag pa ste dus gsum du gtogs pa ma yin no/_/gal te gnas yod par smra na/_nam mkha' ni med par rig par bya'o/_/yang kha cig 'di skad du nam mkha' ni rim pa yin no zhes 
[\[245b.4\]]zer ro/_/gal te rim pa yin na bgrang ba'i chos su 'gyur te/_ji tsam du bgrang du rung ba ni dus gsum du gtogs par 'gyur ro/_/de ltar dus gsum du gtogs na/_ci'i phyir rtag pa zhes bya/_rigs kyi bu gal te yang kha cig 'di skad du nam mkha' zhes bya ba ni stong 
[\[245b.5\]]pa dang /_mi stong pa dang /_stong pa dang /_mi stong pa ste/_'di gsum dang mi bral lo zhes zer ro/_/gal te stong pa yin no zhes smra na/_nam mkha' mi rtag pa'i chos yin par rig go/_/de ci'i phyir zhe na/_mi stong pa na med pa'i phyir ro/_/gal te mi stong 
[\[245b.6\]]pa yin zhes smra na/_nam mkha' yang mi rtag pa yin par rig go/_/de ci'i phyir zhe na/_stong pa'i dus na med pa'i phyir ro/_/gal te stong pa dang /_mi stong pa yin no zhes smra na/_nam mkha' yang mi rtag pa ma yin par rig go/_/de ci'i phyir zhe na/_gnyis 
[\[245b.7\]]ka'i gnas na med pa'i phyir te/_de bas na nam mkha' ni med pa zhes bya'o/_/rigs kyi bu yang 'di skad du nam mkha' ni byar rung ba ste/_ji ltar shing dang /_khang pa med par byas na/_nam mkha' byas pa yin zhe'am/_bsnyams na nam mkhar 'gyur zhe'am/_nam 
[\[246a\]]
[\[246a.1\]]mkha' 'gebs pa dang /_nam mkha' la 'dzegs pa dang /_nam mkha'i kha dog rgya mtsho'i chu dang 'dra bar ri mor 'dri ba ste/_de bas na nam mkha' ni byar rung ba'i chos so zhes smra na/_ji tsam du byas pa'i chos thams cad mi rtag pa ste rdza ma dang mtshungs so/_/gal te 
[\[246a.2\]]nam mkha' yang de dang 'dra na mi rtag pa yin par 'gyur ro/_/rigs kyi bu 'jig rten pa dag gang thams cad la thogs pa med pa'i chos ni nam mkha' yin no zhes smra na/_thogs pa med pa de chos gcig la thams cad rdzogs par yod dam/_phyogs tsam zhig yod/_gal te rdzogs par 
[\[246a.3\]]yod pa zhig yin na/_gnas gzhan na nam mkha' med par rig go/_/gal te phyogs tsam zhig yod na 'di dang pha bi zhes bgrang ba'i chos su 'gyur ro/_/ji ste bgrang ba yin na mi rtag par rig go/_/rigs kyi bu yang kha cig 'di skad du nam mkha' ni thogs pa med de/_yod pa dang 
[\[246a.4\]]'brel bar 'gyur ro/_/yang kha cig nam mkha' ni rdzas kyi nang na yod de/_ji ltar snod kyi nang du 'bras bu bzhag pa dang 'dra'o zhes zer te/_de gnyis ka yang bden pa ma yin no/_/de ci'i phyir zhe na/_gal te 'brel pa yin no zhes bya ba ni rnam pa gsum du 'gyur te/_las tha dad 
[\[246a.5\]]pas 'brel pa ste/_ji ltar bya dag shing la 'dus pa dang 'dra'o/_/las thun mong ba myong bas 'brel pa ste/_lag pa gnyis gcig la gcig reg pa dang 'dra'o/_/'brel pas thun mong bar 'brel pa ste/_sor mo gnyis lhan cig tu bsdams pa dang 'dra'o/_/gal te las tha dad pa thun mong 
[\[246a.6\]]dang 'brel lo zhes byar ni tha dad pa la rnam pa gnyis te/_rdzas kyi las dang /_nam mkha'i las so/_/gal te nam mkha'i las rdzas dang 'brel par gyur na/_nam mkha' ni mi rtag par mi 'gyur ro/_/gal te rdzas kyi las nam mkha' dang 'brel par gyur na/_rdzas kun tu 
[\[246a.7\]]khyab par mi 'gyur ro/_/gal te kun tu ma khyab na de yang mi rtag pa'o/_/gal te nam mkha' ni rtag pa yin te/_rang bzhin gyis mi g.yo ba yin yang g.yo ba'i rdzas dang 'brel bar 'gyur ro zhes smra na/_de yang de lta ma yin no/_/de ci'i phyir zhe na/_gal te nam mkha' rtag 
[\[246b\]]
[\[246b.1\]]na rdzas kyang rtag pa'i rigs so/_/gal te rdzas mi rtag na nam mkha' yang mi rtag go/_/gal te nam mkha' ni rtag pa yin la/_mi rtag pa yang yin no zhes smra na de ni gnas med do/_/gal te thun mong ba'i las dang 'brel lo zhes smra na/_de yang de lta ma yin no/_/de 
[\[246b.2\]]ci'i phyir zhe na/_nam mkha' ni kun tu khyab pa ste/_gal te las dang 'brel pa zhig yin na/_las kyang kun tu khyab pa'i rigs so/_/gal te kun tu khyab pa yin na/_thams cad du khyab par 'gyur ro/_/thams cad du khyab par gyur na thams cad dang 'brel pa'i 
[\[246b.3\]]rigs kyi 'brel pa dang mi 'brel ba yod ces byar ni mi rung ngo /_/'brel pas thun mong dang 'brel bar 'gyur te/_mdzub mo gnyis lhan cig bsdams pa dang 'dra'o zhes bya ba de yang de lta ma yin no/_/de ci'i phyir zhe na/_thog ma nas 'brel pa med par phyis 'brel par 'gyur ba'i phyir te/_de ltar 
[\[246b.4\]]thog ma med la phyis yod pa zhig yin na/_de yang mi rtag pa'i chos su 'gyur te/_de bas na 'jig rten pa'i chos ltar thog ma med la phyis yod de/_nam mkha' ni 'brel pas thun mong dang 'brel to zhes byar mi rung ngo /_/rdzas mi rtag pa ltar nam mkha' yang de dang 'dra na de yang mi rtag 
[\[246b.5\]]par 'gyur ro/_/gzhan yang nam mkha' ni rdzas kyi nang na yod de/_ji ltar snod kyi nang du 'bras bu bzhag pa dang 'dra'o zhes smra na/_de yang de ltar ma yin no/_/de ci'i phyir zhe na/_de ltar nam mkha' de snod med pa'i snga rol na gang du gnas/_gal te gnas yod na nam mkha' yang 
[\[246b.6\]]rnam pa mang por 'gyur ro/_/de ltar mang ba yin na/_ci'i phyir rtag pa dang /_gcig pa dang khyab pa zhes bya/_gal te nam mkha' de stong pa spangs pa'i pha rol na gnas yod pa zhig yin na/_srid pa'i rdzas kyang nam mkha' spangs pa'i pha rol na gnas pa'i rigs te/_de bas na nam mkha' 
[\[246b.7\]]med par rig go/_/rigs kyi bu gang mdzub mo bsgreng ba'i gnas la nam mkha' yin zhes bya ba ni/_nam mkha' mi rtag pa'i chos yin par 'gyur ro/_/de ci'i phyir zhe na/_mdzub mo la phyogs bzhi yod do/_/gal te phyogs bzhi yod na nam mkha' yang phyogs bzhi yod pa'i 
[\[247a\]]
[\[247a.1\]]rigs so/_/rtag pa'i chos thams cad ni phyogs med de/_de ltar phyogs cha yod pa'i phyir nam mkha' mi rtag pa'o/_/de ltar mi rtag pa yin na phung po lnga dang mi 'brel te/_phung po lnga spangs pa'i pha rol na srid pa med pa zhes bya ba yin par 'gyur ro/_/rigs kyi bu gal te 
[\[247a.2\]]srid pa'i chos rten cing 'brel pa la gnas na/_chos de ni mi rtag pa yin par rig par bya'o/_/rigs kyi bu dper na sems can thams cad dang /_shing dang /_nags tshal thams cad sa la rten cing gnas te/_sa nyid mi rtag pa'i phyir sa la rten pa'i rdzas kyang rim gyis mi rtag go/_/rigs kyi bu 
[\[247a.3\]]sa ni chu la rten te chu mi rtag pa'i phyir sa yang mi rtag go/_/chu ni rlung la rten te rlung mi rtag pa'i phyir chu yang mi rtag go/_/rlung ni nam mkha' la rten te/_nam mkha' mi rtag pa'i phyir rlung yang mi rtag go/_/de ltar mi rtag na ci'i phyir nam mkha' ni rtag pa yin te/_thams cad du khyab bo zhes smra/_
[\[247a.4\]]nam mkha' med pa'i phyir 'das pa dang /_ma 'ongs pa dang /_da ltar ma yin no/_/ri bong gi rwa dang yang 'dra bar med pa'i rdzas yin pas 'das pa dang /_ma 'ongs pa dang /_da ltar ma yin te/_de bas na sangs rgyas kyi rang bzhin ni rtag pa'i phyir dus gsum du gtogs pa ma yin no/_/nam 
[\[247a.5\]]mkha' ni med pa'i phyir dus gsum du gtogs pa ma yin no zhes gsungs so/_/rigs kyi bu nga ni 'jig rten dang mi rtsod do/_/de ci'i phyir zhe na/_mkhas pa shes rab can gyis yod par smra na nga yang yod par gsung ngo /_/mkhas pa shes rab can gyis med par smra na nga yang med par gsung ngo /_/
[\[247a.6\]]byang chub sems dpa' 'od srung gis gsol pa/_bcom ldan 'das byang chub sems dpa' sems dpa' chen po chos du dang ldan na/_'jig rten dang mi rtsod cing 'jig rten gyi chos kyis mi gos par 'gyur/_bcom ldan 'das kyis bka' stsal pa/_rigs kyi bu byang chub sems dpa' sems 
[\[247a.7\]]dpa' chen po chos bcu dang ldan na/_'jig rten dang mi rtsod cing 'jig rten gyi chos kyis mi gos par 'gyur ro/_/bcu gang zhe na/_'di ltar dad pa dang /_tshul khrims dang /_dge ba'i bshes gnyen la sten pa dang /_nang du yid la byed pa dang /_brtson 'grus dang ldan pa dang /_yang dag pa'i 
[\[247b\]]
[\[247b.1\]]dran pa dang ldan pa dang /_shes rab dang ldan pa dang /_yang dag pa'i ngag dang ldan pa dang /_dam pa'i chos la mos pa dang /_sems can la snying brtse ba'o/_/rigs kyi bu byang chub sems dpa' chos bcu po de dang ldan na 'jig rten pa dang mi rtsod de/_u dum bA ra'i me tog ltar 'jig rten gyi chos 
[\[247b.2\]]kyis mi gos so/_/byang chub sems dpa' 'od srung gis gsol pa/_bcom ldan 'das ji ltar bcom ldan 'das kyis gsungs pa ltar/_'jig rten gyi mkhas pa shes rab can gyis yod par smra na/_nga yang yod par gsung ngo /_/'jig rten gyi mkhas pa shes rab can gyis med par smra na/_
[\[247b.3\]]nga yang med par gsung ngo zhes gsungs pa de/_ji ltar na 'jig rten gyi mkhas pa shes rab can gyis yod pa dang med par smra ba lags/_bcom ldan 'das kyis bka' stsal pa/_rigs kyi bu ji ltar 'jig rten gyi mkhas pa shes rab can gyis gzugs la mi rtag pa dang /_sdug bsngal 
[\[247b.4\]]ba dang /_stong pa dang /_bdag med pa yin no zhes smra ba nas rnam par shes pa'i bar du yang de bzhin du smra na/_rigs kyi bu de ni 'jig rten gyi mkhas pa shes rab can gyis yod par smra ba yin te/_nga yang yod par gsung ngo /_/rigs kyi bu 'jig rten gyi mkhas pa shes rab can gyis gzugs la 
[\[247b.5\]]rtag pa med pa dang /_bde ba med pa dang /_bdag med pa dang /_yongs su dag pa med pa'o zhes smra ba nas/_tshor ba dang /_'du shes dang /_'du byed dang /_rnam par shes pa'i bar du yang de dang 'dra bar smra na/_rigs kyi bu de ni 'jig rten gyi mkhas pa shes rab can gyis med par smra ba yin te/_
[\[247b.6\]]nga yang med par gsung ngo /_/byang chub sems dpa' 'od srung gis gsol pa/_bcom ldan 'das 'jig rten gyi mkhas pa shes rab can ni sangs rgyas dang /_byang chub sems dpa' dang /_'phags pa thams cad lags so/_/gal te 'phags pa rnams kyis gzugs mi rtag pa dang /_
[\[247b.7\]]sdug bsngal ba dang /_stong pa dang /_bdag med pa lags na/_ci'i slad du bcom ldan 'das kyis sangs rgyas kyi gzugs kyi sku ni rtag pa ther zug mi 'gyur ba'o zhes gsungs/_'jig rten gyi mkhas pa shes rab can ni chos thams cad med pa'o zhes 'chad na/_ci'i slad du bcom ldan 'das kyis 
[\[248a\]]
[\[248a.1\]]yod par gsungs/_de ltar sangs rgyas bcom ldan 'das kyis de skad gsungs na/_ji ltar 'jig rten dang mi rtsod cing 'jig rten gyi chos kyis mi gos pa zhes bgyi/_bcom ldan 'das kyis ni 'di ltar 'du shes log pa dang /_sems log pa dang /_lta ba log pa dang /_'di 
[\[248a.2\]]gsum yongs su spangs pas sangs rgyas kyi gzugs ni yang dag par mi rtag pa yin no zhes gsungs la/_nga yang 'di ltar rtag go zhes gsungs na/_ji ltar phyin ci log spangs shing 'jig rten dang mi rtsod pa zhes bgyi/_bcom ldan 'das kyis bka' stsal pa/_rigs kyi bu bus pa ma rabs kyi 
[\[248a.3\]]gzugs ni nyon mongs pa las skye bas/_de'i phyir mkhas pa shes rab can gyis gzugs ni mi rtag pa dang /_sdug bsngal ba dang /_stong pa dang /_bdag med do zhes bshad do/_/de bzhin gshegs pa'i gzugs ni nyon mongs pa dang yongs su bral bas de'i phyir rtag pa ther zug mi 'gyur mi 
[\[248a.4\]]'pho ba'o zhes gsungs so/_/byang chub sems dpa' 'od srung gis gsol pa/_bcom ldan 'das ji ltar na gzugs nyon mongs pa las skye bar 'gyur ba lags/_bcom ldan 'das kyis bka' stsal pa/_rigs kyi bu nyon mongs pa la rnam pa gsum ste/_'di ltar 'dod pa'i zag pa dang /_srid 
[\[248a.5\]]pa'i zag pa dang /_ma rig pa'i zag pa'o/_/mkhas pa shes rab can gyis zag pa gsum gyi skyon rnams shin tu rtogs par bya'o/_/de ci'i phyir zhe na/_nyes pa'i skyon shes nas spong bar 'gyur ba'i phyir ro/_/dper na sman pas sngar nad pa'i rtsa bltas te/_nad kyi rgyu shes nas gdod sman gtong ba dang 
[\[248a.6\]]'dra'o/_/rigs kyi bu dper na dmus long zhig khrid de/_tsher ma g.yon can gyi tshal gyi nang du bor nas phyir log na dmus long de 'byung bar shin tu dka'o/_/ji ste byung bar gyur na yang lus thams cad dang bral bar 'gyur ba dang 'dra bar 'jig rten gyi bus pa ma rabs kyang de dang mtshungs te/_zag pa 
[\[248a.7\]]gsum gyi nyes pa'i skyon mi mthong mi shes pas phyi bzhin 'brang ngo /_/gang mthong ba ni spong bar byed de nyes pa'i skyon shes nas 'bras bu rnam par smin pa yang yang zhing chung bar 'gyur ro/_/rigs kyi bu gang zag la rnam pa bzhi ste/_gcig ni las byed pa'i tshe lci la/_rnam par smin pa myong ba'i tshe yang 
[\[248b\]]
[\[248b.1\]]ba'o/_/gcig ni las byed pa'i tshe yang la/_rnam par smin pa myong ba'i tshe lci ba'o/_/yang gcig ni las byed pa'i tshe yang lci la/_rnam par smin pa len pa'i tshe yang lci ba'o/_/yang gcig ni las byed pa'i tshe yang yang la/_rnam par smin pa'i tshe yang yang ba'o/_/rigs kyi bu gang nyon mongs pa'i skyon 
[\[248b.2\]]rtogs pa ni las byas pa dang 'bras bu smin pa gnyis ka yang yang ngo /_/rigs kyi bu mkhas pa shes rab can gyis 'di snyam du bdag gis de lta bu'i zag pa de dag spang ngo /_/sdig pa mi dge ba'i dngos po de dag kyang mi bya'o snyam sems so/_/de ci'i phyir zhe na/_bdag da dung sems can dmyal ba dang /_
[\[248b.3\]]byol song gi skye gnas dang /[ {]yi dgas [,]yi dwags [}]dang /_lha dang /_mi'i rnam par smin pa las ma thar te/_gal te bdag gis spyod pa la nan tan byas na de'i mthus sdug bsngal thams cad yongs su bcom par 'gyur ro zhes des de ltar brtags nas/_'dod chags dang /_zhe sdang dang /_gti mug nyam dma' 
[\[248b.4\]]bar 'gyur ro/_/'dod chags dang /_zhe sdang dang /_gti mug nyam dma' bar 'gyur bar mthong nas/_sems rab tu dga' bar 'gyur te/_yang 'di snyam du deng bdag 'di ltar gyur pa yang nan tan du spyod pa'i mthus bdag ni mi dge ba'i chos dang bral te/_dge ba'i chos dang bsnyen par gyur to/_/
[\[248b.5\]]de bas na yang dag pa'i lam mngon sum du mthong bar gyur gyis brtson 'grus bskyed de bsgom mo snyam sems so/_/des der brtson par bsgom pa'i mthus mi dge ba'i nyon mongs pa tshad med pa snyed dang /_sems can dmyal ba dang /_byol song gi skye gnas dang /[ {]yi dgas [,]yi dwags [}]dang /_mi dang 
[\[248b.6\]]lha'i 'bras bu rnam par smin pa spong bar 'gyur te/_de bas na ngas mdo sde las srid pa'i zag pa'i nyon mongs pa dang /_srid pa'i zag pa'i rgyu la brtag par bya'o zhes gsungs so//_//'phags pa yongs su mya ngan las 'das pa chen po'i mdo bam po bzhi bcu dgu pa/_de ci'i phyir 
[\[248b.7\]]zhe na/_mkhas pa shes rab can dag gis gal te zag pa la rtog cing zag pa'i rgyu ma brtags na/_nyon mongs pa thams cad chod par mi 'gyur ro/_/de ci'i phyir zhe na/_mkhas pa shes rab can dag gis zag pa ni rgyu de las skye bar 'gyur ro snyam rtogs nas bdag gis rgyu de yongs su bcad 
[\[249a\]]
[\[249a.1\]]na zag pa mi skye bar 'gyur ro snyam rtog go/_/rigs kyi bu de yang ji ltar sman pas nad kyi rgyu yongs su bcad na nad skye bar mi 'gyur ba ltar mkhas pa shes rab can dag gis sngar nyon mongs pa'i rgyu bcad pa yang de dang 'dra ste/_mkhas pa shes rab can ni sngar rgyu rtog ste/_de'i 'og tu 'bras bu 
[\[249a.2\]]rtog go/_/dge ba'i rgyu las dge ba'i 'bras bu skye ba dang /_mi dge ba'i rgyu las mi dge ba'i 'bras bu skye bar shin tu rtogs so/_/'bras bu rtogs nas mi dge ba'i rgyu spong bar byed do/_/de ltar 'bras bu brtags nas rim gyis nyon mongs pa srab pa dang stug po rtog go/_/srab pa dang stug po brtags 
[\[249a.3\]]nas sngar stug po spong ngo /_/de ltar stug po spangs nas srab mo yang rang med par 'gyur ro/_/rigs kyi bu mkhas pa shes rab can dag gis de ltar nyon mongs pa dang /_nyon mongs pa'i rgyu dang /_nyon mongs pa'i 'bras bu dang /_nyon mongs pa srab pa dang /_stug po shes nas des de'i tshe nyon mongs pa 
[\[249a.4\]]de dag dgag pa'i phyir byang chub kyi lam la mi sdod/_mi 'gyod par rab tu brtson zhing dge ba'i bshes gnyen la bsten te/_sems rtse gcig tu chos nyan no/_/rigs kyi bu dper na nad pa zhig bdag gi nad yang zhing gdon mi za bar 'tsho bar shes nas sman kha ba rnyed kyang 'gyod pa med par 'thung 
[\[249a.5\]]ba ltar mkhas pa shes rab can dag kyang de dang 'dra ste/_'phags pa'i lam la rab tu brtson par mos shing mya ngan mi byed rgyun mi 'chad de 'gyod par mi byed do/_/rigs kyi bu gang nyon mongs pa dang /_nyon mongs pa'i rgyu dang /_nyon mongs pa'i 'bras bu rnam par smin pa dang /_nyon mongs pa 
[\[249a.6\]]srab mo dang stug po shes nas nyon mongs pa de dag bsal ba'i phyir 'phags pa'i lam sgom pa la rab tu brtson te/_des ni nyon mongs pa las gzugs skye ba ma yin pa nas/_tshor ba dang /_'du shes dang /_'du byed dang /_rnam par shes pa'i bar du yang de dang 'dra'o/_/gal te gang nyon 
[\[249a.7\]]mongs pa dang /_nyon mongs pa'i rgyu dang /_nyon mongs pa'i 'bras bu rnam par smin pa dang /_nyon mongs pa srab mo dang /_stug po mi shes shing 'phags pa'i lam la mi brtson pa de ni nyon mongs pa las gzugs skye ba ma yin pa nas tshor ba dang /_'du shes dang /_'du byed dang /_rnam par 
[\[249b\]]
[\[249b.1\]]shes pa'i bar du yang de dang 'dra'o/_/rigs kyi bu gang nyon mongs pa dang /_nyon mongs pa'i rgyu dang /_nyon mongs pa'i 'bras bu rnam par smin pa dang /_nyon mongs pa srab mo dang /_stug po shes shing nyon mongs pa bcad pa'i phyir/_byang chub la nan tan byed pa ni de bzhin gshegs pa yin te/_
[\[249b.2\]]de bas na de bzhin gshegs pa'i gzugs ni rtag pa ste/_rnam par shes pa'i bar du rtag pa'o/_/rigs kyi bu gang nyon mongs pa dang /_nyon mongs pa'i rgyu dang /_nyon mongs pa'i 'bras bu rnam par smin pa dang /_nyon mongs pa srab mo dang stug po mi shes shing /_byang chub la nan tan mi byed 
[\[249b.3\]]pa ni bus pa ma rabs so so'i skye bo ste/_de bas na bus pa ma rabs so so'i skye bo'i gzugs mi rtag pa nas tshor ba dang /_'du shes dang /_'du byed dang /_rnam par shes pa'i bar du yang mi rtag go/_/rigs kyi bu 'jig rten gyi mkhas pa shes rab can dang /_'phags pa dang /_byang chub sems 
[\[249b.4\]]dpa' dang /_sangs rgyas thams cad kyis kyang don de ltar gnyis su bshad de/_nga yang de ltar gnyis su gsung ngo /_/de bas na ngas bshad pa ni 'jig rten gyi mkhas pa dang nga mi rtsod de/_'jig rten gyi chos kyis mi gos so/_/byang chub sems dpa' 'od srung gis/_bcom ldan 'das la 'di 
[\[249b.5\]]skad ces gsol to/_/bcom ldan 'das ji ltar bcom ldan 'das kyis srid pa zag pa rnam pa gsum gsungs pa la ji ltar na 'dod pa'i zag pa dang /_sred pa'i zag pa dang /_ma rig pa'i zag pa lags/_bcom ldan 'das kyis bka' stsal pa/_rigs kyi bu 'dod pa'i zag pa zhes 
[\[249b.6\]]bya ba ni nang gi mi dge bar rnam par rtog pa dang /_phyi rol gyi rkyen gyis bskyod pas 'dod pa'i zag pa skye bar 'gyur te/_de bas na ngas sngon grong khyer rgyal po'i khab na dga' bo la 'di skad ces bka' stsal to/_/dga' bo khyod bu mo 'dis smras pa'i tshigs su bcad pa 'di zung shig_/tshigs su 
[\[249b.7\]]bcad pa 'di ni sngon 'das pa'i de bzhin gshegs pa rnams kyis gsungs pa yin no/_/de bas na nang gi mi dge bar rnam par rtog pa dang /_phyi rol gyi rkyen rnams ni 'dod pa zhes bya ste/_de ni 'dod pa'i zag pa'o/_/de la sred pa'i zag pa ni gzugs dang gzugs med pa'i khams kyi 
[\[250a\]]
[\[250a.1\]]nang gi mi dge ba'i chos rnams dang /_phyi rol gyi rgyu rkyen rnams te/_'dod pa'i khams kyi phyi rol gyi rkyen rnams dang /_nang gi mi dge bar rnam par rtog pa ma gtogs pa de dag ni srid pa'i zag pa'o/_/ma rig pa'i zag pa ni bdag dang bdag gi ba mi shes shing /_nang dang phyi rol gyi bye brag 
[\[250a.2\]]mi phyed pa ni ma rig pa'i zag pa'o/_/rigs kyi bu ma rig pa ni zag pa thams cad kyi rtsa ba'o/_/de ci'i phyir zhe na/_sems can thams cad ni ma rig pa'i rgyu dang rkyen gyis phung po dang /_skye mched dang khams la 'du shes shing /_'du shes 'jog pas sems can zhes bya ste/_de ni 'du shes log pa dang /_
[\[250a.3\]]bsam pa log pa dang /_lta ba log pa ste/_de'i rgyu de'i rkyen gyis zag pa thams cad bskyed do/_/de bas na ngas mdo sde sde bcu gnyis las/_ma rig pa ni 'dod chags dang /_zhe sdang dang /_gti mug gi rgyu yin no zhes gsungs so/_/byang chub sems dpa' 'od srung gis gsol pa/_bcom ldan 'das 
[\[250a.4\]]de bzhin gshegs pas sngon mdo sde sde bcu gnyis las mi dge bar rnam par rtog pa'i rgyu dang rkyen gyis 'dod chags dang /_zhe sdang dang /_gti mug skye'o zhes gsungs na/_de ci'i rgyu ci'i rkyen gyis ma rig pa las skyes so zhes gsungs/_bka' stsal pa/_rigs kyi bu 'di ltar chos de gnyis ni gcig 
[\[250a.5\]]gi rgyu gcig yin la/_gcig gi 'bras bu gcig ste/_gcig gis gcig bskyed do/_/mi dge bar rnam par rtog pas ma rig pa bskyed do/_/ma rig pa'i rkyen gyis mi dge ba'i rtog pa skye'o/_/rigs kyi bu gang nyon mongs pa rnams bskyed pa ni kun kyang nyon mongs pa'i rgyur 'gyur te/_de ltar nyon mongs 
[\[250a.6\]]pa'i rgyu dang nye ba'i rgyu ni ma rig pa dang /_mi dge ba'i rtog pa zhes bya ste/_ji ltar 'bras bu las myu gu skye ba bzhin du 'bras bu ni nye ba'i rgyu'o/_/chen po bzhi ni ring ba'i rgyur gyur pa ltar nyon mongs pa yang de dang 'dra'o/_/byang chub sems dpa' 'od srung gis yang bcom ldan 'das la 'di skad ces gsol to/_/
[\[250a.7\]]bcom ldan 'das ji ltar bcom ldan 'das kyis gsungs pa ltar na/_ma rig pa nyid zag pa'o zhes gsungs na/_ci'i slad du ma rig pa'i rkyen gyis zag pa rnams skye'o zhes gsungs/_bcom ldan 'das kyis bka' stsal pa/_rigs kyi bu ji ltar ngas ma rig pa nyid zag par gsungs pa ni nang gi ma rig 
[\[250b\]]
[\[250b.1\]]pa'o/_/ma rig pa'i rgyu las zag pa rnams skye ba ni nang dang phyi rol gyi rgyu'o/_/gang ma rig pa nyid zag par 'chad pa ni nang gi phyin ci log pa zhes bya ste/_mi rtag pa dang /_sdug bsngal ba dang /_stong pa dang /_bdag med pa mi shes pa'o/_/gang nyon mongs pa thams cad kyi rgyur 'chad pa ni phyi rol gyi bdag 
[\[250b.2\]]dang /_bdag gi ba mi shes pa'o/_/gang ma rig pa nyid zag par 'chad pa ni thog ma dang tha ma med par 'gyur ro/_/ji ltar zhe na ma rig pa las phung po dang /_skye mched dang /_khams la sogs pa skye ba'i phyir ro/_/byang chub sems dpa' 'od srung gis yang bcom ldan 'das la 'di skad ces gsol 
[\[250b.3\]]to/_/bcom ldan 'das ji ltar bcom ldan 'das kyis gsungs pa ltar mkhas pa shes rab can gyis zag pa'i rgyu shes so/_/zhes bgyi ba ji ltar na zag pa'i rgyu shes pa lags/_bcom ldan 'das kyis bka' stsal pa/_rigs kyi bu mkhas pa shes rab can ni 'di ltar rtog go/_/ci'i rgyu ci'i 
[\[250b.4\]]rkyen las nyon mongs pa 'di skye bar 'gyur/_las ci zhig byas pa las nyon mongs pa 'di skye bar 'gyur/_gang gi tshe na nyon mongs pa 'di skye bar 'gyur/_su dang lhan cig tu gnas pa'i tshe na nyon mongs pa 'di skye bar 'gyur/_gang na gnas pa na nyon mongs pa 'di skye bar 'gyur/_dngos po ci la 
[\[250b.5\]]brtags pas nyon mongs pa 'di skye bar 'gyur/_su'i gnas khang dang /_mal cha dang /_bsod snyoms dang /_gos dang /_nad kyi rkyen sman la sogs pa bslangs pas nyon mongs pa 'di skye bar 'gyur/_ci'i rgyu ci'i rkyen gyis tha ma las 'bring du 'gyur/_'bring las rab tu 'gyur/_las tha ma 
[\[250b.6\]]las 'bring du 'gyur/_las 'bring las rab tu gyur snyam yongs su rtog go/_/byang chub sems dpa' sems dpa' chen pos de ltar rtog pa dang /_skye ba'i zag pa'i rgyu dang /_rkyen yongs su spong bar 'gyur ro/_/de ltar rtogs pa na nyon mongs pa ma skyes pa ni bkag nas skye bar mi byed/_nyon 
[\[250b.7\]]mongs pa skyes pa ni thabs kyis 'gag par byed de/_de bas na ngas mdo sde las mkhas pa shes rab can gyis nyon mongs pa skye ba'i rgyu brtag par bya'o zhes gsungs so/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das ji ltar 
[\[251a\]]
[\[251a.1\]]sems can gyi lus gcig las nyon mongs pa rnam pa sna tshogs skye bar 'gyur/_bcom ldan 'das kyis bka' stsal pa/_rigs kyi bu dper na snod gcig gi nang na sa bon sna tshogs yod na/_chu'am char pa dang phrad nas so sor skye ba ltar sems can yang de dang 'dra ste/_snod gcig mod 
[\[251a.2\]]kyi sred pa'i rgyu dang rkyen gyis nyon mongs pa rnam pa sna tshogs skye bar 'gyur ro/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das mkhas pa shes rab can gyis ji ltar 'bras bu rnam par smin pa la rtog_/bka' stsal pa/_rigs kyi bu 
[\[251a.3\]]mkhas pa shes rab can ni 'di ltar zag pa rnams kyi rgyu dang rkyen gyis/_sems can dmyal ba dang /_byol song gi skye gnas dang /[ {]yi dgas [,]yi dwags [}]su skye bar 'gyur la/_zag pa med pa'i rgyu dang rkyen gyis lha dang mi'i lus thob ste/_de dag kyang mi rtag pa dang /_sdug bsngal ba dang /_stong pa dang /_bdag 
[\[251a.4\]]med pa yin no/_/lus kyi snod 'di las sdug bsngal rnam pa gsum dang /_mi rtag pa rnam pa gsum thob ste/_zag pa 'di'i rgyu dang rkyen gyis sems can rnams mtshams med pa lnga'i kha na ma tho ba byed cing ngan song gi 'bras bu rnam par smin pa myong ba dang /_dge ba'i rtsa ba gcod cing rtsa ba bzhi 'jig pa 
[\[251a.5\]]dang /_dkon mchog gsum la skur par 'gyur ro zhes yongs su rtog go/_/mkhas pa shes rab can ni 'di ltar bdag gi lus thob pa 'dis nyon mongs pa bskyed de/_ngan song gi 'bras bu rnams len pa'i mi rigs so snyam yongs su rtog go/_/byang chub sems dpa' 'od srung gis yang gsol pa/_bcom ldan 
[\[251a.6\]]'das zag pa med pa'i 'bras bu yang mchis zhes kyang gsungs la/_mkhas pa shes rab can gyis 'bras bu rnam par smin pa rnams yongs su gcod do zhes kyang gsungs na/_zag pa med pa'i 'bras bu yongs su bcad pa la gtogs sam/_byang chub thob pa rnams la zag pa med pa'i 'bras bu mchis 
[\[251a.7\]]pas mkhas pa shes rab can gyis zag pa med pa'i 'bras bu tshol na/_ci'i slad du bcom ldan 'das kyis mkhas pa shes rab can rnams kyis rnam par smin pa'i 'bras bu gcad par bya'o zhes gsungs/_de ltar gcad pa zhig lags na da ltar gyi 'phags pa rnams mchis zhes bgyir rung ngam/_bka' 
[\[251b\]]
[\[251b.1\]]stsal pa/_rigs kyi bu de bzhin gshegs pas ched 'ga' ni rgyu la 'bras bur gsungs/_ched 'ga' ni 'bras bu la rgyur gsungs te/_ji ltar 'jig rten pas 'jim pa nyid rdza ma'o/_/skud pa nyid gos so zhes zer ba dang mtshungs te/_de ni rgyu la 'bras bur bshad pa'o/_/'bras bu la rgyur bshad pa ni 
[\[251b.2\]]ba lang nyid chu dang rtswa ste/_mi yang zas yin no zhes bshad pa lta bu'o/_/ngas kyang de ltar rgyu la 'bras bur bshad de/_sngar mdo sde las 'di skad du/_ngas lus dang sems kyis tshangs pa'i gnas su 'gro'o zhes bya ba ni rgyu la 'bras bur bshad pa'o/_/'bras bu la rgyur bshad pa ni skye mched drug po 'di 
[\[251b.3\]]nyid sngon gyi las yin no zhes bya ba ni 'bras bu la rgyur bshad pa'o/_/rigs kyi bu 'phags pa thams cad la yang dag par na zag pa med pa'i 'bras bu med de/_'phags pa thams cad kyis yongs su bsgoms pa'i 'bras bu zag pa mi skye ste/_de bas na zag pa med pa'i 'bras bu zhes bya'o/_/rigs 
[\[251b.4\]]kyi bu mkhas pa shes rab can gyis de ltar rtog pa na nyon mongs pa'i 'bras bu rnam par smin pa yongs su zad par 'gyur ro/_/rigs kyi bu mkhas pa shes rab can gyis de ltar nyon mongs pa'i 'bras bu yongs su bcad pa'i phyir 'phags pa'i lam bsgom mo/_/de la 'phags pa'i lam ni stong pa nyid dang /_mtshan 
[\[251b.5\]]ma med pa dang /_smon pa med pa'o/_/'phags pa'i lam de dag bsgoms na/_nyon mongs pa'i 'bras bu thams cad yongs su zad par 'gyur ro/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das sems can thams cad ni nyon mongs 
[\[251b.6\]]pa las 'bras bu rnam par smin par 'gyur te/_nyon mongs pa ni mi dge ba'o/_/mi dge ba'i nyon mongs pa las nyon mongs pa skye ba yang mi dge ba zhes bya ste/_de ltar nyon mongs pa de la rgyu dang 'bras bu ste/_rnam pa gnyis yod do/_/rgyu mi dge ba'i phyir 'bras bu mi dge ba la/_'bras bu mi dge ba'i phyir 
[\[251b.7\]]sa bon mi dge ste/_ji ltar nim pa zhes bya ba 'bras bu kha ba'i phyir sa bon dang /_me tog dang /_sdong bu dang /_lo ma la sogs pa thams cad kha'o/_/ji ltar dug gi sdong po sa bon gdug pas 'bras bu yang gdug pa bzhin du/_rgyu yang sems can lags la/_'bras bu yang sems can lags te/_
[\[252a\]]
[\[252a.1\]]rgyu yang nyon mongs pa lags la/_'bras bu yang nyon mongs pa lags te/_nyon mongs pa'i rgyu dang 'bras bu nyid sems can lags la/_sems can nyid kyang nyon mongs pa'i rgyu dang 'bras bu lags te/_de lta bu lags na/_ci'i slad du de bzhin gshegs pas ri kha ba can la rtswa gdug pa dang /_sman 
[\[252a.2\]]gyi rgyal po dam pa yang mchis so zhes gsungs/_gal te nyon mongs pa nyid sems can lags la/_sems can nyid nyon mongs pa lags na ci'i slad du sems can gyi lus la sman gyi rgyal po dam pa mchis so zhes gsungs/_bcom ldan 'das kyis bka' stsal pa/_legs so legs so/_/rigs kyi bu 
[\[252a.3\]]sems can tshad med pa snyed kyang de ltar the tshom za ste/_khyod kyis the tshom bsal bar gsol na/_ngas kyang gcod nus kyis shin tu yid la byas te brtags par nyon cig dang /_rab tu phye ste dgrol bar bya'o/_/rigs kyi bu ri kha ba can zhes bya ba ni sems can lta bu'o/_/rtswa gdug pa zhes bya ba ni nyon mongs pa lta 
[\[252a.4\]]bu'o/_/sman gyi rgyal po dam pa zhes bya ba ni tshangs par spyad pa lta bu ste/_rigs kyi bu sems can gang de ltar tshangs par spyod pa ni lus la sman gyi rgyal po dam pa yod pa zhes bya'o/_/byang chub sems dpa' 'od srung gis yang gsol pa/_bcom ldan 'das sems can la tshangs par spyod pa mchis zhes bgyi 
[\[252a.5\]]ba ji lta bu lags/_bka' stsal pa/_rigs kyi bu ji ltar 'jig rten na sa bon las 'bras bu skye'o 'bras bu de la kha cig ni sa bon dang rgyur 'gyur ba yang yod la/_mi 'gyur ba yang yod de/_gang sa bon gyi rgyur 'gyur ba ni 'bras bu dang sa bon zhes bya'o/_/gang mi 'gyur ba ni 'bras bu zhes bya ste/_sa bon zhes mi bya 
[\[252a.6\]]ba ltar sems can thams cad kyang de dang 'dra bar rgyu rnam pa gnyis te/_gang zhe na/_nyon mongs pa'i 'bras bu kha cig nyon mongs pa'i rgyur 'gyur ba dang /_nyon mongs pa'i 'bras bu kha cig nyon mongs pa'i rgyur mi 'gyur ba ste/_gang nyon mongs pa'i 'bras bu yin la/_nyon mongs pa'i rgyur mi 'gyur ba de 
[\[252a.7\]]ni tshangs par spyod pa zhes bya'o/_/rigs kyi bu sems can rnams kyis tshor ba ni zag pa thams cad kyi nye ba'i rgyu yin par rtogs shing shes so/_/'di lta ste/_nang dang phyi rol gyi zag pa'o/_/tshor ba'i rkyen gyis zag pa thams cad gcod par mi nus te/_khams gsum gyi btson ra las kyang thar bar 
[\[252b\]]
[\[252b.1\]]mi nus so/_/sems can rnams ni tshor ba'i rkyen gyis bdag dang bdag gi ba la chags pas sems phyin ci log dang /_'du shes phyin ci log dang /_lta ba phyin ci log pa skye bar 'gyur te/_de bas na sems can rnams kyis sngar tshor ba brtag go/_/de ltar tshor ba de ni sred pa thams cad kyi nye ba'i rgyur 
[\[252b.2\]]'gyur te/_de bas na mkhas pa shes rab can gyis sred pa gcod par 'dod na/_sngar tshor ba brtag go/_/rigs kyi bu sems can thams cad rten cing 'brel te 'byung ba bcu gnyis kyis dge ba dang mi dge ba byed pa thams cad ni tshor ba'i dus la byas te/_de bas na ngas dga' bo la 'di skad ces bka' stsal 
[\[252b.3\]]to/_/dga' bo sems can thams cad kyis dge ba dang mi dge ba byed pa ni kun kyang tshor ba'i dus la byas te/_de bas na mkhas pa shes rab can gyis thog ma tshor ba brtag go/_/tshor ba rtogs nas gzhan yang tshor ba 'di ci'i rgyu ci'i rkyen las skye ba brtag go/_/gal te rgyu dang rkyen las skyes na/_rgyu dang rkyen de 
[\[252b.4\]]nyid kyang ci las skyes/_gal te skye ba'i rgyu med na/_rgyu med pa las ci'i phyir tshor ba med pa ma skyes/_gzhan yang tshor ba 'di ni dbang phyug gi rgyu las ma skyes/_skyes bu las ma skyes/_rdul phra rab las ma skyes/_dus kyis skye ba ma yin/_'du shes las ma skyes/_rang bzhin las ma skyes/_bdag las 
[\[252b.5\]]ma skyes/_gzhan las ma skyes/_bdag dang gzhan las skye ba ma yin/_rgyu med pa las skye ba ma yin te/_tshor ba de ni rkyen tshogs pa las skye bar 'gyur te/_rgyu rkyen de ni sred pa'o/_/rkyen tshogs pa de la tshor ba yod pa ma yin/_med pa ma yin par rtogs te/_de bas na ngas rkyen tshogs pa bcad do/_/
[\[252b.6\]]rkyen tshogs pa bcad pa'i phyir tshor ba mi skye'o snyam rtog go/_/rigs kyi bu mkhas pa shes rab can gyis rgyu rtogs na/_'bras bu rnam par smin pa la rtog ste/_sems can rnams ni tshor ba'i rkyen gyis sems can dmyal ba dang /_byol song gi skye gnas dang /[ {]yi dgas [,]yi dwags [}]kyi lus myong ste/_
[\[252b.7\]]khams gsum na sdug bsngal tshad med pa snyed len to/_/tshor ba'i rkyen gyis mi rtag pa'i bde ba len to/_/tshor ba'i rkyen gyis bde ba'i rtsa ba gcod do/_/tshor ba'i rkyen gyis rnam par grol ba thob par 'gyur te/_de ltar rtog pa na tshor ba'i rkyen mi byed do/_/ji ltar na tshor ba'i rkyen mi 
[\[253a\]]
[\[253a.1\]]byed pa zhe na/_'di lta ste/_tshor ba gang dag ni sred pa byed par 'gyur/_sred pa gang dag ni tshor ba byed par 'gyur ba rnam par 'byed pa'o/_/rigs kyi bu sems can gang de ltar srid pa'i rgyu dang /_tshor ba'i rgyu rab tu rtogs na/_bdag dang bdag gi ba yongs su gcod par 'gyur ro/_/rigs 
[\[253a.2\]]kyi bu gang gis de ltar rab tu rtogs pa ni sred pa dang /_tshor ba gnyis gang nas gang du 'gog par rab tu rtogs te/_tshor ba dang sred pa cung zad 'gog pa'i gnas mthong bas mthar 'gog pa yang yod par rig nas/_de'i tshe rnam par grol ba la dad pa skye'o/_/dad pa'i sems bskyed nas rnam par 
[\[253a.3\]]grol ba'i gnas ci'i rgyu las thob par 'gyur snyam rtog ste/_de ni 'phags pa'i lam brgyad kyis thob par rig nas/_de nas rab tu sgom par byed do/_/ji ltar na 'phags pa'i lam brgyad ce na/_lam des tshor ba la rtog pa na mtshan nyid rnam pa gsum ste/_sdug bsngal dang /_bde ba dang /_sdug bsngal 
[\[253a.4\]]ma yin pa bde ba ma yin pa ste/_rnam pa de gsum car yang lus dang sems skyed par nus so/_/ci'i rgyu ci'i rkyen gyis skyed par 'gyur zhe na/_reg pa'i rkyen las so/_/reg pa de las yang rnam pa gsum mo/_/ma rig pa'i reg pa dang rig pa'i reg pa dang /_rig pa ma yin ma rig pa ma yin pa'i reg pa'o/_/de 
[\[253a.5\]]la rig pa'i reg pa zhes bya ba ni 'phags pa'i lam brgyad do/_/reg pa lhag ma gnyis ni lus dang sems dang /_tshor ba rnam pa gsum skyed pa ste/_de bas na ngas reg pa'i rgyu rnam pa gnyis gcad par bya'o/_/reg pa bcad na tshor ba rnam pa gsum yang mi skye'o/_/rigs kyi bu de ltar tshor ba de ni rgyu zhes 
[\[253a.6\]]kyang bya la/_'bras bu zhes kyang bya ste/_mkhas pa shes rab can gyis kyang rgyu dang 'bras bur rtog go/_/de ji ltar rgyu zhe na/_tshor ba'i rgyu las sred pa skye ba ni rgyu zhes bya'o/_/ji ltar 'bras bu zhe na/_reg pa las skye ba'i phyir 'bras bu zhes bya ste/_de bas na tshor ba 'di ni rgyu yang yin la 'bras bu yang yin 
[\[253a.7\]]no/_/mkhas pa shes rab can gyis tshor ba de la de ltar brtags nas rim gyis sred pa rtog ste/_tshor ba'i 'bras bu rnam par smin pa ni sred pa zhes bya'o/_/mkhas pa shes rab can gyis sred pa rtog pa la yang rnam pa gnyis te/_zas sna tshogs dang /_zas med pa'o/_/de la zas sna tshogs kyi sred 
[\[253b\]]
[\[253b.1\]]pa ni skye ba dang /_rga ba dang /_na ba dang /_'chi ba dang /_sred pa thams cad kyi rgyur 'gyur ro/_/zas med pa'i sred pa ni skye ba dang /_rga ba dang /_na ba dang /_'chi ba dang /_sred pa thams cad gcod par 'gyur te/_zag pa med pa'i las la sred cing chags so/_/mkhas pa shes rab can gyis kyang 
[\[253b.2\]]'di snyam du gal te/_bdag gis zas sna tshogs kyi sred pa bskyed na/_skye ba dang /_rga ba dang /_na ba dang /_'chi ba gcod par mi nus te/_bdag gis zag pa med pa'i lam la chags kyang tshor ba'i rgyu ma bcad na/_zag pa med pa'i lam gyi 'bras bu thob par mi 'gyur te/_de bas na ngas reg 
[\[253b.3\]]pa gcad par bya'o snyam sems so/_/reg pa bcad nas tshor ba yang rang 'gog go/_/tshor ba 'gags nas sred pa yang yongs su 'gag go snyam sems te/_de ni 'phags pa'i lam brgyad ces bya'o/_/rigs kyi bu gal te sems can gang de ltar rtogs na lus gdug pa dang bcas mod 
[\[253b.4\]]kyi/_de la sman gyi rgyal po dam pa yang yod de/_ji ltar ri kha ba can la rtswa gdug pa yod mod kyi sman dam pa yang yod pa bzhin no/_/rigs kyi bu de ltar sems can dag kyang nyon mongs pa las 'bras bu rnam par smin pa thob mod kyi/_'bras bu rnam par smin pa de phyir nyon mongs pa'i rgyur mi 
[\[253b.5\]]'gyur bar byed de/_de ni tshangs par spyod pa zhes bya'o/_/gzhan yang rigs kyi bu mkhas pa shes rab can gyis tshor ba dang /_sred pa gnyis ci'i rgyu las skye snyam brtags na/_'du shes kyi rgyu las skye bar shes so/_/de ci'i phyir zhe na/_sems can gyis gzugs mthong na yang 
[\[253b.6\]]'dod pa mi skye/_tshor ba rtogs pa'i tshe yang 'dod pa mi skye la/_gal te gzugs la phyin ci log tu 'du shes bskyed de/_gzugs la ni rtag pa dang /_bde ba dang /_bdag dang /_yongs su dag par lta/_tshor ba la ni rtag pa/_mi 'gyur mi 'pho bar lta ba'o/_/de ltar 'du shes log 
[\[253b.7\]]pa'i phyir 'dod chags dang /_zhe sdang dang /_gti mug skye bar 'gyur te/_de bas na mkhas pa shes rab can gyis 'du shes brtag par bya'o/_/de la 'du shes ji ltar brtag ce na/_'di snyam du sems can thams cad 'phags pa'i lam ma thob pas/_kun la 'du shes log pa yod do snyam 
[\[254a\]]
[\[254a.1\]]du sems so/_/ji ltar 'du shes log pa zhe na/_rtag pa ma yin pa la rtag pa'i 'du shes bskyed pa dang /_bde ba med pa la bde ba'i 'du shes bskyed pa dang /_ma dag pa la dag pa'i 'du shes bskyed pa dang /_stong pa'i chos la bdag tu 'du shes bskyed pa dang /_skyes pa dang /_bud med 
[\[254a.2\]]dang /_chen po dang /_chung ngu dang /_nyin mtshan dang /_lo dang /_zla ba dang /_gos dang /_gnas khang dang /_mal cha ma yin pa la skyes pa dang /_bud med dang /_mal cha'i bar du 'du shes bskyed pa'o/_/'du shes de yang rnam pa gsum ste/_chung ngu dang /_chen po dang /_mtha' 
[\[254a.3\]]med pa'o/_/de la chung ba'i rgyus ni 'du shes chung ngur bskyed/_che ba'i rgyus ni 'du shes chen por bskyed/_mtha' yas pa'i rgyus ni 'du shes mtha' yas par bskyed do/_/yang 'du shes chung ngu yod de/_'di ltar ting nge 'dzin du ma zhugs pa'o/_/'du shes chen po ni ting nge 'dzin du 
[\[254a.4\]]zhugs pa'o/_/yang mtha' yas pa'i 'du shes ni kun tu 'gro ba bcu'o/_/yang 'du shes chung ngu ni 'di lta ste/_'dod pa'i khams kyi 'du shes la sogs pa'o/_/yang 'du shes chen po ni gzugs kyi khams kyi 'du shes la sogs pa'o/_/yang mtha' yas pa'i 'du shes ni gzugs med 
[\[254a.5\]]pa'i khams kyi 'du shes la sogs pa ste/_'du shes rnam pa gsum 'gags na tshor ba yang rang 'gag go/_/'du shes dang /_tshor ba 'gags pas rnam par grol ba zhes bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das 
[\[254a.6\]]chos thams cad 'gags pas rnam par grol ba zhes bgyi na/_de bzhin gshegs pas ci'i slad du 'du shes dang /_tshor ba 'gags na rnam par grol ba'o zhes gsungs/_bcom ldan 'das kyis bka' stsal pa/_rigs kyi bu de bzhin gshegs pas bar bar ni sems can gyi rkyen 
[\[254a.7\]]gyis chos bstan te/_gang thos pas chos shes so/_/bar bar ni chos kyi rkyen gyis sems can bstan te/_gang thos pas sems can bshad par shes so/_/de la ji ltar na sems can gyi rkyen gyis bstan te/_gang thos pa la chos shes pa zhe na/_ji ltar ngas sngon 'od srung chen po la 
[\[254b\]]
[\[254b.1\]]bshad pa bzhin te/_'od srung sems can 'gags pa na dge ba'i chos kyang 'gag go/_/zhes bya ba ni sems can gyi rkyen gyis bstan pas/_gang thos pas chos shes pa zhes bya'o/_/ji ltar na chos kyi rkyen gyis sems can bstan te/_gang thos pas sems can bstan par shes 
[\[254b.2\]]pa zhe na/_ji ltar ngas sngon dga' bo la 'di skad du/_chos thams cad la bsnyen par yang ma bshad/_chos thams cad la mi bsnyen par yang ma bshad de/_chos gang bsnyen pas dge ba'i chos ni rgud par 'gyur la/_mi dge ba ni dar bar 'gyur na/_de lta bu'i chos la ni bsnyen 
[\[254b.3\]]par mi bya'o/_/chos gang bsnyen pas mi dge ba ni rgud cing med par 'gyur la/_dge ba'i chos ni dge zhing 'phel bar 'gyur na/_de lta bu'i chos la ni bsnyen par bya'o zhes gsungs te/_de ni chos kyi rkyen gyis sems can bstan pa ste/_gang thos pas sems can bshad par 
[\[254b.4\]]shes pa'o/_/rigs kyi bu de bzhin gshegs pas 'du shes dang tshor ba gnyis bkag go zhes gsungs mod kyi/_de la thams cad kyang dgag par bya'o zhes gsungs so/_/mkhas pa shes rab can gyis 'du shes de la de ltar brtags nas/_rim gyis 'du shes kyi rgyu ni 'du shes 
[\[254b.5\]]mtha' yas pa ma yin par rtogs so/_/ci las skye bar 'gyur ces brtags na/_reg pa'i rgyu las skye bar rig go/_/reg pa de yang rnam pa gnyis te/_nyon mongs pa'i rgyus reg pa dang /_rnam par grol ba'i rgyus reg pa'o/_/de la ma rig pa'i rgyu las skye ba ni nyon mongs 
[\[254b.6\]]pa'i reg pa zhes bya/_rig pa'i rgyu las skye ba ni rnam par grol ba'i reg pa zhes bya ste/_nyon mongs pa'i rgyu las reg pa ni 'du shes log pa skye'o/_/rnam par grol ba'i rgyu las reg pa ni ma log pa'i 'du shes skye'o/_/de ltar 'du shes kyi rgyu rtogs nas rim gyis 'bras bu rnam 
[\[254b.7\]]par smin pa rtog go/_/de nas byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das gal te nyon mongs pa'i 'du shes kyi rkyen gyis 'du shes log par skye bar 'gyur na 'phags pa thams cad la log pa'i 'du shes ni 
[\[255a\]]
[\[255a.1\]]mchis la/_nyon mongs pa ma mchis na/_de'i don ci lta bu lags/_bcom ldan 'das kyis bka' stsal pa/_rigs kyi bu ji ltar na 'phags pa rnams la log pa'i 'du shes yod pa zhes bya/_byang chub sems dpa' 'od srung gis gsol pa/_bcom ldan 'das 
[\[255a.2\]]'phags pa thams cad ni ba lang la ba lang du 'du shes bskyed de/_ba lang ngo zhes smra la/_rta la yang rta ru 'du shes bskyed de/_rta'o zhes smra ba nas skyes pa dang /_bud med dang /_chen po dang /_chung ngu dang /_khang pa dang /_shing rta dang /_theg pa dang /_song ba dang /_'ong ba'i bar du yang 
[\[255a.3\]]de bzhin te/_de ni log pa'i 'du shes zhes bgyi'o/_/rigs kyi bu bus pa ma rabs so so'i skye bo thams cad la 'du shes gnyis yod de/_'jig rten na grags pa'i 'du shes dang /_chags pa'i 'du shes so/_/'phags pa thams cad la ni 'jig rten na grags pa'i 'du shes 'ba' zhig 
[\[255a.4\]]yod kyi/_chags pa'i 'du shes med do/_/bus pa ma rabs so so'i skye bo thams cad la ni mi dge ba'i rtog pa yod pa'i phyir 'jig rten grags pa la chags pa'i 'du shes skyed do/_/'phags pa rnams ni dge ba la rtog pa'i phyir 'jig rten grags pa la chags pa'i 'du shes mi skye ste/_de 
[\[255a.5\]]bas na bus pa ma rabs ni log pa'i 'du shes can zhes bya'i/_'phags pa rnams ni shes su zin kyang log pa'i 'du shes zhes mi bya'o/_/mkhas pa shes rab can gyis de ltar 'du shes kyi rgyu rtogs nas rim gyis 'bras bu'i rnam par smin pa la rtog go/_/mi dge ba'i 'du shes kyi 
[\[255a.6\]]'bras bu ni/_sems can dmyal ba dang /[ {]yi dgas [,]yi dwags [}]dang /_byol song gi skye gnas dang /_mi dang lhar myong bar 'gyur te/_ji ltar ngas mi dge bar rtog pa'i rgyu bcad pas ma rig pa'i reg pa chod de/_de bas na 'du shes chad par gyur to/_/'du shes chad pa'i phyir 'bras bu rnam par smin 
[\[255a.7\]]pa yang yongs su chad do/_/mkhas pa shes rab can gyis 'du shes kyi rgyu de dag bcad pa'i phyir 'phags pa'i lam yan lag brgyad bsgom mo/_/rigs kyi bu de ltar rtog pa ni tshangs par spyod pa yongs su dag pa zhes bya'o/_/rigs kyi bu de ni sems can gyi gdug pa'i lus kyi nang 
[\[255b\]]
[\[255b.1\]]na sman gyi rgyal po dam pa yod pa zhes bya ste/_ji ltar ri kha ba can la rtswa gdug pa yod du zin kyang /_sman dam pa yang yod pa bzhin no/_/gzhan yang rigs kyi bu mkhas pa shes rab can gyis 'dod pa la brtags na/_'dod pa ni gzugs dang /_sgra dang /_dri dang /_ro dang /_reg bya 
[\[255b.2\]]yin par rig ste/_rigs kyi bu de ni de bzhin gshegs pas rgyu las 'bras bur gsungs so/_/dngos po lnga po de las 'dod pa skye ste/_yang dag par na 'dod pa ma yin no/_/rigs kyi bu gti mug can ni tshor ba la chags pas gzugs la log pa'i 'du shes bskyed pa nas reg 
[\[255b.3\]]bya'i bar du log pa'i 'du shes bskyed do/_/log pa'i 'du shes kyi rkyen gyis tshor ba skye bar byed de/_de bas na 'jig rten gyi 'du shes log pa'i rgyus 'du shes rnam pa bcu skye'o zhes 'chad do/_/'dod pa'i rgyu dang rkyen gyis 'jig rten du 'bras bu ngan pa myong bar 'gyur te/_pha ma dang /_
[\[255b.4\]]dge sbyong dang /_bram ze dag la ngan du byed de/_byed pa'i mi rigs pa lus dang srog mi phangs par ched du byed do/_/de bas na mkhas pa shes rab can gyis mi dge ba'i 'du shes kyi rgyu dang rkyen gyis 'dod pa'i sems skye bar 'gyur bar rtog go/_/mkhas pa shes rab can 
[\[255b.5\]]gyis de ltar 'dod pa'i rgyu rtogs nas/_rim gyis 'bras bu rnam par smin pa rtog go/_/'dod pa de la mi dge ba'i 'bras bu smin pa ni sems can dmyal ba dang /_byol song gi skye gnas dang /[ {]yi dgas [,]yi dwags [}]dang /_mi dang lha la sogs par 'gyur te/_de ni 'bras bu rnam par 
[\[255b.6\]]smin pa la rtog pa zhes bya'o/_/gal te mi dge ba'i 'du shes 'gog par 'gyur na/_nam du yang 'dod pa'i sems de skye bar mi 'gyur ro/_/'dod pa'i sems med pa'i phyir mi dge ba'i 'bras bu mi myong ngo /_/mi dge ba'i 'bras bu ma myong ba'i phyir mi dge ba'i 'bras 
[\[255b.7\]]bu med par 'gyur te/_de bas na bdag gis sngar mi dge ba'i 'du shes gcad par bya'o/_/mi dge ba'i 'du shes chod na chos de dag kyang rang 'gog par 'gyur ro/_/de bas na mkhas pa shes rab can gyis mi dge ba'i 'du shes dgag pa'i phyir 'phags pa'i lam yan lag 
[\[256a\]]
[\[256a.1\]]brgyad bsgom ste/_de ni tshangs par spyod pa rnam par dag pa zhes kyang bya/_de ni ji ltar ri kha ba can na rtswa gdug pa yod du zin kyang /_sman dam pa yang yod pa ltar/_sems can gyi lus gdug pa la sman gyi rgyal po dam pa yod pa zhes bya'o/_/gzhan yang rigs kyi bu mkhas pa 
[\[256a.2\]]shes rab can gyis de ltar 'dod pa rtogs nas rim gyis las la rtog go/_/de ci'i phyir zhe na/_mkhas pa shes rab can gyis 'di snyam du tshor ba dang /_'du shes dang /_reg pa dang /_'dod pa ni nyon mongs pa ste/_nyon mongs pa de ni skye ba'i las byed kyi myong ba'i las mi byed do/_/nyon mongs 
[\[256a.3\]]pa de ni las dang lhan cig tu 'gro ba na/_skye ba'i las dang myong ba'i las te/_rnam pa gnyis su 'gyur ro snyam du sems so/_/de bas na mkhas pa shes rab can gyis las la yongs su brtag go/_/las de yang rnam pa gsum ste/_lus dang ngag dang yid do/_/rigs kyi bu lus 
[\[256a.4\]]dang ngag gi las gnyis ni las zhes kyang bya la/_las kyi 'bras bu zhes kyang bya'o/_/yid 'ba' zhig ni las zhes bya ste/_'bras bu zhes mi bya'o/_/de ltar las kyi rkyen gyis las zhes bya'o/_/rigs kyi bu lus dang ngag gi las gnyis ni phyi rol gyi las zhes kyang bya'o/_/yid ni nang 
[\[256a.5\]]gi las zhes kyang bya ste/_las rnam pa de gsum nyon mongs pa dang 'grogs pa'i phyir skye ba'i las dang myong ba'i las gnyis su 'gyur ro/_/rigs kyi bu las yang dag pa ni yid kyi las so/_/dus kyi las ni lus dang ngag gi las so/_/de la sngar byung ba ni yid kyi las so/_/yid kyi las 
[\[256a.6\]]las byung ba ni lus dang ngag gi las so/_/de bas na yid kyi las ni las yang dag pa zhes bya'o/_/mkhas pa shes rab can gyis las yongs su rtogs nas rim gyis las kyi rgyu brtag go/_/de la las kyi rgyu ni ma rig pa dang reg pa'o/_/ma rig pa dang /_reg pa'i rkyen gyis sems can 
[\[256a.7\]]rnams srid pa tshol lo/_/srid pa tshol ba'i rkyen ni sred pa yin no/_/sred pa'i rkyen gyis lus dang ngag dang /_yid kyi las rnam pa gsum byed do/_/rigs kyi bu mkhas pa shes rab can gyis de ltar las kyi rgyu rtogs nas rim gyis 'bras bu rnam par smin par rtog go/_/'bras 
[\[256b\]]
[\[256b.1\]]bu rnam par smin pa la rnam pa bzhi ste/_nag po'i yang nag po'i 'bras bu rnam par smin pa dang /_dkar po'i yang dkar po'i 'bras bu rnam par smin pa dang /_'dres pa'i yang 'dres pa'i 'bras bu rnam par smin pa dang /_mi dkar mi gnag pa'i yang mi dkar mi gnag pa'i 'bras bu rnam 
[\[256b.2\]]par smin pa'o/_/de la nag po'i yang nag po'i 'bras bu rnam par smin pa ni/_las byed pa na yang dri ma dang bcas pa la/_'bras bu rnam par smin pa yang dri ma dang bcas pa'o/_/dkar po'i yang dkar po'i 'bras bu rnam par smin pa ni/_las byed pa na yang rnam par dag la/_
[\[256b.3\]]'bras bu rnam par smin pa yang rnam par dag pa'o/_/'dres pa'i yang 'dres pa'i 'bras bu rnam par smin pa ni/_las byed pa na yang 'dres la/_'bras bu rnam par smin pa yang 'dres pa'o/_/mi dkar mi gnag pa'i yang mi dkar mi gnag pa'i 'bras bu rnam par smin pa ni/_zag 
[\[256b.4\]]pa med pa'i las zhes bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das sngar ni zag pa ma mchis pa la 'bras bu rnam par smin pa yang ma mchis zhes gsungs na/_de ni ci'i slad du mi dkar mi gnag pa'i 'bras bu 
[\[256b.5\]]rnam par smin pa mchis zhes gsungs/_bcom ldan 'das kyis bka' stsal pa/_rigs kyi bu don de la rnam pa gnyis te/_'bras bu yin la rnam par smin pa yang yin pa dang /_'bras bu 'ba' zhig ste rnam par smin pa ma yin pa'o/_/nag po'i yang nag po'i 'bras bu rnam par smin 
[\[256b.6\]]pa ni/_'bras bu zhes kyang bya la/_rnam par smin pa zhes kyang bya'o/_/de la nag po'i rgyu las skye ba'i 'bras bu zhes bya la/_rgyur 'gyur bar byed pas rnam par smin pa zhes kyang bya ste/_'dres pa dang rnam par dag pa yang de bzhin no/_/zag pa med pa'i 'bras bu ni/_zag 
[\[256b.7\]]pa dang bcas pa'i rgyu las skye ba'i phyir 'bras bu zhes bya ste/_gzhan gyi rgyur mi 'gyur bas rnam par smin pa zhes mi bya'o/_/de bas na 'bras bu zhes bya'i rnam par smin pa zhes mi bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/
[\[257a\]]
[\[257a.1\]]bcom ldan 'das zag pa ma mchis pa'i las de chos nag po ma lags na/_ci'i slad du dkar po zhes mi bgyi/_bka' stsal pa/_rigs kyi bu rnam par smin pa med pa'i phyir dkar po zhes mi bya'i/_nag po'i gnyen po yin pas dkar po zhes bya'o/_/ngas skabs 
[\[257a.2\]]'dir ni 'bras bu rnam par smin pa myong ba la nag po dang dkar po zhes gsungs so/_/zag pa med pa'i las ni rnam par smin pa mi myong bas dkar po zhes mi bya'i/_zhi ba zhes bya'o/_/de ltar las de'i nges par rnam par smin pa myong ba'i gnas yod de/_dper na mi dge ba bcu byas na/_
[\[257a.3\]]nges par sems can dmyal ba dang /_byol song gi skye gnas dang /[ {]yi dgas [,]yi dwags [}]su skye la/_dge ba bcu byas na/_nges par lha dang mir skye'o/_/mi dge ba bcu'i las la rab dang 'bring dang tha ma yod de/_rab byas pa ni sems can dmyal ba'i lus myong ngo /_/'bring byas pa ni byol 
[\[257a.4\]]song gi lus myong ngo /_/tha ma byas pa ni [{]yi dgas [,]yi dwags [}]kyi lus myong ngo /_/mi'i las kyi nang du dge ba bcu la yang rnam pa bzhi ste/_rab dang /_'bring dang /_tha ma dang /_rab kyi yang rab bo/_/de la tha ma ni byang gi sgra mi snyan du skye'o/_/'bring ni shar gyi lus 'phags gling du skye'o/_/rab ni 
[\[257a.5\]]nub kyi ban glang spyod du skye'o/_/rab kyi yang rab ni 'dzam bu'i gling du skye ste/_mkhas pa shes rab can gyis de ltar rtogs nas/_'di snyam du bdag gis 'bras bu rnam par smin pa de ji ltar gcad par bya snyam bsams nas/_yang 'di snyam du las de'i rgyu dang rkyen ni ma rig pa dang reg 
[\[257a.6\]]pa ste/_gal te bdag gis ma rig pa dang /_reg pa yongs su bcad na las kyi 'bras bu de dag 'gog cing mi skye bar 'gyur ro snyam sems so/_/de bas na mkhas pa shes rab can gyis ma rig pa dang reg pa yongs su bcad pa'i phyir 'phags pa'i lam gyi yan lag brgyad bsgom 
[\[257a.7\]]ste/_de ni tshangs par spyod pa yongs su dag pa zhes bya'o/_/rigs kyi bu de ltar na sems can gyi gdug pa'i lus la/_sman gyi rgyal po dam pa yod pa ni ji ltar ri kha ba can la rtswa gdug pa yod du zin kyang sman dam pa yang yod pa dang 'dra'o/_/gzhan yang rigs kyi bu mkhas pa 
[\[257b\]]
[\[257b.1\]]shes rab can gyi las dang nyon mongs pa rtogs nas rim gyis 'bras bu rnam par smin pa gnyis la brtag go/_/de ltar de gnyis kyi 'bras bu rnam par smin pa ni sdug bsngal yin te/_de ltar sdug bsngal bar shes nas skye ba len pa thams cad yongs su spong ngo /_/mkhas pa shes rab 
[\[257b.2\]]can ni gzhan yang nyon mongs pa'i rgyu las nyon mongs pa skye ba dang /_las kyi rgyu las nyon mongs pa skye la/_nyon mongs pa'i rgyu las kyang las skye ba dang /_las kyi rgyu las sdug bsngal skye la/_sdug bsngal gyi rgyu las nyon mongs pa skye'o/_/nyon mongs pa'i rgyu las srid pa skye ste/_
[\[257b.3\]]srid pa'i rgyu las sdug bsngal skye'o/_/srid pa'i rgyu las srid pa skye ste/_srid pa'i rgyu las las skye'o/_/las kyi rgyu las nyon mongs pa skye la/_nyon mongs pa'i rgyu las sdug bsngal skye ste/_sdug bsngal gyi rgyu las kyang sdug bsngal skye bar rtogs so/_/rigs kyi bu mkhas 
[\[257b.4\]]pa shes rab can gyis de ltar rtogs pa ni las kyi sdug bsngal rtogs pa yin par rig par bya'o/_/de ci'i phyir zhe na/_ji ltar gong ma dang 'dra bar rtog pa de dag ni 'khor ba'i rgyu rkyen bcu gnyis te/_gal te gang gis 'khor ba'i rgyu rkyen bcu gnyis de la de ltar rtog na de ni las 
[\[257b.5\]]gsar mi byed cing /_las rnying bcom pa yin par rig par bya'o/_/rigs kyi bu mkhas pa shes rab can gyis sems can dmyal ba gcig nas sems can dmyal ba brgya sum cu rtsa drug gi bar gyi sems can dmyal ba re re'i sdug bsngal rnam pa sna tshogs ji snyed yod pa brtags 
[\[257b.6\]]na kun kyang nyon mongs pa'i las kyis bskyed pa yin par rtogs so/_/de ltar sems can dmyal ba'i sdug bsngal rtogs nas rim gyis [{]yi dgas [,]yi dwags [}]dang byol song la sogs pa'i sdug bsngal brtag go/_/de ltar rtogs nas yang mi dang lha'i sdug bsngal ji snyed yod pa rnams rtog ste/_
[\[257b.7\]]de ltar sdug bsngal mang po de dag kun kyang nyon mongs pa'i las las skye ba yin par rtogs so/_/rigs kyi bu mtho ris kyi lha la sdug bsngal chen pos gzir ba'i dngos po med de/_lus mnyen zhing 'jam yang ltas lnga mngon du byung ba'i tshe sdug bsngal chen po myong ba ni 
[\[258a\]]
[\[258a.1\]]sems can dmyal ba'i sdug bsngal dang 'dra ste/_khyad par med do/_/rigs kyi bu mkhas pa shes rab can gyis ni khams gsum gyi sdug bsngal thams cad nyon mongs pa'i las kyi rgyu dang rkyen las skye bar shin tu rtogs so/_/rigs kyi bu dper na rdza 
[\[258a.2\]]ma so ma btang ba ni shin tu yang 'chag sla'o/_/sems can gyi lus blangs pa yang de dang 'dra ste/_lus de ni sdug bsngal mang po'i snod yin no/_/'di lta ste/_dper na me tog dang /_'bras bu'i shing shin tu rgyas pa ni bya mang pos ma rung bar byed do/_/dper na rtswa skam po mang du 
[\[258a.3\]]spungs kyang me chung ngus 'tshig par 'gyur ba dang 'dra bar sems can gyi lus myong ba yang sdug bsngal gyis 'jig par 'gyur ro/_/rigs kyi bu mkhas pa shes rab can gyis sdug bsngal rnam pa brgyad ni 'phags pa'i spyod pa ltar rtogs na/_gang zag des ni sdug 
[\[258a.4\]]bsngal yongs su chod par rig par bya'o/_/rigs kyi bu mkhas pa shes rab can gyis sdug bsngal brgyad shin tu rtogs nas rim gyis sdug bsngal gyi rgyu la rtog go/_/sdug bsngal gyi rgyu zhes bya ba ni sred pa dang ma rig pa'o/_/sred pa dang ma rig pa la rnam pa gnyis 
[\[258a.5\]]te/_lus tshol ba dang /_zang zing tshol ba'o/_/lus dang zang zing tshol b+wa gnyis ka la yang sdug bsngal ba ste/_de bas na sred pa dang ma rig pa ni sdug bsngal gyi rgyur 'gyur bar rig par bya'o/_/rigs kyi bu sred pa dang /_ma rig pa las gzhan yang rnam pa 
[\[258a.6\]]gnyis te/_nang dang phyi rol lo/_/de la nang gis lus su 'gyur bar byed do/_/phyi rol gyis ni skye zhing 'phel bar byed do/_/gzhan yang nang gis lus su 'gyur bar byed de/_phyi rol ni las kyi 'bras bur 'gyur bar byed pas/_nang gi sred pa bcad na las chod par 
[\[258a.7\]]'gyur gyi/_phyi rol gyi sred pa bcad pas 'bras bu chod par 'gyur ro/_/de la nang gi sred pas ni ma 'ongs pa'i dus kyi sdug bsngal skye bar byed la phyi rol gyi sred pas ni da ltar gyi dus kyi sdug bsngal skye bar byed de/_de bas na mkhas pa shes rab can gyis sred pa ni 
[\[258b\]]
[\[258b.1\]]sdug bsngal gyi rgyur 'gyur bar rtogs so/_/de ltar sdug bsngal gyi rgyu rtogs nas rim gyis sdug bsngal gyi 'bras bu rnam par smin pa la rtog go/_/sdug bsngal gyi 'bras bu zhes bya ba ni len pa yin no/_/sred pa'i 'bras bu la len pa zhes bya ste/_len pa'i rgyu dang rkyen 
[\[258b.2\]]gyis phyi nang la sred par 'gyur te/_sred pa de'i sdug bsngal myong bar 'gyur ro/_/rigs kyi bu mkhas pa shes rab can gyis ni sred pa'i rkyen gyis len pa/_len pa'i rkyen gyis srid pa yin par rtogs so/_/gang gis sred pa dang /_len pa'i dngos po gnyis bcad na/_
[\[258b.3\]]las kyang mi byed de/_sdug bsngal mang po myong bar yang mi 'gyur ro/_/de bas na mkhas pa shes rab can ni sred pa'i sdug bsngal gcad pa'i phyir 'phags pa'i lam brgyad la nan tan byed do/_/rigs kyi bu gang zhig de ltar shin tu rtogs na/_de ni ngas tshangs 
[\[258b.4\]]pa'i spyod pa rnam par dag pa zhes bya ste/_de ni sems can gyi gdug pa'i lus la sman dam pa'i rgyal po yod pa zhes bya ste/_ji ltar ri kha ba can la dug yod du zin kyang /_sman dam pa yang yod pa bzhin no/_/byang chub sems dpa' 'od srung gis yang gsol pa/_
[\[258b.5\]]bcom ldan 'das ji ltar na yongs su dag pa'i tshangs par spyod pa zhes bgyi/_bcom ldan 'das kyis bka' stsal pa/_rigs kyi bu chos thams cad ces bya ba yin no/_/byang chub sems dpa' 'od srung gis yang gsol pa/_bcom ldan 'das chos thams cad ces 
[\[258b.6\]]bgyi ba'i don ma nges pa lags so/_/de ci'i slad du zhe na/_de bzhin gshegs pas bar bar ni dge ba dang /_mi dge ba lags zhes gsungs/_bar bar ni dran pa nye bar gzhag pa bzhi la rjes su rtogs pa lags so zhes gsungs/_bar bar ni skye mched bcu gnyis 
[\[258b.7\]]lags so zhes gsungs/_bar bar ni dge ba'i bshes gnyen lags so zhes gsungs/_bar bar ni rten cing 'brel te 'byung ba bcu gnyis lags so zhes gsungs/_bar bar ni sems can lags so zhes gsungs/_bar bar ni yang dag par lta ba dang ngan 
[\[259a\]]
[\[259a.1\]]par lta ba lags so zhes gsungs/_bar bar ni mdo sde sde bcu gnyis lags so zhes gsungs/_bar bar ni bden pa gnyis lags so zhes/_nga yang 'dir yongs su dag pa'i tshangs par spyod pa ni chos thams cad do zhes gsungs na gang dag la 
[\[259a.2\]]sogs pa la chos thams cad ces bgyi/_bcom ldan 'das kyis bka' stsal pa/_legs so shin tu legs so/_/rigs kyi bu yongs su mya ngan las 'das pa chen po'i mdo sde dam pa'i chos 'di ni chos thams cad kyi rin po che'i gter zhes bya'o/_/dper na rgya 
[\[259a.3\]]mtsho ni rin po che thams cad kyi 'byung gnas yin pa dang 'dra bar/_yongs su mya ngan las 'das pa'i mdo sde 'di yang de dang 'dra ste/_tshig gi don thams cad kyi dgongs te gsungs pa'i snying po'o/_/rigs kyi bu dper na ri rab ri'i rgyal po ni sman mang po thams cad kyi 
[\[259a.4\]]'byung gnas yin pa dang 'dra bar/_mdo sde 'di yang de dang 'dra ste/_byang chub sems dpa'i tshul khrims kyi 'byung gnas yin no/_/rigs kyi bu dper na nam mkha' ni dngos po thams cad kyi gnas yin pa ltar/_mdo sde 'di yang de dang 'dra ste/_dge ba'i chos 
[\[259a.5\]]thams cad kyi gnas yin no/_/rigs kyi bu dper na rlung drag po ni sus kyang bcing mi nus pa ltar/_byang chub sems dpa' mdo sde 'di la nan tan byed pa thams cad kyang de dang 'dra ste/_nyon mongs pa'i mi dge ba'i chos thams cad kyis 'ching mi nus so/_/rigs kyi bu dper 
[\[259a.6\]]na rdo rje la cis kyang mi tshugs pa ltar mdo sde 'di yang de dang 'dra bar mu stegs can ngan par lta ba mang du yod kyang rnam par gzhig mi nus so/_/rigs kyi bu dper na gang gA'i klung gi bye ma ni sus kyang 'grang mi nus pa ltar mdo sde 'di'i don yang de dang 'dra ste/_sus kyang bgrang mi nus 
[\[259a.7\]]so/_/rigs kyi bu mdo sde 'di ni byang chub sems dpa' rnams kyi chos kyi rgyal mtshan du 'gyur te/_brgya byin lha'i dbang phyug gi rgyal mtshan dang 'dra'o/_/rigs kyi bu mdo sde 'di ni yongs su mya ngan las 'das pa chen po'i grong khyer du 'gro ba'i tshong dpon lta bu ste/_ji ltar 
[\[259b\]]
[\[259b.1\]]ded dpon chen pos tshong dpon mang po ded de rgya mtsho chen por 'jug pa dang 'dra'o/_/rigs kyi bu mdo sde 'di ni byang chub sems dpa' rnams kyi chos kyi snang ba'i 'od du 'gyur te/_ji ltar 'jig rten na nyi ma dang zla bas mun pa sel bar byed pa dang 'dra'o/_/rigs kyi bu mdo sde 'di ni 
[\[259b.2\]]nad kyis gzir ba'i sems can gyi sman bzang por 'gyur te/_ji ltar ri bsung can la sman gyi rgyal po 'byung bas nad kyi sdug bsngal zhi bar byed pa dang 'dra'o/_/rigs kyi bu mdo sde 'di ni log sred can thams cad kyi 'khar bar 'gyur te/_dper na mi nyam chung ba thams cad 
[\[259b.3\]]de'i rkyen gyis langs pa dang 'dra'o/_/rigs kyi bu mdo sde 'di ni sdig pa ma rungs pa thams cad kyi zam par 'gyur te/_ji ltar 'jig rten na zam pas thams cad sgrol ba dang 'dra'o/_/rigs kyi bu mdo sde 'di ni srid pa nyi shu rtsa lngar nyon mongs pas gdungs pa'i bsil grib 
[\[259b.4\]]tu 'gyur te/_'jig rten gyi gdugs sam/_bla gab kyis shin tu tsha ba'i nyi ma sgrib pa dang 'dra'o/_/rigs kyi bu mdo sde 'di ni 'jigs pa med pa'i rgyal po chen po ste/_nyon mongs pa'i bdud ma rungs pa thams cad 'joms par 'gyur ba ni/_ji ltar seng ge'i rgyal 
[\[259b.5\]]pos [{]ri dgas [,]ri dwags [}]thams cad thul ba dang 'dra'o/_/rigs kyi bu mdo sde 'di ni rig pa'i sngags chen mo ste/_nyon mongs pa'i gdon ma rungs pa thams cad 'jig par 'gyur ba ni 'jig rten na sngags mkhan gyis gdon med par byed pa dang 'dra'o/_/rigs kyi bu mdo sde 'di ni 
[\[259b.6\]]bla na med pa'i ba mo'am/_ser ba lta bu ste/_'khor ba'i 'bras bu thams cad bcom pa ni/_ji ltar 'jig rten na ba mo'am/_ser bas 'bras bu thams cad bcom pa dang 'dra'o/_/rigs kyi bu mdo sde 'di ni tshul khrims kyi mig nyams pa'i sman bzang po lta bur 'gyur 
[\[259b.7\]]te/_'jig rten na sman an dz+wa na zhes bya ba mig na ba thams cad la phan par byed pa dang 'dra'o/_/rigs kyi bu mdo sde 'di ni dge ba'i chos thams cad kyi 'byung gnas su 'gyur te/_ji ltar 'jig rten nas dngos po thams cad kyi gnas su 'gyur ba dang 'dra'o/_/
[\[260a\]]
[\[260a.1\]]rigs kyi bu mdo sde 'di ni tshul khrims nyams pa'i sems can gyi me long gsal bar 'gyur te/_ji ltar 'jig rten gyi me long gsal bas gzugs thams cad snang ba dang 'dra'o/_/rigs kyi bu mdo sde 'di ni khrel ba dang 'dzem pa med pa'i gos su 
[\[260a.2\]]'gyur te/_ji ltar 'jig rten na gos kyis lus sgrib cing g.yogs pa dang 'dra'o/_/rigs kyi bu mdo sde 'di ni dge ba'i chos kyis dbul ba rnams kyi nor rin po cher 'gyur te/_ji ltar lha bkra shis mas dbul ba thams cad la phan par 'gyur ba dang 'dra'o/_/rigs kyi 
[\[260a.3\]]bu mdo sde 'di ni chos kyis skom pa'i sems can thams cad kyi bdud rtsi'i chur 'gyur te/_ji ltar yon tan brgyad dang ldan pa'i chus skom pa thams cad ngoms par byed pa dang 'dra'o/_/rigs kyi bu mdo sde 'di ni nyon mongs pa thams cad kyi chos kyi khrir 'gyur te/_
[\[260a.4\]]ji ltar 'jig rten na gang zag dag bde ba'i khri la phrad pa dang 'dra'o/_/rigs kyi bu mdo sde 'di ni sa dang po'i byang chub sems dpa' nas sa bcu pa'i byang chub sems dpa'i bar gyi rgyan dang /_bdug pa dang /_me tog dang /_byug spos dang /_spos phye ma dang /_bdug 
[\[260a.5\]]spos rnam par dag pa'i rigs phun sum tshogs pa'i theg pas pha rol tu phyin pa drug la gnas par byed do/_/rab tu bde ba myong bar byed pa ni/_ji ltar sum cu rtsa gsum gnam gyi shing pa ri tsi tra dang 'dra'o/_/rigs kyi bu mdo sde 'di ni ye shes kyi mtshon ngar can 
[\[260a.6\]]lta bu ste/_nyon mongs pa'i shing thams cad gcod par 'gyur ro/_/'di ni mtshon rnon po lta bu ste/_bag chags thams cad gcod par 'gyur ro/_/'di ni shin tu dpa' zhing rtul phod pa lta bu ste/_phas rgol ba'i bdud thams cad bcom pa'o/_/'di ni ye 
[\[260a.7\]]shes kyi me lta bu ste/_nyon mongs pa thams cad sreg pa'o/_/'di ni rten cing 'brel te 'byung ba'i snying po lta bu ste/_rang sangs rgyas thams cad kyi 'byung gnas so/_/'di ni thos pa'i gter lta bu ste/_nyan thos kyi skye gnas yin no/_/'di ni lha thams cad kyi 
[\[260b\]]
[\[260b.1\]]mig lta bu'o/_/'di ni mi thams cad kyi yang dag pa'i lam yin no/_/'di ni byol song gi skye gnas thams cad kyi rten pa'i gnas yin no/_/'di ni [{]yi dgas [,]yi dwags [}]thams cad kyi rnam par grol ba'i gnas yin no/_/'di ni sems can dmyal ba'i bla na med pa'i mchog yin no/_/
[\[260b.2\]]'di ni phyogs bcu'i sems can thams cad kyi bla na med pa'i snod yin no/_/'di ni phyogs bcu'i 'jig rten gyi 'das pa dang /_ma byon pa dang /_da ltar bzhugs pa'i sangs rgyas thams cad kyi yab dang yum yin no/_/rigs kyi bu de bas na mdo sde 'dis ni chos thams cad 
[\[260b.3\]]bsdus so/_/ngas ni sngar gsungs pa ltar mdo sde 'dis chos thams cad bsdus par gsungs mod kyi/_ngas ni byang chub kyi phyogs kyi chos sum cu rtsa bdun la tshangs par spyod pa yin no zhes gsungs so//_//'phags pa yongs su mya ngan las 'das pa chen 
[\[260b.4\]]po'i mdo/_bam po lnga bcu pa/_rigs kyi bu byang chub kyi phyogs kyi sum cu rtsa bdun ma gtogs par/_gzhan gyis nyan thos kyi 'bras bu yang dag pa nas bla na med pa yang dag par rdzogs pa'i byang chub kyi 'bras bu'i bar du thob par mi 'gyur bas sangs rgyas kyi rang 
[\[260b.5\]]bzhin dang /_sangs rgyas kyi rang bzhin gyi 'bras bu yang mi mthong ngo /_/de'i rgyu de'i rkyen gyis tshangs par spyod pa ni byang chub kyi phyogs sum cu rtsa bdun no/_/de ci'i phyir zhe na/_byang chub kyi phyogs sum cu rtsa bdun phyin ci log gi rang bzhin ma yin pas phyin ci log rnam par 
[\[260b.6\]]'jig par byed do/_/ngan par lta ba'i rang bzhin ma yin pas ngan par lta ba 'jig par byed do/_/'jig pa'i rang bzhin ma yin pas 'jig pa yongs su 'jig par byed do/_/rang bzhin gyis yongs su dag par spyod pa yin pas sems can dag mthar yongs su dag pa'i 
[\[260b.7\]]tshangs par spyad pa spyod par byed do/_/byang chub sems dpa' 'od srung gis gsol pa/_bcom ldan 'das zag pa dang bcas pa'i chos ni zag pa med pa'i chos kyi rgyur yang 'gyur na/_de bzhin gshegs pas ci'i slad du zag pa dang bcas pa la/_yongs su dag pa'i 
[\[261a\]]
[\[261a.1\]]tshangs par spyod pa'o zhes ma gsungs/_bcom ldan 'das kyis bka' stsal pa/_rigs kyi bu zag pa dang bcas pa thams cad ni phyin ci log pa yin te/_de bas na zag pa dang bcas pa la yongs su dag pa'i tshangs par spyod pa zhes mi bya'o/_/byang chub 
[\[261a.2\]]sems dpa' 'od srung gis gsol pa/_bcom ldan 'das 'jig rten mchog gi chos zhes bgyi ba/_zag pa dang bcas pa lags sam/_zag pa ma mchis pa lags/_bcom ldan 'das kyis bka' stsal pa/_rigs kyi bu zag pa dang bcas pa yin no/_/gsol pa/_
[\[261a.3\]]bcom ldan 'das zag pa dang bcas pa lags mod kyi/_rang bzhin gyis phyin ci log ma lags na/_ci'i slad du yongs su dag pa'i tshangs par spyod pa zhes mi bgyi/_bcom ldan 'das kyis bka' stsal pa/_rigs kyi bu 'jig rten mchog gi chos ni zag pa med pa'i rgyur 
[\[261a.4\]]'gyur bas zag pa med pa dang 'dra'o/_/zag pa med pa la phyogs pas phyin ci log ces mi bya'o/_/rigs kyi bu yongs su dag pa'i tshangs par spyod pa'i sems skyed pa rgyun ma chad pa nas/_mthar 'jig rten mchog gi chos kyi bar du sems rtse gcig tu zad de/_de bas 
[\[261a.5\]]na yongs su dag pa'i tshangs par spyod pa zhes mi bya'o/_/byang chub sems dpa' 'od srung gis gsol pa/_bcom ldan 'das sems can gyi rnam par shes pa lnga ni zag pa dang bcas pa'ang lags te/_phyin ci log pa ma lags la sems rtse gcig pa'ang ma 
[\[261a.6\]]lags na ci'i slad du yongs su dag pa'i tshangs par spyod pa zhes mi bgyi/_bcom ldan 'das kyis bka' stsal pa/_rigs kyi bu sems can gyi rnam par shes pa lnga ni sems rtse gcig pa ma yin yang gang zag pa dang bcas pa yin la/_phyin ci log kyang yin 
[\[261a.7\]]te/_zag pa rnams bskyed pa'i phyir zag pa dang bcas pa zhes bya'o/_/ngo bo nyid kyis yang dag pa ma yin te/_'du shes la chags pas phyin ci log pa zhes bya'o/_/de la ji ltar na ngo bo nyid kyis yang dag pa ma yin te/_'du shes la chags pas phyin ci log ces 
[\[261b\]]
[\[261b.1\]]bya zhe na/_pho dang mo ma yin pa la pho dang mor 'du shes bskyed pa nas/_khang pa dang /_theg pa dang /_bum pa dang /_gos kyi bar du de bzhin du rgyas par rig par bya ste/_de dag ni phyin ci log ces bya'o/_/rigs kyi bu byang chub kyi phyogs sum cu rtsa bdun ni rang bzhin 
[\[261b.2\]]gyis phyin ci log pa ma yin te/_de bas na yongs su dag pa'i tshangs par spyod pa zhes bya'o/_/rigs kyi bu byang chub sems dpa' gang byang chub kyi phyogs sum cu rtsa bdun las rtsa ba yang shes/_rgyu yang shes/_bsdu ba yang shes/_bskyed pa yang shes/_bdag po yang 
[\[261b.3\]]shes/_ded dpon yang shes/_rgyal ba yang shes/_yang dag pa yang shes/_mthar phyin pa yang shes na/_byang chub sems dpa' de ni yongs su dag pa'i tshangs par spyod pa zhes bya'o/_/byang chub sems dpa' 'od srung gis gsol pa/_bcom ldan 'das de la 
[\[261b.4\]]ji ltar na rtsa ba shes pa nas mthar phyin pa'i bar du shes pa zhes bgyi/_bcom ldan 'das kyis bka' stsal pa/_rigs kyi bu legs so legs so/_/byang chub sems dpas zhu ba la dngos po rnam pa gnyis te/_gang zhe na/_bdag shes par bya ba dang /_gzhan shes 
[\[261b.5\]]par byed pa'o/_/khyod kyis rtogs shing shes kyang sems can tshad med pa snyed ma gtogs mi shes pa dag gi phyir dngos po 'di dag zhu ba legs so legs so zhes bstod do/_/rigs kyi bu byang chub kyi phyogs sum cu rtsa bdun gyi rtsa ba ni mos pa yin te/_rgyu ni gsal bar reg 
[\[261b.6\]]pa zhes bya/_bsdu ba ni tshor ba zhes bya/_bskyed pa ni legs par yid la byed pa zhes bya/_bdag po ni dran pa zhes bya/_ded dpon ni ting nge 'dzin ces bya/_rgyal ba ni shes rab ces bya/_yang dag pa ni rnam par grol ba zhes bya/_mthar phyin pa ni yongs su mya ngan 
[\[261b.7\]]las 'das pa chen po zhes bya/_rigs kyi bu shin tu mos pa ni thog ma sems bskyed pa nas/_bla na med pa yang dag par rdzogs pa'i byang chub kyi bar gyi rtsa ba yin te/_de bas na mos pa ni rtsa ba zhes gsungs so/_/rigs kyi bu dper na 'jig rten na sdug bsngal 
[\[262a\]]
[\[262a.1\]]thams cad kyi rtsa ba ni sred pa yin no zhes bya ba dang /_nad thams cad kyi rtsa ba ni kha zas ma zhu ba yin no zhes bya ba dang /_zhal che thams cad kyi rtsa ba ni rtsod pa yin no zhes bya ba dang /_mi dge ba thams cad kyi rtsa ba ni [{]brdzun [,]rdzun [}]yin no zhes bya ba dang 'dra'o/_/
[\[262a.2\]]byang chub sems dpa' 'od srung gis yang gsol pa/_bcom ldan 'das de bzhin gshegs pas sngar mdo sde 'di'i nang nas dge ba thams cad kyi rtsa ba ni bag byas pa lags so zhes gsungs la/_da ni mos pa lags so zhes gsungs pa'i don ji lta bu lags/_bcom 
[\[262a.3\]]ldan 'das kyis bka' stsal pa/_rigs kyi bu gal te skye ba'i rgyu la bya na ni shin tu mos pa yin no/_/gal te gsal ba'i rgyu la bya na ni bag byed pa yin no/_/dper na 'jig rten pa dag 'bras bu thams cad kyi rgyu ni sa bon yin no zhes bya ba dang /_gzhan yang sa bon ni skye ba'i 
[\[262a.4\]]rgyu yin no zhes bya ba dang /_sa ni gsal ba'i rgyu yin no zhes bya ba'i don yang de dang 'dra'o/_/byang chub sems dpa' 'od srung gis gsol pa/_bcom ldan 'das de bzhin gshegs pas mdo sde gzhan las byang chub kyi phyogs sum cu rtsa bdun gyi rtsa ba ni sangs rgyas lags 
[\[262a.5\]]so zhes bgyi ba'i don ji lta bu lags/_bcom ldan 'das kyis bka' stsal pa/_de bzhin gshegs pas sems can gang byang chub kyi phyogs sum cu rtsa bdun thog ma shes pa la ni sangs rgyas kyi rtsa ba yin no zhes gsungs so/_/gang rang gis rig pa la ni shin 
[\[262a.6\]]tu mos pa rtsa ba yin no zhes gsungs so/_/gsol pa/_bcom ldan 'das de la ji ltar na gsal bar reg pa la rgyu zhes bgyi ba lags/_bcom ldan 'das kyis bka' stsal pa/_rigs kyi bu de bzhin gshegs pas bar bar ni gsal ba la shes rab ces kyang 
[\[262a.7\]]gsungs/_bar bar ni dad pa zhes kyang gsungs so/_/rigs kyi bu dad pa'i rgyu dang rkyen gyis dge ba'i bshes gnyen la bsnyen par 'gyur te/_de bas na reg pa zhes bya'o/_/dge ba'i bshes gnyen la brten pa'i rgyu dang rkyen gyis dam pa'i chos thob par 'gyur te/_de 
[\[262b\]]
[\[262b.1\]]yang reg pa zhes bya'o/_/dam pa'i chos thos pa'i rkyen gyis lus dang /_ngag dang yid kyi las yongs su dag par 'gyur te/_de yang reg pa zhes bya'o/_/lus dang /_ngag dang /_yid kyi las yongs su dag pa'i rkyen gyis yang dag pa'i 'tsho ba thob par 'gyur te/_de 
[\[262b.2\]]yang reg pa zhes bya'o/_/yang dag pa'i 'tsho ba'i rkyen gyis yongs su dag pa'i tshul khrims thob par 'gyur ro/_/yongs su dag pa'i tshul khrims kyi rkyen gyis bas mtha'i dgon pa la dga' bar 'gyur ro/_/bas mtha'i dgon pa la dga' ba'i rkyen gyis shin tu yid 
[\[262b.3\]]la byed par 'gyur ro/_/shin tu yid la byas pas chos bzhin du gnas par 'gyur ro/_/chos bzhin du gnas pa'i rkyen gyis byang chub kyi phyogs sum cu rtsa bdun thob ste/_kun nas nyon mongs pa tshad med pa snyed choms par 'gyur te/_de ni reg pa zhes bya'o/_/rigs kyi 
[\[262b.4\]]bu tshor ba la sdud pa zhes bya'o/_/sems can gyis tshor ba myong ba na dge ba dang sdig pa byed par 'gyur te/_de bas na tshor ba la sdud pa zhes bya'o/_/rigs kyi bu tshor ba'i rkyen gyis kun nas nyon mongs pa mang po skye'o/_/byang chub kyi phyogs sum cu rtsa bdun gyis kun 
[\[262b.5\]]nas nyon mongs pa choms par 'gyur te/_de bas na tshor ba la sdud pa zhes bya'o/_/shin tu legs par yid la byed pa'i rkyen gyis kun nas nyon mongs pa choms par 'gyur te/_de bas na bskyed pa zhes bya'o/_/de ci'i phyir zhe na/_brtson 'grus su nan tan byas na byang chub 
[\[262b.6\]]kyi phyogs sum cu rtsa bdun thob par 'gyur ro/_/gang gis de ltar kun nas nyon mongs pa gzhom par bsams na dran pa la rag lus te/_de bas na dran pa ni bdag po zhes bya'o/_/dper na 'jig rten na tshogs rnam pa bzhi ni dmag dpon gyi yid bzhin du 'gro ba ltar byang 
[\[262b.7\]]chub kyi phyogs sum cu rtsa bdun yang de dang 'dra ste/_bdag po dran pa'i rjes su 'gro'o/_/rigs kyi bu ting nge 'dzin du zhugs pas byang chub kyi phyogs sum cu rtsa bdun gyi chos kyi mtshan nyid thams cad rtogs par 'gyur te/_de bas na ting nge 'dzin ni ded dpon zhes bya'o/_/
[\[263a\]]
[\[263a.1\]]byang chub kyi phyogs sum cu rtsa bdun gyi chos kyi mtshan nyid rtogs pa yang shes rab mchog tu 'gyur te/_de bas na shes rab ni rgyal ba zhes bya'o/_/de ltar shes rab kyis nyon mongs pa rtogs nas shes rab kyi stobs kyis nyon mongs pa zhi bar 'gyur te/_ji 
[\[263a.2\]]ltar 'jig rten na tshogs rnam bzhis dgra pham pa yang dpa' bo gcig gam gnyis tsam la rag lus pa ltar byang chub kyi phyogs sum cu rtsa bdun yang de dang 'dra ste/_shes rab kyi mthus nyon mongs pa choms pas shes rab kyi rgyal ba zhes bya'o/_/rigs kyi bu byang chub kyi 
[\[263a.3\]]phyogs sum cu rtsa bdun la nan tan byas pas bsam gtan bzhi dang /_mngon par shes pa dang /_bde ba thob mod kyi yang dag pa zhes mi bya ste/_gang nyon mongs pa bcom nas rnam par grol ba thob pa'i tshe/_don yang dag pa zhes bya'o/_/byang chub kyi phyogs sum cu rtsa bdun 
[\[263a.4\]]la sems bskyed de nan tan byas pas 'jig rten gyi bde ba dang /_'jig rten las 'das pa'i bde ba dang /_dge sbyong gi 'bras bu bzhi dang /_rnam par grol ba thob mod kyi mthar phyin pa zhes mi bya'o/_/gang zhig gis byang chub kyi phyogs sum cu rtsa bdun spyod pa'i dngos po 
[\[263a.5\]]yongs su bcad na de ni mya ngan las 'das pa zhes bya ste/_de bas na mthar phyin pa la yongs su mya ngan las 'das pa chen po zhes ngas gsungs so/_/rigs kyi bu gzhan yang shin tu 'dod pa'i sems ni mos pa zhes bya'o/_/shin tu 'dod pas dge ba'i bshes gnyen la bsnyen par 
[\[263a.6\]]'gyur te/_de ni reg pa zhes kyang bya/_rgyu zhes kyang bya'o/_/dge ba'i bshes gnyen la bsnyen pas tshor ba zhes kyang bya ste/_de ni sdud pa zhes bya'o/_/dge ba'i bshes gnyen la bsnyen pas shin tu yid la byed par 'gyur te bskyed pa zhes bya'o/_/chos rnam pa 'di bzhi'i rkyen gyis byang chub 
[\[263a.7\]]skye ba ni mos pa dang /_dran pa dang /_ting nge 'dzin dang /_shes rab yin te/_de ni bdag po dang /_ded dpon dang /_rgyal ba zhes bya'o/_/chos rnam pa 'di gsum gyi rkyen gyis rnam par grol ba gnyis thob par 'gyur ro/_/'dod pa yongs su bcad pas ni sems rnam par grol 
[\[263b\]]
[\[263b.1\]]la/_ma rig pa yongs su bcad pas shes rab rnam par grol te/_de ni yang dag pa zhes bya'o/_/de ltar chos rnam pa 'di brgyad kyis mthar 'bras bu thob par 'gyur bas mya ngan las 'das pa zhes bya ste/_mthar phyin pa zhes kyang bya'o/_/rigs kyi bu gzhan yang 
[\[263b.2\]]mos pa ni sems bskyed nas rab tu byung ba'o/_/reg pa ni gsol ba dang bzhi'i las byas pa ste/_de ni rgyu zhes bya'o/_/bzung ba ni tshul khrims rnam pa gnyis mnod pa ste/_so sor thar pa dang /_rtsa ba yongs su dag pa'i tshul khrims te/_de ni tshor ba dang yongs su bzung 
[\[263b.3\]]ba zhes bya'o/_/bskyed pa ni bsam gtan bzhi la nan tan byed pa'o/_/bdag po ni rgyun du zhugs pa'i 'bras bu dang /_lan cig phyir ldog pa'i 'bras bu'o/_/ded dpon ni lan cig phyir mi ldog pa'i 'bras bu'o/_/rgyal ba ni dgra bcom pa'i 'bras bu'o/_/yang dag 
[\[263b.4\]]pa ni rang sangs rgyas kyi 'bras bu'o/_/mthar phyin pa ni bla na med pa yang dag par rdzogs pa'i byang chub kyi 'bras bu'o/_/rigs kyi bu gzhan yang mos pa ni rnam par shes pa'o/_/reg pa ni skye mched drug go/_/sdud pa ni tshor ba'o/_/skyed pa ni ma rig pa'o/_/bdag 
[\[263b.5\]]po ni ming dang gzugs so/_/ded dpon ni 'dod pa'o/_/rgyal ba ni len pa'o/_/yang dag pa ni srid pa'o/_/mthar phyin pa ni skye ba dang rga ba dang /_na ba dang 'chi ba'o/_/byang chub sems dpa' 'od srung gis gsol pa/_bcom ldan 'das rtsa ba dang /_rgyu dang /_bskyed pa dang /_
[\[263b.6\]]gsum la tha dad pa yang ci mchis/_bcom ldan 'das kyis bka' stsal pa/_rtsa ba zhes bya ba ni thog ma sems bskyed pa la bya'o/_/rgyu zhes bya ba ni 'dra ba rgyun mi 'chad pa'o/_/bskyed pa ni 'dra ba 'gags nas 'dra ba bskyed pa'o/_/rigs kyi bu gzhan yang rtsa ba zhes bya ba ni 
[\[263b.7\]]byed pa'o/_/rgyu zhes bya ba ni 'bras bu'o/_/bskyed pa zhes bya ba ni dgos pa'o/_/rigs kyi bu ma 'ongs pa'i dus na rnam par smin pa'i 'bras bu yod kyang ma myong ba'i phyir rgyu zhes bya'o/_/nam myong bar 'gyur ba'i tshe na bskyed pa zhes bya'o/_/rigs kyi bu gzhan yang rtsa ba zhes 
[\[264a\]]
[\[264a.1\]]bya ba ni tshor ba'o/_/thob pa ni rgyu'o/_/dgos pa ni bskyed pa'o/_/rigs kyi bu mdo sde 'di las rtsa ba zhes bya ba ni mthong ba'i lam mo/_/rgyu zhes bya ba ni bsgom pa'i lam mo/_/bskyed pa zhes bya ba ni mi slob pa'i lam mo/_/rigs kyi bu gzhan yang rtsa ba zhes bya ba 
[\[264a.2\]]ni yang dag pa'i rgyu'o/_/rgyu zhes bya ba ni thabs yin te/_thabs mkhas pas 'bras bu thob par gyur to/_/'bras bu thob pas bskyed pa zhes bya'o/_/byang chub sems dpa' 'od srung gis yang gsol pa/_bcom ldan 'das kyis gsungs pa ltar mthar phyin pa la mya ngan 
[\[264a.3\]]las 'das pa zhes bgyi na mya ngan las 'das pa de thob par rung ngam/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po'am/_dge slong ngam/_dge slong ma'am/_dge bsnyen nam/_dge bsnyen ma gang zhig 'du 
[\[264a.4\]]shes bcu la nan tan byas na des mya ngan las 'das pa thob par rig par bya'o/_/bcu gang zhe na/_'di lta ste mi rtag par 'du shes pa dang /_sdug bsngal bar 'du shes pa dang /_bdag med par 'du shes pa dang /_kha zas spong bar 'du shes pa dang /_'jig rten 
[\[264a.5\]]thams cad la mi chags par 'du shes pa dang /_shi bar 'du shes pa dang /_nyes pa'i skyon mang bar 'du shes pa dang /_spong bar 'du shes pa dang /_'gog par 'du shes pa dang /_sred pa med par 'du shes pa'o/_/rigs kyi bu byang chub sems dpa' 
[\[264a.6\]]sems dpa' chen po'am/_dge slong ngam/_dge slong ma'am/_dge bsnyen nam/_dge bsnyen ma gang gis 'du shes rnam pa bcu po 'di la nan tan byas na mthar nges par mya ngan las 'das pa thob par 'gyur ro/_/de bas na gzhan gyi dring la mi 'jog par dge ba dang 
[\[264a.7\]]mi dge ba la sogs pa rtogs par 'gyur te/_de ni yang dag pa'i dge slong yin pa nas dge bsnyen dang /_dge bsnyen ma yang dag pa'i bar du yin no/_/byang chub sems dpa' 'od srung gis gsol pa/_bcom ldan 'das de la ji ltar na byang chub sems dpa' 
[\[264b\]]
[\[264b.1\]]nas dge bsnyen ma'i bar du mi rtag par 'du shes pa la nan tan bgyid pa lags/_bcom ldan 'das kyis bka' stsal pa/_rigs kyi bu byang chub sems dpa' la rnam pa gnyis te/_thog ma sems bskyed pa dang /_byang chub la nan tan byed pa'o/_/mi rtag par 
[\[264b.2\]]'du shes pa la yang rnam pa gnyis te/_sbom po dang /_phra mo'o/_/thog ma sems bskyed pa'i byang chub sems dpas mi rtag pa la 'du shes pa'i tshe na 'di snyam du sems so/_/'jig rten gyi dngos po la yang rnam pa gnyis te/_nang dang phyi rol lo/_/de ltar 
[\[264b.3\]]nang gi dngos po ni mi rtag la 'gyur zhing 'pho ba ste/_bdag gi lus 'di thog ma btsas pa dang /_gzhon nu dang /_lang tsho ba dang /_rgas 'khogs pa dang /_shi ba la sogs pa'i dus dang /_tshad so sor tha dad de/_de bas na nang gi dngos po ni mi rtag par rtogs 
[\[264b.4\]]so/_/mi rtag par rig go/_/gzhan yang 'di snyam du bdag gis sems can dag la brtags na/_kha cig kha dog dang mdog dang mthu stobs su ldan te/_'gro ba dang 'ong ba la thogs pa med par dbang du gyur/_kha cig ni nad kyis gzir nas shin du rid de 
[\[264b.5\]]mdog dang kha dog tu mi ldan/_mthu dang stobs med pas dbang du ma gyur to/_/kha cig ni shin tu longs spyod dang ldan te bang mdzod kyang yongs su gang ngo /_/kha cig ni dbul phongs pas ci yang mi bdog go/_/kha cig ni yon tan phun sum tshogs pa dang ldan par 
[\[264b.6\]]mthong ngo /_/kha cig ni sdig pa mi dge ba'i chos dang ldan par mthong bas de bas na nges par nang gi chos ni mi rtag par rig go/_/gzhan yang phyi rol gyi chos rnams ni sa bon dang /_myu gu dang /_sdong bu dang /_lo ma dang /_me tog dang /_'bras bu'i tshe so sor tha dad de/_de 
[\[264b.7\]]ltar phyi rol gyi chos kyang kha cig ni phun sum tshogs pa dang ldan/_kha cig ni phun sum tshogs pa dang mi ldan te/_de bas na phyi rol gyi chos thams cad kyang mi rtag par rig go snyam sems so/_/de ltar chos thams cad mi rtag par rtogs nas thos pa'i sgo nas chos 
[\[265a\]]
[\[265a.1\]]thams cad la 'di ltar rtog go/_/bdag gis thos na mtho ris kyi lha rnams kyang shin tu bde ba'i longs spyod phun sum tshogs pa dang ldan te/_mngon par shes pa dang dbang du ldan yang ltas lnga mngon par byung bas de bas na mi rtag par rig go/_/gzhan 
[\[265a.2\]]yang bskal pa thog ma'i tshe sems can thams cad kyang so so nas yon tan mchog dam pa dang ldan te/_so so'i lus kyi 'od kyis snang bar byed kyi nyi ma zla ba'i 'od la rag ma lus so zhes thos te/_mi rtag pa'i mthus 'od kyang nyams nas yon tan yang med par gyur to/_/
[\[265a.3\]]gzhan yang 'khor los sgyur ba'i rgyal po lta bu gling bzhi la dbang ste/_rin po che sna bdun dang ldan pa'i dbang chen po thob kyang mi rtag pa bcom ma nus so zhes thos so/_/gzhan yang sa chen po 'di la sngon ni sems can tshad med pa snyed bde bar gnas te/_shing rta'i phang 
[\[265a.4\]]lo tsam gyi sa stongs med par sman dam pa sna tshogs dang /_nags tshal dang /_bza' shing gi ra ba dang /_'bras bu la sogs pa shin tu rgyas pa las da ni sems can bsod nams [{]chungs [,]chung [}]pas sa chen po 'di'i mthu stobs med par gyur te/_sa las skyes pa'i rnams kyang 
[\[265a.5\]]ro med cing ya ma brlar gyur te/_de bas na phyi nang gi chos thams cad ni mi rtag pa yin te/_de ni mi rtag pa sbom po zhes bya'o/_/de ltar sbom po rtogs nas mthar gyis phra mo la rtog go/_/de la phra mo zhes bya ba gang zhe na/_byang chub sems dpa' sems dpa' chen pos 
[\[265a.6\]]phyi nang gi chos thams cad nas rdul phra rab kyi bar du ma 'ongs pa'i dus na mi rtag par rtog go/_/de ci'i phyir zhe na/_mtshan ma yongs su bcom pa dang ldan pa'i phyir ro/_/gal te ma 'ongs pa'i gzugs de mi rtag pa ma yin na/_gzugs la khyad par gyi dus rnam pa 'di 
[\[265a.7\]]bcu yod do zhes smra ba mi rung ngo /_/bcu gang zhe na/_'di lta ste/_nur nur po'i dus dang /_mer mer gyi dus dang /_mkhregs pa'i dus dang /_sha gong gong por gyur pa'i dus dang /_yan lag skyes pa'i dus dang /_bus pa chung ngu'i dus dang /_gzhon nu'i dus dang /_
[\[265b\]]
[\[265b.1\]]lang tsho'i dus dang /_dar la bab pa'i dus dang /_rgas pa'i dus so/_/byang chub sems dpa' nur nur po'i tshe na mi rtag pa ma yin par rtog na mer mer nas lang tsho ba'i bar du yang mi 'gyur la/_mi rtag pa ma yin par rtogs na rgas par yang mi 'gyur ro/_/de 
[\[265b.2\]]ltar dus mang po skad cig skad cig gis 'gog pa ma yin na rgas kyis skye ba'i mi rigs te/_dus gcig tu tshad du phyin par skye ba'i rigs so/_/de ltar dus gcig tu tshad du phyin par skye ba'i gnas med de/_de bas na nges par skad cig skad cig gis 'gog pa'i 
[\[265b.3\]]mi rtag pa phra mo yod par rig go/_/gzhan yang gang zag kha cig ni sngon dbang po dang mdog tu ldan te/_phyis rgud cing nyams pa yang mthong bas na gang zag de ni skad cig skad cig gis nges par mi rtag par mngon no/_/gzhan yang chen po bzhi dang /_spyod lam bzhi la rtog go/_/
[\[265b.4\]]gzhan yang phyi nang rnam pa gnyis la sdug bsngal gyi rgyu rnam pa gnyis gnyis yod de/_bkres pa dang /_skom pa dang /_grang ba dang /_tsha ba yang rtog go/_/gzhan yang de ltar rnam pa bzhi po de skad cig skad cig gis mi rtag pa phra mo ma yin na sdug bsngal rnam pa bzhi po 
[\[265b.5\]]yang gsung ba'i mi rigs so snyam du sems so/_/byang chub sems dpa' gang gis de ltar rtog na de ni byang chub sems dpa' mi rtag pa phra mo la rtog pa zhes bya'o/_/phyi nang gi gzugs la ji lta ba bzhin du sems kyi chos kyang de bzhin du rig par bya'o/_/de 
[\[265b.6\]]ci'i phyir zhe na/_skye mched drug la spyod pa'i phyir ro/_/skye mched drug la spyod pa na bar bar ni dga' ba'i sems skye/_bar bar ni zhe sdang gi sems skye/_bar bar ni 'dod pa'i sems skye/_bar bar ni dran pa'i sems skye ste/_de ltar tha dad pa'i sems skye ste/_
[\[265b.7\]]gcig tu ma chad pas gzugs kyi chos dang gzugs ma yin pa'i chos thams cad mi rtag par rig go/_/rigs kyi bu byang chub sems dpa' gang zhig skad cig skad cig la chos thams cad skye ba dang /_'gog pa dang /_mi rtag par mthong ba ni byang chub 
[\[266a\]]
[\[266a.1\]]sems dpa' mi rtag pa'i 'du shes dang ldan pa zhes bya'o/_/rigs kyi bu mkhas pa shes rab can ni de ltar mi rtag pa'i 'du shes la nan tan byas nas rtag pa'i nga rgyal dang /_rtag pa'i phyin ci log dang /_phyin ci log gi 'du shes 
[\[266a.2\]]yongs su spong ste/_sdug bsngal gyi 'du shes la nan tan byed do/_/ci'i rgyu ci'i rkyen gyis 'di ltar sdug bsngal myong bar 'gyur snyam bsams na sdug bsngal de ni mi rtag pa'i rgyu las byung bar shes so/_/mi rtag pa'i rkyen gyis skye ba dang /_rga ba dang /_
[\[266a.3\]]na ba dang /_shi ba myong bar gyur te/_skye ba dang /_rga ba dang /_na ba dang /_shi ba'i rkyen gyis mi rtag pa zhes bya'o/_/mi rtag pa'i rkyen gyis phyi nang gi sdug bsngal mang po myong ba ni bkres pa dang /_skom pa dang /_grang ba dang /_tsha ba dang /_rdeg pa dang /_'tshog 
[\[266a.4\]]pa dang /_spyo ba dang /_gshe ba'i sdug bsngal myong ngo /_/de ltar sdug bsngal mang po myong ba yang mi rtag pa'i rkyen gyis myong bar gyur to/_/gzhan yang mkhas pa shes rab can ni lus 'di la mi rtag pa'i snod yin par rtog go/_/snod sdug bsngal ba yin 
[\[266a.5\]]te/_de ltar snod sdug bsngal ba yin pas bcud kyang de dang 'dra bar sdug bsngal gyi chos yin par rtog go/_/gzhan yang rigs kyi bu mkhas pa shes rab can ni skye ba nyid kyang sdug bsngal bar rtog la/_'gog pa yang sdug bsngal bar rtog ste/_sdug bsngal 
[\[266a.6\]]gyis skye zhing 'gog pas na mi rtag pa yin te/_bdag dang bdag gi ba ma yin par mi rtag pa'i 'du shes la nan tan byed do/_/gzhan yang mkhas pa shes rab can ni sdug bsngal nyid mi rtag pa yin la/_mi rtag pa nyid kyang sdug bsngal ba yin te/_de 
[\[266a.7\]]ltar sdug bsngal ba nyid mi rtag pa yin pas na mkhas pa shes rab can gyis ci'i phyir bdag yod ces smra/_de ltar bdag ma yin pas na mi rtag pa yang de bzhin du rig par bya'o/_/de bzhin du phung po lnga yang sdug bsngal ba yang yin la mi rtag pa yang yin 
[\[266b\]]
[\[266b.1\]]na sems can gyis ci'i phyir bdag yod ces smra/_gzhan yang chos thams cad ni tha dad 'dus pa las skyes kyi gcig pu zhig 'dus pa las chos thams cad skyes pa yang ma yin la/_chos gcig kyang thams cad 'dus pa'i 'bras bu ma yin par rtogs te/_
[\[266b.2\]]'dus pa thams cad bdag gi rang bzhin yang med/_gcig pa'i rang bzhin yang med/_tha dad pa'i rang bzhin yang med/_dngos po'i rang bzhin yang med/_dbang du gyur pa'i rang bzhin yang med do/_/chos thams cad la gal te rang bzhin gyi mtshan nyid de dag 
[\[266b.3\]]yod na mkhas pa shes rab can gyis ci'i phyir bdag yod par smra/_gzhan yang 'di snyam du chos thams cad la chos gcig tsam yang byed pa po med do/_/da ltar chos gcig tsam yang byed pa po med de/_chos thams cad 'dus pa las byed pa po yang med do/_/chos 
[\[266b.4\]]thams cad rang bzhin gyis rang skye ba'am/_rang 'gog par mi 'gyur te/_'dus pa las 'gog cing 'dus pa las skye ste/_de ltar chos skyes nas sems can gyis phyin ci log pa'i 'du shes bskyed de/_'dus pa las skye'o zhes smra'o/_/sems can gyis phyin 
[\[266b.5\]]ci log tu 'du shes pas yang dag pa'i bden pa med na ci'i phyir yang dag par bdag yod do zhes smra/_de bas na mkhas pa shes rab can ni bdag med par rtog go/_/gzhan yang ci'i rgyu dang ci'i rkyen gyis sems can gyis bdag tu 'dzin snyam du rtog ste/_bdag de 
[\[266b.6\]]yod pa zhig yin na bdag de gcig tu zad dam/_mang du yod snyam rtog go/_/gal te bdag de gcig tu zad na ci'i phyir rgyal rigs dang /_bram ze dang /_rje'u rigs dang /_gdol rigs dang /_lha dang mi dang /_sems can dmyal ba dang /[ {]yi dgas [,]yi dwags [}]dang /_
[\[266b.7\]]byol song gi skye gnas dang /_chen po dang /_chung ngu dang /_lang 'tsho ba dang /_rgas pa yod par gyur/_de bas na bdag ces bya ba ni gcig ma yin par rig go/_/bdag ces bya ba de gal te mang na ci'i phyir sems can thams cad kyi bdag ces bya ba de gcig ste/_
[\[267a\]]
[\[267a.1\]]thams cad du khyab la mtha' med do zhes smra/_de bas na gcig dang mang po gnyis ka la bdag med do/_/mkhas pa shes rab can gyis de ltar bdag med par rtogs nas rim gyis kha zas yongs su skyo bar byed pa'i 'du shes la rtog ste/_'di 
[\[267a.2\]]snyam du gal te chos thams cad mi rtag pa yang yin la sdug bsngal ba dang bdag med pa yin na ci'i phyir kha zas kyi phyir lus dang ngag dang yid kyi las mi dge ba bskyed par gyur/_sems can gyis kha zas la chags pa'i phyir lus dang ngag dang yid kyis las 
[\[267a.3\]]mi dge ba byas te/_zang zing thob pa rnams gzhan dang thun mong du gyur kyang sdug bsngal gyi rnam par smin pa myong ba na thun mong du len pa med do/_/rigs kyi bu mkhas pa shes rab can ni gzhan yang 'di ltar rtog ste/_sems can thams cad ni kha zas kyi phyir 
[\[267a.4\]]lus dang sems sdug bsngal bar gyur to/_/de ltar sdug bsngal mang po'i rkyen gyis kha zas thob par gyur na bdag gis ci'i phyir kha zas de la chags pa'i sems bskyed snyam du bsam nas kha zas la chags pa'i sems skye bar mi byed do/_/gzhan yang mkhas 
[\[267a.5\]]pa shes rab can gyis lus kyi rgyu gang yin pa brtags na/_de ni kha zas kyi rkyen gyis lus skye zhing 'phel bar rtogs so/_/nga bdag gis khyim nas khyim ma yin par rab tu byung ste/_tshul khrims mnos pa yang lus 'di yongs su gtong bar byed de/_da kha zas la 
[\[267a.6\]]chags na lus 'di ji ltar gtang bar bya snyam rtog ste/_de ltar brtags nas kha zas len mod kyi 'brog dgon pa'i [{]yi dgas [,]yi dwags [}]kyis bu'i sha la za ba tsam gyi 'du shes bskyed de/_yongs su skyo ba'i sems bskyed nas de la chags par mi byed do/_/de ltar kha zas la 
[\[267a.7\]]skyon mang po yod par rtogs nas mthar gyis reg pa'i kha zas la 'di ltar rtog go/_/dper na ba'i ko ba bshus na srin bu tshad med pa snyed kyis yongs su za ba ltar rtog go/_/gzhan yang mthar gyis bsam pa'i zas la 'di ltar rtog ste/_dper na me'i 
[\[267b\]]
[\[267b.1\]]phung po chen po 'dra bar rtog go/_/rnam par shes pa'i kha zas la ni mtshon shag ti sum brgyas btsugs pa dang 'dra bar rtog go/_/rigs kyi bu mkhas pa shes rab can ni de ltar kha zas rnam pa bzhi rtogs nas nam du yang kha zas la chags pa dang 'dod 
[\[267b.2\]]pa'i sems mi skye'o/_/gal te skyes na yang mi gtsang ba la yongs su rtog go/_/de ci'i phyir zhe na/_kha zas la chags pa yongs su spong ba'i phyir ro/_/kha zas thams cad la mi gtsang bar shin tu rtog ste/_ji ltar mi gtsang ba dang 'dra bar shin tu 
[\[267b.3\]]rtogs nas gal te kha zas bzang po rnyed dam/_ngan pa rnyed na yang len pa'i tshe/_rma'am shu ba ma rungs pa la sman gyis bskus pa dang 'dra bar sems kyi chags pa dang /_'dod pa'i sems nam du yang mi skye'o/_/rigs kyi bu mkhas pa shes rab can gang 
[\[267b.4\]]zhig gis de lta bur rtogs na de ni kha zas kyi 'du shes yongs su spong ba dang ldan pa zhes bya'o/_/byang chub sems dpa' 'od srung gis bcom ldan 'das la gsol pa/_bcom ldan 'das mkhas pa shes rab can gyis de ltar kha zas la mi gtsang 
[\[267b.5\]]bar rtog pa na 'on te yang dag par rtog gam/_sgyu ma tsam du rtog_/gal te yang dag par rtog na rtog pa'i kha zas de ni mi gtsang ba ma lags so/_/gal te sgyu ma tsam du bas na chos de yang dag par 'du shes pa lags sam/_bcom ldan 
[\[267b.6\]]'das kyis bka' stsal pa/_rigs kyi bu de ltar 'du shes pa de ni yang dag pa yang ma yin la/_sgyu ma yang ma yin no/_/kha zas la chags pa yongs su spong bar 'gyur bas na/_yang dag pa zhes bya'o/_/srin bu ma yin pa la srin bur mthong bas na 
[\[267b.7\]]sgyu ma zhes bya'o/_/rigs kyi bu zag pa dang bcas pa thams cad ni sgyu ma yin mod kyi yang dag par 'gyur ro/_/rigs kyi bu gal te dge slong zhig bsod snyoms la 'gro bar gzas na thog ma nas 'di snyam du sems so/_/bdag gis der kha zas bzang 
[\[268a\]]
[\[268a.1\]]po thob cing ngan pa thob par mi 'gyur ba dang /_mang du rnyed cing nyung ngur mi 'gyur ba dang /_myur du thob cing thogs par mi 'gyur bar smon lam 'debs na dge slong de ni kha zas la yongs su spong ba'i 'du shes thob pa ma yin te/_dge ba'i 
[\[268a.2\]]chos spyod pa yang nyin mtshan du 'gribs shing /_mi dge ba'i chos ni skye zhing 'phel bar 'gyur ro/_/rigs kyi bu dge slong gang zhig bsod snyoms la 'gro bar gzas pa na thog ma 'di snyam du gang bdag la bsod snyoms sbyin pa de dag kha zas kyis 
[\[268a.3\]]chog par gyur cig_/ces smon lam 'debs pa dang gang dag la bsod snyoms sbyin pa de bsod nams tshad med pa thob par gyur cig_/bdag gis bsod snyoms 'di yang gdug pa dang bcas pa'i lus 'di gso zhing /_dge ba'i chos la nan 
[\[268a.4\]]tan byed par 'gyur ba dang /_sbyin bdag gi phan pa dang bde ba'i don du 'gyur bar sems pa de ni dge ba'i spyod pa yang nyin mtshan du skye zhing 'phel la mi dge ba'i chos kyang khad kyis byang bar 'gyur ro/_/rigs kyi bu dge slong gang zhig de lta bur nan tan 
[\[268a.5\]]byed na/_gang zag de ni yul gcig gi sbyin pa len pa ma yin par rig par bya'o/_/rigs kyi bu mkhas pa shes rab can ni de ltar 'du shes rnam pa bzhi dang ldan pas 'jig rten la ma chags pa'i 'du shes la nan tan byed par 'gyur te/_yang 
[\[268a.6\]]'di snyam du 'jig rten thams cad na/_skye ba dang /_rga ba dang /_na ba dang /_shi ba'i gnas ma yin pa med de/_bdag gi lus 'di ni gang du yang ma skyes pa'i gnas med do/_/gal te 'jig rten na gnas gcig tsam yang skye ba dang /_rga ba dang /_
[\[268a.7\]]na ba dang /_shi ba ma yin pa'i gnas med na bdag gis ci'i phyir 'jig rten la chags par bya/_'jig rten pa thams cad ni gong nas gong du 'phar ba yang med la/_phyir mi ldog pa yang med de/_de bas na 'jig rten ni nges par mi rtag pa'o/_/
[\[268b\]]
[\[268b.1\]]de ltar mi rtag pa yin na ci'i phyir mkhas pa shes rab can gyis 'jig rten la chags par byed/_sems can re res kyang 'jig rten thams cad du sdug bsngal ma myong ba'i gnas med de/_mtho ris kyi tshangs pa'i lhar skyes pa nas 'du shes med 'du shes 
[\[268b.2\]]med min skye mched stengs kyi lha'i bar du skyes kyang tshe 'phos ma thag tu ngan song gsum du ltung ngo /_/rgyal chen bzhi'i lha'i rgyal por skyes pa nas gzhan 'phrul dbang byed rnams kyi lha'i bar du skyes kyang tshe 'phos ma thag tu byol song gi skye gnas su skyes 
[\[268b.3\]]nas seng ge dang /_stag dang /_spyang ki dang /_bal glang dang /_rta dang /_ba lang dang /_bong bu la sogs par skye'o/_/'khor los sgyur ba'i rgyal po gling bzhi la dbang ba longs spyod dang dbang du ldan pa yang bsod nams zad na dbul phongs par 'gyur 
[\[268b.4\]]te/_kha zas kyis mi 'tsho ba la yang shin tu brtag go/_/mkhas pa shes rab can gyis de ltar shin du rtogs nas 'jig rten la mi chags pa'i 'du shes skye'o/_/mkhas pa shes rab can gyis gzhan yang 'di ltar rtog ste/_'jig rten gyi chos kyis khang 
[\[268b.5\]]khyim dang /_bgo ba'i gos dang /_kha zas dang /_mal cha dang /_nad kyi rkyen sman dang /_me tog dang /_spos dang /_phreng ba dang /_rol mo rnam pa sna tshogs dang /_zang zing dang /_rin po che la sogs pa ni sdug bsngal dang bral ba yin yang dngos po de dag ni rang bzhin 
[\[268b.6\]]gyis sdug bsngal ba yin na/_ci'i phyir sdug bsngal gyis sdug bsngal yongs su spong bar 'gyur/_rigs kyi bu mkhas pa shes rab can gyis de ltar rtogs nas 'jig rten gyi dngos po thams cad la chags pa'am/_bde ba'i 'du shes mi skye'o/_/rigs 
[\[268b.7\]]kyi bu 'di lta ste/_dper na gang zag gcig nad tshabs chen pos btab na/_rol mo rnam pa sna tshogs dang /_me tog dang /_spos dang /_phreng ba rnam pa mang po yod kyang de la 'dod pa'am chags pa'i sems mi skye'o/_/mkhas pa shes rab can gyis rtogs 
[\[269a\]]
[\[269a.1\]]pa yang de dang 'dra'o/_/rigs kyi bu mkhas pa shes rab can gyis 'jig rten thams cad la skyabs su 'gyur ba ma yin pa dang /_rnam par grol ba'i gnas ma yin pa dang /_rab tu zhi ba'i gnas ma yin pa dang /_yid du 'ong ba'i gnas 
[\[269a.2\]]ma yin pa dang /_pha rol tu phyin pa'i gnas ma yin pa dang /_rtag pa dang /_bde ba dang /_bdag dang /_yongs su dag pa'i chos ma yin par shin tu brtag go/_/gal te bdag gis de ltar 'jig rten la chags par gyur na bdag gis ji lta bur chos de dag 
[\[269a.3\]]yongs su spong bar 'gyur/_dper na mi zhig mun pa mi 'dod de snang ba tshul ba las phyir mun pa'i nang du 'gro ba dang 'dra'o/_/mun pa zhes bya ba ni 'jig rten no/_/snang ba zhes bya ba ni 'jig rten las 'das pa'o/_/gal te bdag gis 'jig rten la chags 
[\[269a.4\]]te mun pa bskyed na 'od snang ba dang yongs su bral bar 'gyur ro/_/mun pa ni ma rig pa'o/_/snang ba ni shes rab bo/_/shes rab dang snang ba'i rgyu ni 'jig rten la ma chags pa'i 'du shes yin te/_'dod pa ni kun nas bcings pa yin mod kyi 'on kyang bdag ni 
[\[269a.5\]]shes rab kyi snang ba 'dod kyi/_'jig rten gyi chags pa ni mi 'dod do/_/mkhas pa shes rab can gyis shin tu brtags te/_de ltar rtogs nas 'jig rten la mi chags pa'i 'du shes dang ldan par bya'o/_/rigs kyi bu mkhas pa shes rab can ni 'jig 
[\[269a.6\]]rten la ma chags pa'i 'du shes la nan tan byas nas rim gyis shi ba'i 'du shes la nan tan byed do/_/'tsho ba'i srog 'di la brtags na/_rtag tu dgra sdang ba tshad med pa snyed kyis yongs su bskor te/_skad cig skad cig gis nyams par byed kyi/_skye zhing 
[\[269a.7\]]'phel bar mi byed do/_/dper na chu gzar po ltar mi gnas pa'am/_rtswa'i kha na zil pa ltar ring du mi gnas pa'am/_gsod du khrid pa dag shi ba la nye ba'am/_ba lang ngam lug gshed ma'i drung du khrid pa dang 'dra'o/_/byang chub sems dpa' 'od 
[\[269b\]]
[\[269b.1\]]srung gis gsol pa/_bcom ldan 'das ji ltar na mkhas pa shes rab can gyis skad cig skad cig gis 'gog par rtogs pa lags/_bcom ldan 'das kyis bka' stsal pa/_rigs kyi bu 'di lta ste/_dper na 'phong skyen pa'i mi bzhi zhig lhan 
[\[269b.2\]]cig tu 'dus nas so so nas 'di skad ces bgros so/_/bdag cag bzhis mda' re re zhig phyogs re rer 'phangs te/_cig char 'phangs la cig char sa la ltung bar bya'o/_/de la gang zag cig gis 'di snyam du bdag gis skyes bu bzhis 'phangs 
[\[269b.3\]]pa'i mda' sa la ma ltung bar dus gcig du bdag gi lag gis bzung ngo zhes smra na/_rigs kyi bu gang zag de shin tu myur ba ma yin nam/_byang chub sems dpa' 'od srung gis gsol pa/_bcom ldan 'das de de bzhin no/_/bcom ldan 'das 
[\[269b.4\]]kyis bka' stsal pa/_rigs kyi bu sa la 'gro ba'i [{]yi dgas [,]yi dwags [}]ni de bas kyang myur ro/_/nam mkha' la 'gro ba'i [{]yi dgas [,]yi dwags [}]ni sa la 'gro ba'i [{]yi dgas [,]yi dwags [}]pas kyang myur ro/_/nam mkha' la 'gro ba'i [{]yi dgas [,]yi dwags [}]pas kyang rgyal chen ris bzhi'i rgyal po myur ro/_/
[\[269b.5\]]rgyal chen ris bzhi'i rgyal po bas kyang nyi zla'i lha myur ro/_/nyi zla'i lha bas kyang shin tu myur ba'i lha myur ro/_/shin tu myur ba'i lha bas kyang sems can gyi tshe myur ro/_/rigs kyi bu dbugs phyi nang du rgyu ba thang cig la sems can gyis 'tsho ba'i tshe skye ba dang 
[\[269b.6\]]'gog pa bzhi brgya yod de/_gang gis tshe la de ltar rtogs na de ni skad cig skad cig gis 'gog pa rtogs zhes bya'o/_/rigs kyi bu mkhas pa shes rab can dag ni 'tsho ba'i srog 'di shi ba'i rgyal pos dbang bar rtog go/_/gal te bdag gis shi ba'i 
[\[269b.7\]]rgyal po yongs su spangs na/_mi rtag pa'i tshe dang /_srog yongs su spong bar 'gyur ro/_/gzhan yang mkhas pa shes rab can ni tshe dang srog la chu 'gram g.yang sa'i shing chen po dang 'dra bar rtog go/_/gzhan yang mi zhig nyes pa chen po byas pa gsod du 
[\[270a\]]
[\[270a.1\]]khrid pa las mgon med pa'am/[ {]ri dgas [,]ri dwags [}]kyi rgyal po seng ge shin tu ltogs pa'am/_sbrul gdug pa rlung chen po rngub pa'am/_rta shin tu skom pa chu la chags pa'am/[ {]yi dgas [,]yi dwags [}]ma rungs pa shin tu khro ba dang 'dra bar sems can 
[\[270a.2\]]gyi 'chi bdag gi rgyal po yang de dang 'dra bar rtog go/_/rigs kyi bu mkhas pa shes rab can gang zhig gis de lta bu'i tshul du shin tu rtogs na de ni shi ba'i 'du shes la nan tan byas pa zhes bya'o/_/rigs kyi bu mkhas pa shes rab can ni gzhan yang 'di snyam 
[\[270a.3\]]du sems so/_/bdag da rab tu byung nas tshe dang srog zhag bdun las mi thub kyang bdag gis shin tu brtson 'grus bskyed de/_tshul khrims srung ba dang /_sems can la phan pa dang /_bde ba'i don du chos ston pa ni mkhas pa shes rab can gyis shi ba'i 
[\[270a.4\]]'du shes la nan tan byed pa zhes bya'o/_/nyin zhag bdun lta smos kyang ci dgos te/_gal te zhag drug gam/_zhag lnga'am/_bzhi'am/_gsum mam/_gnyis sam/_gcig gam/_dus gcig nas dbugs phyi nang du rgyu ba nas skad cig thang 
[\[270a.5\]]cig gi bar du bdag gis byang chub la brtson 'grus su nan tan byas te/_tshul khrims kyi yongs su srung ba dang /_sems can la phan pa dang bde ba'i don du chos ston pa ni mkhas pa shes rab can gyis shi ba'i 'du shes la nan tan byed pa zhes bya'o/_/
[\[270a.6\]]mkhas pa shes rab can gyis gong du smos pa'i 'du shes rnam pa drug dang ldan pas 'du shes kyi rgyu rnam pa 'di bdun la nan tan byed do/_/bdun gang zhe na/_'di lta ste rtag pa la nan tan byed pa'i 'du shes dang /_bde ba la nan tan byed pa'i 'du shes 
[\[270a.7\]]dang /_zhe sdang med pa'i 'du shes dang /_phrag dog med pa'i 'du shes dang /_dge ba'i 'du shes dang /_smon lam gyi 'du shes dang /_nga rgyal med pa'i 'du shes dang /_ting nge 'dzin gyis dbang du gyur pa'i 'du shes so/_/rigs kyi bu dge slong gang 
[\[270b\]]
[\[270b.1\]]zhig 'du shes rnam pa 'di bdun dang ldan pa de ni dge sbyong zhes bya/_bram ze zhes bya/_rab tu zhi ba zhes kyang bya/_yongs su dag pa zhes kyang bya/_rnam par grol ba zhes kyang bya/_mkhas pa shes rab can zhes kyang bya/_yang dag par lta ba 
[\[270b.2\]]zhes kyang bya/_pha rol tu phyin pa zhes kyang bya/_sman pa'i rgyal po zhes kyang bya/_ded dpon zhes kyang bya ste/_de ni de bzhin gshegs pas dgongs te gsungs pa la shin tu mkhas pa/_de bzhin gshegs pa rnams kyis gsungs pa'i gsung rnam pa 
[\[270b.3\]]bdun rtog pa dang /_yang dag par shes pa dang /_mthong ba dang /_gsung rnam pa bdun la the tshom du gyur pa yongs su gcod par 'gyur ro/_/rigs kyi bu gang zag su zhig 'du shes rnam pa drug dang ldan na gang zag de ni 'jig rten gsum la yongs 
[\[270b.4\]]su smod cing /_'jig rten gsum yongs su spong zhing 'jig rten gsum zhi bar byed pa dang /_'jig rten gsum la ma chags pa ste/_de ni mkhas pa shes rab can 'du shes rnam pa bcu dang ldan pa zhes bya'o/_/dge slong gang zhig rnam pa 'di 
[\[270b.5\]]bcu dang ldan na dge sbyong gi mtshan ma dang ldan pa zhes bya'o/_/de nas byang chub sems dpa' 'od srung gis bcom ldan 'das kyi spyan sngar sangs rgyas la tshigs su bcad pa 'di dag gis mngon par bstod do/_/'jig rten bcas la thugs brtse sman pa'i 
[\[270b.6\]]rgyal po ni/_/sku dang shes rab gnyis ka rnam par zhi ba ste/_/bdag med pa yi chos la nges par bdag yod pas/_/de bas bla med rgyal la gus par phyag 'tshal lo/_/thog ma'i sems dang mthar phyin gnyis ka rnam brtags na/_/mthar phyin sems 
[\[270b.7\]]pas thog ma'i sems ni rab dga'o/_/bdag kyang rnam par ma grol ba ni gzhan sgrol te/_/de bas bdag ni thog ma'i sems la phyag 'tshal lo/_/thog ma'i sems ni lha dang mi yi ston par 'gyur/_/nyan thos pa dang rang rgyal rnams las shin du 'phags/_/
[\[271a\]]
[\[271a.1\]]sems bskyed de ni 'jig rten gsum las shin tu 'das/_/de bas mchog tu rgyal ba'i bla na med ces bya/_/'jig rten mgon ni bsgrubs pas thob par rab 'gyur te/_/de bzhin gshegs ni gsol ba med par mgon du gshegs/_/
[\[271a.2\]]sangs rgyas 'jig rten gshegs pa ba dang be'u bzhin te/_/de bas thugs rje chen po'i khyu mchog ces bya'o/_/de bzhin gshegs kyi yon tan phyogs bcur kun tu khyab/_/ma rabs shes pa med pas bstod par mi nus te/_/bdag gis thugs rje chen po'i stobs la 
[\[271a.3\]]bstod pa ni/_/lus dang ngag gi las kyi drin rnams bsab pa'i phyir/_/'jig rten rnams ni bdag la phan pa'i don byed do/_/de bzhin gshegs ni phrin las de dag ston mdzad do/_/skye bo mang po'i rnam par smin pa yongs bcad de/_/de bas bdag dang gzhan don byed la 
[\[271a.4\]]bdag phyag 'tshal/_/'jig rten bcas ni gnyen la phan pa'i don cher byed/_/de bzhin gshegs kyis don mdzad pa la byams sdang med/_/de bzhin gshegs la 'jig rten lta bu'i mtshan nyid med/_/de bas thugs ni gnyis su med par kun la snyoms/_/'jig 
[\[271a.5\]]rten bcas ni byed pa gzhan la smra ba gzhan/_/de bzhin gshegs kyi gsung ba mdzad dang tha dad med/_/mdzad pa de dag thams cad 'du byed kun gcod de/_/de bas de bzhin gshegs pa zhes ni grags par gyur/_/kun nas nyon mongs pa yi skyon rnams kun rtogs 
[\[271a.6\]]nas/_/sems can don gyi slad du bzhugs pa'ang mngon par bstan/_/'jig rten 'di na rnam par grol ba yun ring yang /_/thugs brtse'i slad du 'khor bar bzhugs la dga' bar gyur/_/lha yi lus dang mi yi lus su mngon ston kyang /_/thugs rje chen pos rjes 
[\[271a.7\]]su gshegs pa be'u bzhin no/_/de bzhin gshegs ni sems can kun gyi yum lags pas/_/thugs rje chen po'i thugs de nyid ni be'u lta bu/_/sems can rnams la dgongs phyir sdug bsngal myong bar mdzad/_/thugs rjes dgongs pa'i dus na 'gyod pa'i 
[\[271b\]]
[\[271b.1\]]thugs mi mnga'/_/thugs rje sems dang ldan pas sdug bsngal mi tshor te/_/de bas sdug bsngal yongs su sgrol la bdag phyag 'tshal/_/de bzhin gshegs pas bsod nams tshad med kun mdzad kyang /_/lus dang ngag dang yid kyi las ni rnam par 
[\[271b.2\]]dag_/sems can slad du don mdzad bdag phyir ma yin te/_/de bas rnam par dag pa'i las la bdag phyag 'tshal/_/sangs rgyas sdug bsngal myong yang sdug bsngal mi tshor te/_/sdug bsngal myong ba mthong ba dag gis myong ba bzhin/_/sems can slad du 
[\[271b.3\]]sems can dmyal bar zhugs gyur kyang /_/sdug bsngal ba dang 'gyod pa'i thugs ni mi skye'o/_/so so'i skye bo'i sdug bsngal mang po myong ba yang /_/de bzhin gshegs pa'i sku gcig gis ni thams cad len/_/de dag myong nas thugs ni shin tu brtan par gyur/_/
[\[271b.4\]]de bas bla med byang chub rnams la shin tu brtson/_/de bzhin gshegs ni ro gcig thugs rje chen po yis/_/so so'i skye bo kun la sras gcig 'dra bar dgongs/_/bcom ldan skyabs su 'gyur bar sems can mi shes pas/_/sangs rgyas chos dang dge 'dun 
[\[271b.5\]]rnams la skur pa 'debs/_/'jig rten rnams ni kun nas nyon mongs dang bcas te/_/de bzhin tshad med nyes pa'i skyon rnams dang yang bcas/_/kun nas nyon mongs nyes pa'i skyon rnams ci mchis pa/_/thog ma thugs bskyed pa yi tshe na thams cad bcom/_/de 
[\[271b.6\]]bzhin gshegs pas de bzhin gshegs pa bstod gyur te/_/de bzhin gshegs pa ma gtogs gzhan gyis bstod mi nus/_/bdag gis deng 'dir chos gcig tsam gyis mngon par bstod/_/thugs rje chen po'i thugs kyis 'jig rten gshegs pa'o/_/de bzhin 
[\[271b.7\]]gshegs kyi chos kyi phung po byams pa ste/_/byams pa'i thugs kyis sems can yongs su sgrol bar 'gyur/_/de ni bla na med pa'i rnam par grol ba ste/_/rnam par grol ba de ni mya ngan las 'das pa'o/_/'phags pa yongs su mya ngan las 'das pa chen po'i mdo las 
[\[272a\]]
[\[272a.1\]]'od srung gis yongs su dris pa zhes bya ba'i le'u ste bcu gnyis pa'o//_//bam po lnga bcu gcig pa/_de nas bcom ldan 'das kyis tshe dang ldan pa kun shes kauN+Di n+ya la 'di skad ces bka' stsal to/_/gzugs ni mi rtag pa ste gzugs 
[\[272a.2\]]'gags pa'i rkyen gyis rnam par grol ba'i rtag tu gnas pa'i gzugs su 'gyur ro/_/tshor ba dang /_'du shes dang /_'du byed dang /_rnam par shes pa yang mi rtag pa ste/_rnam par shes pa 'gags pa'i rkyen gyis rnam par grol ba'i rtag tu gnas pa'i rnam par shes 
[\[272a.3\]]pa thob par 'gyur ro/_/kauN+Di n+ya gzugs ni sdug bsngal ba ste/_gzugs 'gags pa'i rkyen gyis rnam par grol ba'i gzugs bde ba thob par 'gyur ro/_/tshor ba dang /_'du shes dang /_'du byed dang /_rnam par shes pa yang de bzhin du rgyas par rig par bya'o/_/
[\[272a.4\]]kauN+Di n+ya gzugs ni stong pa'o/_/stong pa'i gzugs 'gags pa'i rkyen gyis stong pa ma yin pa'i gzugs kyi rnam par grol ba thob par 'gyur te/_tshor ba dang /_'du shes dang /_'du byed dang /_rnam par shes pa'i bar du yang de bzhin du rgyas par rig par bya'o/_/
[\[272a.5\]]kauN+Di n+ya gzugs ni bdag med pa'o/_/gzugs 'gags pa'i rkyen gyis rnam par grol ba'i gzugs yang dag pa'i bdag thob par 'gyur te/_tshor ba dang /_'du shes dang /_'du byed dang /_rnam par shes pa yang de bzhin du rgyas par rig par bya'o/_/kauN+Di n+ya 
[\[272a.6\]]gzugs yongs su ma dag pa'o/_/gzugs 'gags pa'i rkyen gyis rnam par grol ba'i gzugs yongs su dag pa thob par 'gyur te/_tshor ba dang /_'du shes dang /_'du byed dang /_rnam par shes pa yang de bzhin du rgyas par rig par bya'o/_/kauN+Di n+ya gzugs 
[\[272a.7\]]ni skye ba dang /_rga ba dang /_na ba dang /_'chi ba'o/_/gzugs 'gags pa'i rkyen gyis rnam par grol ba'i gzugs skye ba dang /_rga ba dang /_na ba dang /_'chi ba'i ma yin pa thob par 'gyur te/_tshor ba dang /_'du shes dang /_'du byed dang /_rnam par shes pa yang 
[\[272b\]]
[\[272b.1\]]de bzhin du rgyas par rig par bya'o/_/kauN+Di n+ya gzugs ni skye ba ma rig pa'o/_/gzugs 'gags pa'i rkyen gyis rnam par grol ba'i gzugs ma rig pa ma yin pa thob par 'gyur te/_tshor ba dang /_'du shes dang /_'du byed dang /_rnam par shes pa yang de bzhin du 
[\[272b.2\]]rgyas par rig par bya'o/_/kauN+Di n+ya gzugs ni skye ba'i rgyur 'gyur ro/_/gzugs 'gags pa'i rkyen gyis rnam par grol ba'i gzugs skye ba ma yin pa thob par 'gyur te/_tshor ba dang /_'du shes dang /_'du byed dang /_rnam par shes pa yang de bzhin du rgyas par rig 
[\[272b.3\]]par bya'o/_/kauN+Di n+ya gzugs phyin ci log bzhi'i rgyur 'gyur ro/_/gzugs 'gags pa'i rkyen gyis rnam par grol ba'i gzugs phyin ci log gi rgyu ma yin pa thob par 'gyur te/_tshor ba dang /_'du shes dang /_'du byed dang /_rnam par shes pa'i bar du yang de bzhin du 
[\[272b.4\]]rgyas par rig par bya'o/_/kauN+Di n+ya gzugs mi dge ba'i chos tshad med pa'i rgyu yin no/_/'di lta ste/_pho dang mo la sogs pa'i lus dang zas la 'dod pa dang /_'dod chags la chags pa dang /_zhe sdang dang /_gti mug dang /_ser sna dang /_phrag dog dang /_mi dge 
[\[272b.5\]]ba'i sems dang /_'jungs pa'i sems dang /_bca' ba'i zas dang /_rnam par shes pa'i zas dang /_bsams pa'i zas dang /_reg pa'i zas dang /_sgo nga las skyes pa dang /_mngal las skyes pa dang /_drod gsher las skyes pa dang /_brdzus te skyes pa dang /_
[\[272b.6\]]'dod pa lnga dang /_sgrib pa lnga la sogs pa'i chos ni gzugs las gyur to/_/gzugs 'gags pa'i rkyen gyis rnam par grol ba'i gzugs nyes pa'i skyon tshad med pa de snyed med pa'i lus thob par gyur te/_tshor ba dang /_'du shes dang /_'du byed dang /_rnam par 
[\[272b.7\]]shes pa'i bar du yang de bzhin du rgyas par rig par bya'o/_/kauN+Di n+ya gzugs ni 'ching bas rnam par bcings pa'o/_/bcings pa'i gzugs 'gags pa'i rkyen gyis rnam par grol ba'i gzugs bcings pa med pa thob par 'gyur te/_tshor ba dang /_'du shes dang /_
[\[273a\]]
[\[273a.1\]]'du byed dang /_rnam par shes pa'i bar du yang de bzhin du rgyas par rig par bya'o/_/kauN+Di n+ya gzugs ni rgyun mi 'chad pa'i rgyu yin no/_/rgyun gyi gzugs 'gags pa'i rkyen gyis rnam par grol ba'i gzugs rgyun ma yin pa thob par 'gyur te/_tshor 
[\[273a.2\]]ba dang /_'du shes dang /_'du byed dang /_rnam par shes pa'i bar du yang de bzhin du rgyas par rig par bya'o/_/kauN+Di n+ya gzugs ni skyabs su 'gro ba'i rgyu ma yin no/_/gzugs 'gags pa'i rkyen gyis rnam par grol ba'i gzugs skyabs su 'gro ba'i thob par 'gyur 
[\[273a.3\]]te/_tshor ba dang /_'du shes dang /_'du byed dang /_rnam par shes pa'i bar du yang de bzhin du rgyas par rig par bya'o/_/kauN+Di n+ya gzugs ni rma lta bu'o/_/gzugs 'gags pa'i rkyen gyis rnam par grol ba'i gzugs rma med pa thob par 'gyur te/_tshor ba dang /_
[\[273a.4\]]'du shes dang /_'du byed dang /_rnam par shes pa'i bar du yang de bzhin du rgyas par rig par bya'o/_/kauN+Di n+ya gzugs ni rab tu zhi ba ma yin no/_/gzugs 'gags pa'i rkyen gyis yongs su mya ngan 'das pa'i gzugs rab tu zhi ba thob par 'gyur te/_tshor ba dang /_
[\[273a.5\]]'du shes dang /_'du byed dang /_rnam par shes pa'i bar du yang de bzhin du rgyas par rig par bya'o/_/kauN+Di n+ya gang zag su zhig de lta bu'i tshul du shes na/_de ni dge sbyong zhes bya/_bram ze zhes kyang bya/_'di ni dge sbyong dang /_dge sbyong gi chos dang /_bram ze dang bram 
[\[273a.6\]]ze'i chos dang ldan pa zhes kyang bya'o/_/kauN+Di n+ya sangs rgyas kyi chos ma gtogs par logs shig na dge sbyong med/_bram ze med/_dge sbyong dang bram ze'i chos kyang med do/_/mu stegs can thams cad ni [{]brdzun [,]rdzun [}]du smra bar zad kyi yang dag pa'i spyod pa med do/_/rnam pa 
[\[273a.7\]]de gnyis ltar tshul 'chos mod kyi rnam pa de gnyis kyi gnas med do/_/de ci'i phyir zhe na/_dge sbyong dang bram ze'i chos med par ci'i phyir dge sbyong bram ze yod do zhes smra/_ngas kyang rtag tu 'khor gyi dkyil 'khor 'dir seng ge'i sgra bsgrags kyis khyod kyang rtag tu 'khor gyi 
[\[273b\]]
[\[273b.1\]]dkyil 'khor chen por seng ge'i sgra sgrogs shig_/de'i tshe mu stegs can tshad med pa snyed de skad ces gsungs pa thos nas zhe sdang gi sems bskyed de/_dge sbyong gau ta mas bdag cag la dge sbyong dang bram ze yang med/_dge sbyong dang bram ze'i chos kyang med do zhes 
[\[273b.2\]]gsungs na/_bdag cag gis thabs ji ltar bya zhes 'di skad ces smras so/_/dge sbyong gau ta ma bdag cag gi 'khor la yang dge sbyong dang dge sbyong gi chos kyang yod/_bram ze dang bram ze'i chos kyang yod do/_/de'i tshe na 'khor gyi dkyil 'khor de na kun du rgyu gcig 
[\[273b.3\]]gis 'di skad ces smras so/_/kye grogs po dag dge sbyong gau ta ma ni tshig ni smyon pa dang 'dra ste/_tha mi dad na yid ches su yang ci yod/_'jig rten na mi smyon pa dag kyang bar 'ga' ni glu len/_bar 'ga' ni gar byed/_bar 'ga' ni ngu /_bar 'ga' ni dgod/_
[\[273b.4\]]bar 'ga' ni gshe/_bar 'ga' ni bstod/_gnyen dang dgra'i bye brag kyang mi phyed pa ltar/_dge sbyong gau ta ma yang de dang 'dra ste/_bar 'ga' ni nga rgyal po zas gtsang ma'i khab tu skyes zhes smra/_bar 'ga' ni ma skyes zhes smra/_bar 'ga' ni skyes nas gom pa 
[\[273b.5\]]bdun por zhes smra/_bar 'ga' ni gar yang ma song zhes smra/_bar 'ga' ni 'jig rten gyi dngos po dag chung ngu'i tshe na bslabs so zhes smra/_bar 'ga' ni thams cad mkhyen pa zhes smra/_bar 'ga' ni rgyal po'i khab na bde ba'i gnas na longs spyod cing bu yang btsas so 
[\[273b.6\]]zhes smra/_bar 'ga' ni de thams cad la smad de mi 'dod do zhes kyang smra/_bar 'ga' ni dka' ba lo drug gi bar du spyod do zhes smra/_bar 'ga' ni mu stegs can gyi dka' ba spyod pa la yongs su smod/_bar 'ga' ni u dum bA ra dang a la la la sogs pa sngon ma thos pa'i chos 
[\[273b.7\]]thos so zhes smra/_bar 'ga' ni byang chub kyi shing drung du bla na med pa yang dag par rdzogs pa'i byang chub thob bo zhes smra/_bar 'ga' ni nga byang chub kyi shing drung du yang ma phyin ci yang thob pa med do zhes smra/_bar 'ga' ni nga'i lus 'di nyid mya ngan las 'das pa yin no zhes smra/_bar 
[\[274a\]]
[\[274a.1\]]'ga' ni nga'i lus 'di 'gags pa na mya ngan las 'das pa yin no zhes smra ste/_dge sbyong gau ta ma smra'o cog ni smyon pa dang 'dra na/_de la yid ches shing mi dgar yang ci zhig yod/_bram ze rnams kyis de la 'di skad ces smras so/_/skyes bu chen po da 
[\[274a.2\]]bdag cag gis mya ngan mi bya ba'i gtol ga la zhig yod/_dge sbyong gau ta ma sngon rab tu byung nas/_mi rtag pa dang /_sdug bsngal ba dang /_stong pa dang /_bdag med pa la sogs pa bstan pas bdag cag gi nye gnas rnams kyis thos nas shin tu 'jigs pa skyes te/_
[\[274a.3\]]ji ltar na sems can dag mi rtag pa dang /_sdug bsngal ba dang /_bdag med pa dang /_yongs su ma dag pa yin no zhes de'i tshig la yid ma ches so/_/da dge sbyong gau ta mas shing sA la'i tshal 'dir 'khor gyi dkyil 'khor mang po la rtag pa dang /_bde ba dang /_bdag 
[\[274a.4\]]dang yongs su dag pa'i chos yod do zhes bstan pas/_bdag cag gi nye gnas rnams kyis de skad ces thos nas/_bdag yongs su spangs te/_dge sbyong gau ta ma'i tshig la yid ches par gyur pas/_de'i rgyu de'i rkyen gyis mya ngan chen po skyes par gyur to/_/de'i tshe na 
[\[274a.5\]]gzhan yang bram ze gcig cig de dag la 'di skad ces smras so/_/kye skyes bu dag legs par nyon cig legs par nyon cig_/dge sbyong gau ta ma thugs rje dang ldan no zhes bya'i tshig [{]brdzun [,]rdzun [}]te yang dag pa ma yin no/_/gal te thugs rje dang ldan na ci'i phyir bdag cag gi 
[\[274a.6\]]slob ma bdag cag gi chos kyis snying rje'i 'bras bu thob pa yang pha rol gyi rjes su 'gro bar yid bsgyur te/_bdag gi bsam pa dang 'gal bar mdzad pas/_thugs rje dang ldan pa zhes byar mi rung ngo /_/de la gang zhig dge sbyong gau ta ma la 'jig rten gyi chos brgyad kyis 
[\[274a.7\]]ma gos so zhes smra na de yang [{]brdzun [,]rdzun [}]du smra ba yin no/_/gal te dge sbyong gau ta ma 'di 'dod pa nyung zhing chog shes pa'o zhes smra na ci'i phyir bdag cag gi rnyed pa la sogs pa 'phrog par 'gyur/_gal te dge sbyong gau ta ma 'di cho rigs che ba yin no zhes smra na yang [{]brdzun [,]rdzun [}]du 
[\[274b\]]
[\[274b.1\]]smra ba yin no/_/de ci'i phyir zhe na/_gna' nas [{]ri dgas [,]ri dwags [}]kyi rgyal po seng ge ni byi ba chung ngu gsod do zhes ma thos ma mthong ngo /_/gal te dge sbyong gau ta ma 'di cho rigs che ba yin na ci'i phyir bdag cag la sogs pa la yongs su 'tshe bar byed/_gal te dge sbyong gau ta 
[\[274b.2\]]ma la mthu chen po dang ldan no zhes smra na/_de yang [{]brdzun [,]rdzun [}]du smra ba yin no/_/de ci'i phyir zhe na/_gna' nas nam mkha' lding gi rgyal po ni bya khwa skegs dang 'thab bo zhes ma thos ma mthong ngo /_/gal te mthu che ba zhig yin na ci'i phyir bdag cag dang rtsod par gyur/_gal te 
[\[274b.3\]]dge sbyong gau ta ma ni pha rol gyi sems shes pa'i thugs dang ldan no zhes smra na de yang [{]brdzun [,]rdzun [}]du smra ba yin no/_/de ci'i phyir zhe na/_gal te ye shes de dang ldan na ci'i phyir bdag cag gis bsams pa'i sems mi shes/_kye skyes bu dag bdag gis sngon rgan rabs mkhas 
[\[274b.4\]]las 'di skad ces thos so/_/da ste lo brgya 'das na sgyu ma sgyu can zhig 'byung ba ni dge sbyong gau ta ma la bya ste/_sgyu ma sgyu can 'di ni ring por mi thogs par shing sA la'i tshal 'dir med par 'gyur gyis khyed la sogs pa mya ngan ma byed cig_/de'i tshe na gzhan yang gcer bu pa 
[\[274b.5\]]de la 'di skad ces smras so/_/kye skyes bu bdag cag mya ngan byed pa ni bdag gi lus kyi phyir ram/_nye gnas dang /_rnyed pa dang /_grags pa'i phyir ma lags kyi/_'jig rten pa gti mug gi mun pas khebs par gyur te/_bsod nams kyi zhing dang bsod nams kyi zhing 
[\[274b.6\]]ma yin pa mi shes nas sngon gyi rgan rabs shes pa dang ldan pa'i bram ze ni yongs su spangs nas shin tu na gzhon zhing shes pa med pa la mchod par gyur pas bdag cag mya ngan byed do/_/dge sbyong gau ta ma ni rig sngags la mkhas te rig sngags la mkhas pa'i rkyen gyis lus 
[\[274b.7\]]gcig la lus tshad med pa snyed du sprul cing lus tshad med pa snyed las kyang lus gcig tu sprul to/_/lus de nyid kyis skyes pa dang bud med dang /_ba lang dang /_lug dang /_bal glang dang /_rta'i gzugs su sprul te/_de yang bdag gi mthus de'i rig sngags kyi 
[\[275a\]]
[\[275a.1\]]mthu med par byed nus so/_/dge sbyong gau ta ma'i rig sngags kyi mthu med par gyur na bdag cag la sogs pa rnyed pa dang grags pa thob cing shin tu bde ba myong bar 'gyur ro/_/de'i tshe na gzhan yang bram ze zhig 'di skad ces smras so/_/kye skyes bu 
[\[275a.2\]]dag dge sbyong gau ta ma ni yon tan phun sum tshogs pa tshad med pa dang ldan te/_de bas na khyed la sogs pa de dang rtsod par ma byed cig_/mu stegs can gyi 'khor rnams kyis de la 'di skad smras so/_/glen pa gti mug can khyod ci'i phyir dge sbyong gau ta ma la yon tan tshad 
[\[275a.3\]]med pa dang ldan no zhes smra/_btsas nas zhag bdun lon nas ma yang shi bar gyur na de la bsod nams dang yon tan du ldan no zhes byar rung ngam/_bram ze des smras pa/_pha rol pos gshe yang phyir mi gshe la/_pha rol pos brdegs kyang phyir mi rdeg pas de ni yon 
[\[275a.4\]]tan chen po dang ldan pa'i mtshan nyid de/_sku la mtshan sum cu rtsa gnyis dang /_dpe byad bzang po brgyad cu dang rdzu 'phrul tshad med pa dang ldan te/_de bas na bsod nams dang yon tan tshad med pa dang ldan par rig go/_/nga rgyal gyi sems med pas sngar gsong por smra'o/_/
[\[275a.5\]]gsung ba'i tshig 'jam zhing nges pas ngag rtsub po med do/_/lang tsho'i dus la bab kyang khro ba dang gtum pa med do/_/rgyal po'i yul na nor rdzas shin tu mang yang chags pa med par yongs su btang nas rab tu byung ste/_ngar snabs dang 'dra bar spangs pas bdag gis ni dge 
[\[275a.6\]]sbyong gau ta ma 'di yon tan phun sum tshogs pa tshad med pa dang ldan par smra'o/_/de nas 'khor rnams kyis 'di skad ces smras so/_/shin tu legs so skyes bu chen po dge sbyong gau ta ma ni yang dag par khyod smra ba ltar yon tan tshad med pa dang /_mngon par shes pa'i rdzu 'phrul 
[\[275a.7\]]tshad med pa dang ldan pas bdag cag ni de dang 'gran mi phod do/_/dge sbyong gau ta ma ni rang bzhin gyis mnyen zhing des te dka' ba ni ma spyad kyi rgyal po'i khab tu btsas pas slob pa gang la yang ma zhugs te tshig 'jam por smrar ni rung gi_/sgyu rtsal dang yi ge dang gtsug lag la sogs pa 
[\[275b\]]
[\[275b.1\]]mi shes so/_/dam pa'i chos ni mdo tsam zhig bgros te/_dge sbyong gau ta ma bdag cag las rgyal na bdag cag gis de'i g.yog bya'o/_/bdag cag gis de las rgyal na bdag gi g.yog bya dgos so zhes smras nas de'i tshe mu stegs can tshad med pa snyed lhan cig 'dus te/_
[\[275b.2\]]yul dbus gyur 'chang du rgyal po ma skyes dgra'i drung du lhags so/_/rgyal pos de dag mthong nas 'di skad ces smras so/_/kye skyes bu dag khyed gar 'gro/_khyed rnams ni so so na 'phags pa'i lam la nan tan byed pa yin te/_khyim nas khyim ma yin par rab tu byung 
[\[275b.3\]]nas khyim gyi dngos po dang longs spyod thams cad yongs su spangs te yul mi thams cad kyis bsti stang dang bcas pas mchod de/_bsti stang dang rim gro byed pa la yid dang 'gal bar ma byas na ci'i phyir thams cad 'dus te 'dir lhags par gyur/_kye skyes bu dag khyed 
[\[275b.4\]]rnams ni so so'i chos 'dzin cing so so'i tshul khrims kyis rab tu byung ste 'thun pa yang ma yin so so'i tshul khrims kyis rab tu byung ste lam la nan tan byed pa yin na/_ci'i rgyu ci'i rkyen gyis deng 'dir bsam pa gcig tu thams cad 'dus pa ni dper na lo ma lhags pa la rlung 
[\[275b.5\]]drag pos btab na gcig tu 'dus pa ltar thams cad 'dir lhags par gyur/_kho bo ni rtag tu rab tu byung ba'i mgon dang skyabs byed de chung ngu na lus dang srog la yang phangs par mi byed do/_/de'i tshe na mu stegs can thams cad kyis 'di skad ces gsol to/_/rgyal po 
[\[275b.6\]]chen po legs par gson cig_/rgyal po chen po ni chos kyi zam pa chen po lta bu'o/_/chos chen po'i gdar lta bu'o/_/chos chen po'i srang lta bu yin te yon tan thams cad kyi snod yin no/_/yon tan thams cad kyi yang dag pa'i ngo bo nyid yin no/_/dam pa'i chos kyi lam 
[\[275b.7\]]lta bu'o/_/sa bon thams cad kyi zhing gshin pa lta bu'o/_/yul sa thams cad kyi gzhi lta bu yin no/_/yul khams thams cad kyi me long gi snang ba lta bu yin no/_/lha thams cad kyi gzugs lta bu yin no/_/yul mi thams cad kyi pha ma lta bu yin no/_/rgyal po chen po 'jig 
[\[276a\]]
[\[276a.1\]]rten gyi khams thams cad kyi yon tan gyi rin po che'i gter ni rgyal po'i lus yin no/_/de ci'i phyir yon tan gyi mdzod ces bya zhe na/_rgyal pos zhal che gcod pa na gnyen dang dgra la bye brag mi 'byed de mnyam snyoms pa ni sa'am/_chu'am/_me'am/_
[\[276a.2\]]rlung dang 'dra ste/_de bas na rgyal po ni yon tan gyi gter zhes bya'o/_/rgyal po chen po da ltar gyi sems can dag tshe'i tshad thung mod kyi/_rgyal po'i yon tan ni sngon gyi rgyal po tshe ring ba rab tu bde ba'i dus dang 'dra'o/_/gzhan yang rgyal po spyi bo skyes sam/_gya nom snang ngam/_
[\[276a.3\]]bzod pa can nam/_na ho zha'am/_ya yA de'am/_shi phyi'am/_pa pa i tsa gu la sogs pa dge ba'i chos phun sum tshogs pa dang ldan pa dang 'dra bar rgyal po chen po yang de dang 'dra'o/_/rgyal po chen po rgyal po chen po'i rkyen gyis yul mi thams cad bde skyid par gyur te/_de bas 
[\[276a.4\]]na bdag cag rab tu byung ba thams cad yul 'di na gnas par mos te tshul khrims srung zhing yang dag pa'i lam la nan tan bgyid do/_/rgyal po chen po bdag cag gi gzhung las rab tu byung ba'i gang zag gang nas gang du gnas pa'i yul de ni tshul khrims srung zhing yang dag pa'i 
[\[276a.5\]]lam la nan tan byed de/_rgyal po la yang dge ba spyod pa'i skal ba mchis so/_/rgyal po chen po 'jig rten na rkun shod byed pa thams cad rgyal pos ma mchis par bgyis te rab tu byung ba thams cad 'jigs pa ma mchis na/_ma rungs pa chen po dge sbyong gau ta ma 'ba' zhig 
[\[276a.6\]]ma mchis par ma bgyis pas bdag cag ni de la rab tu 'jigs so/_/dge sbyong gau ta ma ni cho rigs bsnyems te lus kyi mdog dang ldan la/_sngon sbyin pa byin pa'i rkyen gyis rnyed pa mang du rnyed de dngos po de dag la bsnyems pas nga rgyal chen po skyes la/_gzhan yang rig sngags 
[\[276a.7\]]la mkhas pa'i rkyen gyis nga rgyal byed do/_/de'i rgyu de'i rkyen gyis dka' ba spyod mi nus kyi gos dang mal cha la sogs pa shin tu 'jam pa la sogs te/_de bas na 'jig rten na gang zag ma rungs pa thams cad ni rnyed pa dang grags pa 'dod pa'i phyir de'i 'khor du 'du zhing de'i 
[\[276b\]]
[\[276b.1\]]drung du 'dus nas dka' ba ni spyod mi nus so/_/rig sngags kyi mthus 'od srung dang /_shA ri'i bu dang /_maud gal ya na la sogs pa btul nas da yang bdag cag gi gnas shing sa la'i tshal 'dir bdag cag gi nye gnas 'khor du bsdu ba'i phyir rtag pa dang /_bde ba dang /_
[\[276b.2\]]bdag dang /_yongs su dag pa'i lus yod do zhes smra'o/_/rgyal po chen po dge sbyong gau ta mas ni sngon mi rtag pa dang /_bde ba med pa dang /_bdag med pa dang /_yongs su dag pa med pa ston pa'i tshe na bdag cag gis bzod kyi/_da 'di skad du rtag pa dang /_bde ba dang /_
[\[276b.3\]]bdag dang /_yongs su dag pa yod do zhes smra ba la ni bdag cag mi bzod do/_/rgyal po chen po legs par gsan du gsol/_bdag cag dang /_dge sbyong gau ta mar gzhung 'dzugs shing rtsod du ci gnang /_rgyal pos bka' stsal pa/_kye skyes bu dag khyed rnams la su 
[\[276b.4\]]zhig gis bslus na/_khyed kyi sems shin tu myos shing 'khrugs te/_chu'i dba' rlabs sam/_me mgal bskor ba'am/_spre'u shing khar phyin pa 'dra bar gyur pa 'di bdag gis kyang khrel la/_mkhas pa shes rab can gyis thos na shin tu snying brtse ba dang /_glen pa 
[\[276b.5\]]gti mug can gyis thos na 'phya zhing smod par 'gyur ro/_/khyed rnams kyis smra ba ni rab tu byung ba'i tshig ma yin gyi/_gal te khyed rnams la rlung dang mkhris pa dang bad kan gyi nad kyis btab na kho bo la sman bzang po yod de khyed rnams 'tsho bar bya'o/_/gal te [{]yi dgas [,]yi dwags [}]
[\[276b.6\]]kyis brlams na sman pa 'tsho byed sngags la mkhas pas 'tsho bar byed do/_/khyed rnams ni da ltar lag pa'i sen mos ri rab lhun po 'jig pa'am/_rdo rje la sos 'debs par 'dod pa dang 'dra'o/_/skyes bu chen po dag dper na glen pa gti mug can gyis seng ge'i rgyal po 
[\[276b.7\]]bkres pa nyal zhing 'dug pa las bslang ba'am sbrul gdug pa'i khar lag pa bcug pa'am/_thal bas khebs pa'i me mdag la lag pas reg par 'dod pa dang 'dra bar khyed rnams kyang de ltar de dang 'dra'o/_/rigs kyi bu 'di lta ste dper na was seng ge'i sgra sgrogs 
[\[277a\]]
[\[277a.1\]]pa'am/_sbrang bu chung ngu bya nam mkha' lding dang mgyogs bul 'gran pa'am/_ri bong gis rgya mtsho'i gting dpag pa dang 'dra bar khyed rnams kyang da ltar de dang 'dra'o/_/gal te khyed kyis dge slong gau ta ma las rgyal bar rmi lam gyis mthong na yang 
[\[277a.2\]]rmi lam de ni [{]brdzun [,]rdzun [}]te yid ches su mi rung ngo /_/kye skyes bu dag khyed rnams 'di lta bu'i sems bskyed pa ni dper na phye ma leb me'i phung por song ba dang 'dra/_kho bos smras pa bzhin du yang ma smra shig_/khyed kyis kho bo la srang dang 'dra bar mnyam mo zhes bstod pa'i tshig kyang 
[\[277a.3\]]gzhan gyis thos par ma byed cig_/de'i tshe na mu stegs can gyis rgyal po la yang 'di skad ces gsol to/_/rgyal po chen po dge sbyong gau ta ma'i rig sngags kyis btab bam ci na/_rgyal po chen po 'phags pas smra ba'i tshig la yid mi ches shing the tshom za bar gyur/_rgyal po 
[\[277a.4\]]chen po skyes bu chen po 'di dag la brnyas par ma byed cig_/rgyal po chen po zla ba 'di 'gribs pa dang skye ba dang /_rgya mtsho chen po la lan tshwa'i ro bro ba dang /_ri ma la ya na la sogs pa sus byas/_bdag cag bram ze la sogs pas byas pa ma lags sam/_rgyal po chen 
[\[277a.5\]]po ma gsan tam/_drang srong a ga tas lo bcu gnyis kyi bar du gang gA'i klung gi chu rna bar blugs pa ma gsan tam/_gzhan yang drang srong gau ta ma rdzu 'phrul chen po dang ldan pas lo bcu gnyis kyi bar du yang brgya byin gyi lus su bsgyur te/_brgya byin gyi lus ni lug ma mo mo mtshan 
[\[277a.6\]]stong dang ldan pa'i lus su bsgyur ba ma gsan tam/_rgyal po chen po drang srong gi ltos nyi ma gcig gis rgya mtsho chen po bzhi'i chu cig car 'thungs te sa chen po yang bskams par gyur pa ma gsan tam/_rgyal po chen po drang srong ba spus lha'i rgyal po dbang sgyur gyi mig gsum byas pa 
[\[277a.7\]]ma gsan tam/_rgyal po chen po drang srong a la las grong khyer a la la lta bu rdul du byas pa ma gsan tam/_rgyal po chen po bram ze'i nang na de lta bu'i mthu chen po dang ldan pa'i drang srong rnams mchis te mngon sum du mchis na rgyal po chen po/_ci'i phyir na bdag cag la 
[\[277b\]]
[\[277b.1\]]shin tu brnyas par byed/_rgyal pos smras pa/_kye skyes bu dag gal te bdag gi smra ba la yid mi ches te 'gran 'dod na de bzhin gshegs pa yang dag par rdzogs pa'i sangs rgyas da ltar shing sA la'i drung na bzhugs kyi/_khyed la sogs pa der song la yid bzhin du dris shig_/
[\[277b.2\]]de bzhin gshegs pas rnam par phye ste/_khyed kyi yid bzhin du lan gsung bar 'gyur ro/_/de'i tshe rgyal po ma skyes dgra mu stegs can gyi 'khor rnams dang bcas te/_sangs rgyas gang na bar lhags nas spyi bos phyag 'tshal te/_g.yas phyogs nas lan gsum bskor nas 
[\[277b.3\]]bsti stang dang bcas pas phyogs gcig tu 'khod de/_bcom ldan 'das la 'di skad ces gsol to/_/bcom ldan 'das mu stegs can 'di dag ni ci dang ci sems pa 'dri zhing rgol lo zhes mchi na/_de bzhin gshegs pas de dang de'i lan bka' stsal du gsol/_bcom ldan 
[\[277b.4\]]'das kyis bka' stsal pa/_rgyal po chen po de bzhin gshegs pa dus mkhyen gyis re zhig sdod cig_/de nas 'khor de'i nang nas bram ze sha te shu na zhes bya bas 'di skad ces gsol to/_/dge sbyong gau ta ma mya ngan las 'das pa zhes bgyi ba rtag pa'i chos lags sam/_bram ze chen 
[\[277b.5\]]po de de bzhin te/_de de bzhin no/_/bram zes yang gsol pa/_gau ta ma mya ngan las 'das pa la rtag ces bgyi ba de mi rung ngo /_/de ci'i slad du zhe na/_'jig rten gyi chos ni sa bon las 'bras bu skye ste/_rgyun mi 'chad do/_/dper na 'ji ba las rdza mar 'gyur ba dang /_skud 
[\[277b.6\]]pa las gos su 'gyur ba dang 'dra ste/_gau ta mas rtag tu mi rtag pa la nan tan byas na mya ngan las 'das pa thob bo zhes gsungs na/_rgyu rtag pa ma lags na 'bras bu rtag pa ces bgyir ga la rung /_gau ta ma 'dod chags las rnam par grol na mya ngan las 'da' ba lags so/_/
[\[277b.7\]]gzugs su 'dod chags pa dang /_gzugs med par 'dod chags pa las rnam par grol na mya ngan las 'da' ba lags so/_/ma rig pa la sogs pa nyon mongs pa thams cad 'gags na mya ngan las 'da' ba lags so zhes gsungs na/_'dod chags nas ma rig pa'i nyon 
[\[278a\]]
[\[278a.1\]]mongs pa'i bar du thams cad kyang mi rtag pa lags pas rgyu mi rtag pa lags na mya ngan las 'da' ba thob pa yang mi rtag pa lags pa'i rigs so/_/gau ta ma rtag tu rgyu'i dbang gis lhar skyes la/_rgyu'i dbang gis sems can dmyal bar ltung ste/_rgyu las 
[\[278a.2\]]rnam par grol lo zhes gsungs pas/_de bas na chos thams cad ni rgyu las skyes so/_/gal te rgyu'i dbang gis rnam par grol bar gyur na rtag ces bgyir rung ngam/_gau ta mas gzugs ni rkyen las skyes pas mi rtag go zhes gsungs la/_tshor ba dang /_'du shes dang /_
[\[278a.3\]]'du byed dang /_rnam par shes pa yang de dang 'dra'o zhes gsungs na/_de ltar rnam par grol ba de gal te gzugs lags na ni mi rtag pa lags te/_tshor ba dang /_'du shes dang /_'du byed dang /_rnam par shes pa yang de bzhin du mi rtag pa lags so/_/gal te phung 
[\[278a.4\]]po lnga'i pha rol na rnam par grol ba zhig mchis na rnam par grol ba de ni nam mkha' lags par 'gyur ro/_/gal te nam mkha' lags na rgyu dang rkyen las skyes zhes bgyir yang mi rung ngo /_/de ci'i slad du zhe na/_rtag pa dang gcig ces bgyi ba gnas thams cad du khyab pa'i phyir 
[\[278a.5\]]ro/_/gau ta ma gzhan yang rgyu las skyes pa ni sdug bsngal yin no zhes gsungs na/_gal te sdug bsngal lags na ci'i slad du rnam par grol ba ni bde ba'o zhes gsungs/_gau ta mas gzhan yang mi rtag pa ni sdug bsngal ba ste/_sdug bsngal ba ni bdag med pa'o zhes gsungs na/_
[\[278a.6\]]gal te mi rtag cing sdug bsngal ba dang /_bdag med pa lags na ni yongs su ma dag pa lags te/_rgyu las skyes pa'i chos thams cad mi rtag pa dang /_sdug bsngal ba dang /_bdag med pa dang /_yongs su ma dag pa lags na ci'i slad du mya ngan las 'das pa la rtag pa dang /_
[\[278a.7\]]bde ba dang /_bdag dang /_yongs su dag pa lags so zhes gsungs/_gau ta mas gal te rtag pa dang mi rtag pa yang lags/_sdug bsngal ba dang bde ba yang lags/_bdag dang bdag ma mchis pa yang lags/_yongs su dag pa dang /_yongs su ma dag pa zhes kyang 
[\[278b\]]
[\[278b.1\]]gsungs par gyur na gnyis su gsung bar mi 'gyur ram/_bdag gis sngon rgan rabs mkhas pa blo can las gtam du thos na/_gal te sangs rgyas 'jig rten du gshegs pa na/_rnam pa gnyis su gsung mi srid do zhe na/_da ni gau ta mas rnam pa gnyis su gsungs so/_/gzhan 
[\[278b.2\]]yang sangs rgyas zhes bgyi ba nga yin no zhes gsungs pa'i don ji lta bu lags/_bcom ldan 'das kyis bram ze la bka' stsal pa/_khyod kyis smras pa ltar yang khyod la dri ba dris na de dang de'i lan yang smra bar bya'o/_/bram zes legs so gau ta ma zhes gsol to/_/bcom ldan 
[\[278b.3\]]'das kyis bka' stsal pa/_khyod kyi rang bzhin zhes bya ba de rtag pa yin nam/_mi rtag pa yin/_bram zes gsol pa/_bdag gi rang bzhin zhes bgyi ba ni rtag pa lags so/_/bram ze rang bzhin des phyi nang gi chos thams cad kyi rgyur 'gyur ram/_gsol pa/_de bzhin 
[\[278b.4\]]no/_/bcom ldan 'das kyis bka' stsal pa/_bram ze ji lta bur rgyur 'gyur/_gsol pa/_gau ta ma rang bzhin las chen po skye'o/_/chen po las nga rgyal skye'o/_/nga rgyal las chos bcu drug po skye'o/_/'di lta ste/_sa dang /_chu dang /_me dang /_rlung dang /_nam mkha' 
[\[278b.5\]]dang /_shes pa'i dbang po lnga ste/_mig dang /_rna ba dang /_sna dang /_lce dang /_reg bya dang /_lus kyi dbang po lnga ste/_lag pa dang /_rkang pa dang /_kha dang /_skra dang /_pho dang mo'i dbang po dang /_sems mnyam pa'i dbang po'o/_/chos rnam pa bcu drug po 'di ni 
[\[278b.6\]]gzugs dang /_sgra dang /_dri dang /_ro dang /_reg bya'i chos lnga po las skyes so/_/chos nyi shu rtsa gcig po 'di'i rtsa ba ni rnam pa gsum ste/_zhen pa dang /_rdul dang /_nag po'o/_/zhen pa zhes bgyi ba ni 'dod pa'o/_/rdul zhes bgyi ba ni zhe sdang ngo /_/nag po zhes 
[\[278b.7\]]bgyi ba ni ma rig pa'o/_/gau ta ma chos nyi shu lnga po ni thams cad kyang rang bzhin las skyes so/_/bka' stsal pa/_bram ze chen po la sogs pa'i chos 'di dag rtag pa yin nam/_mi rtag pa yin/_gsol pa/_gau ta ma bdag gi chos kyi rang bzhin ni rtag pa lags kyi/_chen 
[\[279a\]]
[\[279a.1\]]po la sogs pa'i chos ni thams cad mi rtag pa'o/_/bram ze khyod smra ba lta na khyod kyi chos la rgyu ni rtag la/_'bras bu ni mi rtag go/_/nga'i chos ni rgyu ni mi rtag mod kyi/_'bras bu ni rtag na de la skyon ci zhig yod/_bram ze khyod kyi chos la rgyu rnam pa gnyis yod 
[\[279a.2\]]dam/_gsol pa/_mchis so/_/bcom ldan 'das kyis bka' stsal pa/_ji lta bur yod/_bram zes gsol pa/_skye ba'i rgyu dang gsal ba'i rgyu ste gnyis mchis so/_/bcom ldan 'das kyis bka' stsal pa/_skye ba'i rgyu ni gang /_gsal ba'i rgyu ni gang /_bram zes 
[\[279a.3\]]gsol pa/_skye ba'i rgyu zhes bgyi ba ni 'ji ba las rdza ma 'byung ba lta bu'o/_/gsal ba'i rgyu zhes bgyi ba ni me mar gyis snang bar byed pa lta bu'o/_/bcom ldan 'das kyis bka' stsal pa/_rgyu rnam pa gnyis kyi rang bzhin ni gcig go/_/gal te gcig yin na/_skye ba'i rgyu yang 
[\[279a.4\]]gsal ba'i rgyur 'gyur la/_gsal ba'i rgyu yang skye ba'i rgyur 'gyur ram/_gsol pa/_ma lags so/_/bcom ldan 'das kyis bka' stsal pa/_gal te skye ba'i rgyu gsal ba'i rgyur mi 'gyur la/_gsal ba'i rgyu yang skye ba'i rgyur mi 'gyur na lta/_gcig gi rgyur 
[\[279a.5\]]gcig 'gyur zhes byar rung ngam/_bram zes gsol pa/_gcig gi rgyur gcig mi 'gyur mod kyi/_gcig la gcig rgyur 'gyur ba ni mchis so/_/bram ze gsal ba'i rgyus gsal bar byed pa de gsal ba dang 'thun pa yin nam/_gsol pa/_ma lags so/_/bcom 
[\[279a.6\]]ldan 'das kyis bka' stsal pa/_nga'i chos kyang mi rtag pa las mya ngan las 'da' ba thob mod kyi/_mi rtag pa ni ma yin no/_/bram ze gsal ba'i rgyu las thob pas na rtag pa dang /_bde ba dang /_bdag dang /_yongs su dag pa yin no/_/skye ba'i rgyu las thob pas na mi rtag 
[\[279a.7\]]pa dang /_bde ba med pa dang /_bdag med pa dang /_yongs su ma dag pa yin no/_/de bas na de bzhin gshegs pas gsungs pa yang rnam pa gnyis yod de/_de ltar rnam pa gnyis su gsung yang rnam pa gnyis su med de/_de bas na de bzhin gshegs pa ni rnam 
[\[279b\]]
[\[279b.1\]]pa gnyis su gsung ba med pa zhes bya'o/_/khyod smra ba ltar sngon rgan rabs mkhas pa las/_sangs rgyas 'jig rten du gshegs pa ni gnyis su med par gsung ngo zhes thos pa shin tu legs so/_/da ltar phyogs bcu na dus gsum du rnam par bzhugs pa'i sangs rgyas thams 
[\[279b.2\]]cad kyis gsung ba la tha dad pa med de/_de bas na sangs rgyas bcom ldan 'das ni gnyis su med par gsung ba zhes bya'o/_/ji ltar na tha dad pa med pa zhe na/_gang yod par smra ba de la yod par yang gsung ngo /_/gang med par smra ba la med par yang gsung bar don gcig pa zhes 
[\[279b.3\]]bya'o/_/bram ze sangs rgyas bcom ldan 'das ni rnam pa gnyis su gsungs pas gcig tu gsungs pa'i tshig gsal bar byed do/_/ji ltar na gnyis su gsungs pas gcig tu gsungs pa gsal bar byed pa zhe na/_dper na mig dang gzugs zhes tshig gnyis las rnam par shes pa 
[\[279b.4\]]zhes bya ba'i tshig gcig byung ba nas yid dang chos kyi bar du de bzhin du rgyas par rig par bya'o/_/bram zes gsol pa/_gau ta ma smra ba'i tshig gi don legs par gsungs so/_/bdag cag ni gnyis su gsungs pa las gcig tu gsung ba gsal bar mdzad pa ma rtogs so/_/de nas 
[\[279b.5\]]bcom ldan 'das kyis de dag la 'phags pa'i bden pa bzhi gsung ba brjod do/_/'di lta ste sdug bsngal gyi bden pa ni gnyis kyang yin la/_gcig kyang gcig go/_/de bzhin du lam gyi bden pa'i bar du gnyis la gcig kyang gcig go/_/bram zes gsol pa/_bcom ldan 'das 
[\[279b.6\]]bdag gis rtogs so/_/bcom ldan 'das kyis bka' stsal pa/_rigs kyi bu khyod kyis ji lta bur rtogs/_bram zes gsol pa/_bcom ldan 'das sdug bsngal gyi bden pa zhes bgyi ba byis pa ma rabs thams cad la gnyis te/_'phags pa rnams la gcig go/_/de bzhin 
[\[279b.7\]]du lam gyi bden pa'i bar du rtogs so/_/bcom ldan 'das kyis bka' stsal pa/_khyod kyis legs par rtogs so/_/bram zes gsol pa/_bcom ldan 'das bdag gis thos nas yang dag pa'i lta ba thob par gyur pas/_da ni sangs rgyas dang /_chos dang /_dge 'dun la 
[\[280a\]]
[\[280a.1\]]skyabs su mchi na/_thugs rje chen pos bdag cag rab tu dbyung bar gsol lo/_/de nas bcom ldan 'das kyis tshe dang ldan pa kun shes kauN+Di n+ya la bka' stsal pa/_khyod kyis bshad de zhu na/_skra dang kha spu bregs la khyim nas khyim ma yin par rab tu phyung shig_/
[\[280a.2\]]de'i tshe tshe dang ldan pa kun shes kauN+Di n+yas/_bcom ldan 'das kyi bka' bzhin du skra dang kha spu breg pa na rnam pa gnyis ltung bar gyur to/_/gang zhe na/_skra dang kha spu dang /_nyon mongs pa ste/_gnas de nyid du dgra bcom pa'i 'bras bu thob par gyur to/_/de'i tshe gzhan yang kun tu 
[\[280a.3\]]rgyu ba si ta zhes bgyi bas 'di skad ces gsol to/_/gau ta mas gsungs pa'i mya ngan las 'da' ba de ji rtag gam/_de de bzhin no/_/kun du rgyu ba si tas gsol pa/_gau ta ma ji nyon mongs pa ma mchis pa la mya ngan las 'da' ba zhes bgyi'am/_de bzhin no/_/kun tu rgyu ba si 
[\[280a.4\]]tas gsol pa/_gau ta ma 'jig rten na ma mchis pa rnam pa bzhi ste/_bzhi gang zhe na/_ma byung ba la ma mchis zhes bgyi ba ste/_dper na 'ji ba las ma bgyis pa'i snga rol na rdza ma ma mchis pa dang /_'gags te ma mchis pa la yang ma mchis pa zhes bgyi ba ste/_dper 
[\[280a.5\]]na rdza ma zhig nas ma mchis pa dang /_gcig la gcig ma mchis pas ma mchis pa zhes bgyi ba ste/_dper na ba lang la rta ma mchis la/_rta la ba lang ma mchis pa lta bu dang /_gtan ma mchis pa la ma mchis pa zhes bgyi ba ste/_dper na ru sbal gyi spu dang /_ri bong gi rwa lta 
[\[280a.6\]]bu'o/_/gau ta ma ji ste nyon mongs pa ma mchis pas mya ngan las 'das pa zhes bgyi na/_mya ngan las 'da' ba ni ma mchis pa'o/_/ji ste ma mchis pa lags na ci'i slad du rtag pa dang /_bde ba dang /_bdag dang /_yongs su dag pa mchis par gsungs/_bcom ldan 'das 
[\[280a.7\]]kyis bka' stsal pa/_rigs kyi bu 'di ltar mya ngan las 'da' ba ni snga nas med pa ste/_'ji ba'i tshe rdza ma med pa lta bu ma yin/_'gags te med pa ste/_rdza ma zhig nas med pa lta bu yang ma yin/_gtan med pa ste/_ru sbal gyi spu dang /_ri bong gi rwa lta bu yang ma yin te/_gcig 
[\[280b\]]
[\[280b.1\]]la gcig med pa dang ni 'thun no/_/rigs kyi bu khyod smra ba ltar ba lang la rta med mod kyi/_ba lang yang med ces byar mi rung ngo /_/rta la ba lang med mod kyi/_rta yang med ces byar mi rung ste/_mya ngan las 'da' ba yang de dang 'dra ste/_nyon mongs pa la mya ngan las 'da' ba 
[\[280b.2\]]med/_mya ngan las 'da' ba la nyon mongs pa med de/_de bas na gcig la gcig med pa zhes bya'o/_/ba si tas yang gsol pa/_gau ta ma gal te gcig la gcig ma mchis pa la mya ngan las 'da' ba zhes bgyi na ni gcig la gcig ma mchis pa la ni rtag pa dang /_bde 
[\[280b.3\]]ba dang /_bdag dang /_yongs su dag pa ma mchis na/_gau ta mas ci'i slad du mya ngan las 'da' ba la rtag pa dang /_bde ba dang /_bdag dang /_yongs su dag pa mchis zhes gsungs bcom ldan 'das kyis bka' stsal pa/_khyod smra ba ltar gcig la gcig med pa 
[\[280b.4\]]ni med pa rnam gsum ste/_ba lang dang /_rta ni snga na med la phyis yod pas na sngon med pa zhes bya'o/_/yod nas kyang med par 'gyur bas na zhig pas med pa zhes bya'o/_/gcig la gcig med pa mi khyod smra ba bzhin te/_rigs kyi bu med pa rnam pa gsum po ni mya ngan las 
[\[280b.5\]]'das par byed do/_/de bas na mya ngan las 'da' ba ni rtag pa dang /_bde ba dang /_bdag dang /_yongs su dag pa'o/_/dper na 'jig rten gyi nad ni gsum ste/_mkhris pa dang /_rlung dang /_bad kan no/_/nad rnam pa gsum la yang sman rnam pa gsum gyis 'tsho ste/_
[\[280b.6\]]mkhris pa'i nad la ni mar gyis 'tsho'o/_/rlung la ni 'bru mar phan no/_/bad kan la ni sbrang rtsi phan no/_/de ltar sman rnam pa gsum yang nad rnam pa gsum la phan no/_/rigs kyi bu rlung gi nang na 'bru mar med la/_'bru mar gyi nang na rlung med pa nas sbrang rtsi'i nang na bad 
[\[280b.7\]]kan med la/_bad kan gyi nang na sbrang rtsi med de/_'on kyang 'tsho bar 'gyur ro/_/sems can thams cad la yang nad rnam pa gsum ste/_gang zhe na/_'dod chags dang /_zhe sdang dang /_gti mug go/_/de ltar nad rnam pa gsum po la yang sman rnam pa gsum 
[\[281a\]]
[\[281a.1\]]ste/_'dod chags kyi nad la ni mi sdug pa yang dag par bsgom par bya/_zhe sdang gi nad la ni byams pa yang dag par bsgom par bya/_gti mug gi nad la ni rten cing 'brel te 'byung ba yang dag par bsgom par bya'o/_/rigs kyi bu 'dod chags bsal ba'i phyir 
[\[281a.2\]]'dod chags ma yin pa yang dag par bsgom par bya/_zhe sdang bsal ba'i phyir zhe sdang ma yin pa yang dag par bsgom par bya/_gti mug bsal ba'i phyir gti mug ma yin pa yang dag par bsgom par bya ste/_nad rnam pa gsum gyi nang na sman rnam pa gsum med la/_sman rnam 
[\[281a.3\]]pa gsum gyi nang na yang nad rnam pa gsum med do/_/rigs kyi bu nad rnam pa gsum gyi nang na sman rnam pa gsum med pas mi rtag pa dang /_bde ba med pa dang /_bdag med pa dang /_yongs su dag pa med pa yin no/_/sman rnam pa gsum gyi nang na nad rnam pa gsum med 
[\[281a.4\]]pas na rtag pa dang /_bde ba dang /_bdag dang /_yongs su dag pa yin no/_/ba si tas gsol pa/_bcom ldan 'das de bzhin gshegs pas bdag la rtag pa dang /_mi rtag pa bstan du gsol/_de la rtag pa ni gang /_mi rtag pa ni gang /_bcom ldan 'das kyis bka' stsal 
[\[281a.5\]]pa/_rigs kyi bu gzugs ni mi rtag pa nas/_rnam par shes pa'i bar du mi rtag pa'o/_/rnam par grol ba'i gzugs ni rtag pa nas/_rnam par grol ba'i rnam par shes pa ni rtag pa'o/_/rigs kyi bu de la rigs kyi bu'am rigs kyi bu mo gang zhig gzugs nas rnam par 
[\[281a.6\]]shes pa'i bar du mi rtag par yang dag par bsgoms na des ni rtag pa'i chos thob par rig par bya'o/_/ba si tas gsol pa/_bcom ldan 'das rtag pa dang mi rtag pa'i chos ni bdag gis rtogs so/_/bcom ldan 'das kyis bka' stsal pa/_rigs kyi bu khyod kyis rtag pa 
[\[281a.7\]]dang mi rtag pa'i chos ji lta bur rtogs/_ba si tas gsol pa/_bcom ldan 'das bdag gis ni bdag gi gzugs mi rtag pa nas rnam par shes pa'i bar du mi rtag pa ste/_/rnam par grol ba ni rtag par rtogs so/_/bcom ldan 'das kyis bka' stsal pa/_rigs 
[\[281b\]]
[\[281b.1\]]kyi bu khyod ni lus 'di'i drin legs par glan no/_/tshe dang ldan pa kun shes kauN+Di n+ya la bka' stsal pa/_ba si ta 'di dgra bcom pa thob kyis khyod kyis chos gos gsum dang lhung bzed byin cig_/tshe dang ldan pa kun shes kauN+Di n+yas bcom ldan 'das kyis bka' stsal pa bzhin du 
[\[281b.2\]]chos gos dang lhung bzed byin no/_/de nas ba si tas chos gos dang lhung bzed blangs nas kun shes kauN+Di n+ya la 'di skad ces smras so/_/bdag ni lus ngan pa 'dis dge ba'i 'bras bu thob kyis/_btsun pa tshegs la mi gzigs par bdag gi slad du bcom ldan 'das kyi thad du 
[\[281b.3\]]gshegs te 'di skad ces gsungs shig_/bdag lta bu sdig pa can gyis de bzhin gshegs pa'i gdung rus smos shing nga ma khyod smras pa mthol tshangs su gsol lo/_/gdug pa can gyi lus 'di dang ring du gnas par mi 'tshal te/_mya ngan las 'da'o zhes gsungs shig_/
[\[281b.4\]]de nas tshe dang ldan pa kauN+Di n+ya sangs rgyas gang na ba der song nas phyin pa dang /_bcom ldan 'das la 'di skad ces gsol to/_/dge slong ba si ta shin tu ngo tsha zhing 'dzem pa'i sems skyes te bdag ni shin tu glen pas de bzhin gshegs pa'i gdung smos na nga ma khyod smras pa nongs te/_bdag 
[\[281b.5\]]las 'gyod tshangs gsol lo/_/sbrul gdug pa dang 'dra ba'i lus 'di dang ring du 'grogs par mi 'tshal te mya ngan las 'da'o zhes mchi'o/_/bcom ldan 'das kyis tshe dang ldan pa kauN+Di n+ya la bka' stsal pa/_dge slong ba si ta ni sngon sangs rgyas tshad med pa snyed la dge ba'i rtsa ba bskyed 
[\[281b.6\]]pas da 'dir bstan pa'i lung bzhin du gnas par gyur to/_/de ltar lung bzhin du gnas pas yang dag pa'i 'bras bu thob par gyur te/_de bas na khyod kyis de'i lus la mchod pa gyis shig/_//'phags pa yongs su mya ngan las 'das pa'i mdo/_bam po lnga bcu 
[\[281b.7\]]gnyis pa/_de nas kauN+Di n+yas bcom ldan 'das las de skad ces thos nas phyir de'i lus gang na bar song ste mchod pa byas so/_/de'i tshe ba si tas lus bsregs pa na rdzu 'phrul sna tshogs mngon par bstan te/_mu stegs can gyi rnams de lta bur gyur pa mthong nas skad chen pos 'di skad ces 
[\[282a\]]
[\[282a.1\]]smras so/_/ba si ta ni dge sbyong gau ta ma'i sngags dang sgyu rtsal thob kyis ring por mi thogs par dge sbyong gau ta ma bas lhag par nges so/_/de'i tshe 'khor gyi dkyil 'khor de'i nang na kun tu rgyu sa ni zhes bya bas yang 'di skad ces gsol to/_/gau ta ma bdag ces bgyi ba 
[\[282a.2\]]mchis sam/_de bzhin gshegs pas cang mi gsung ngo /_/gau ta ma 'o na ma mchis pa lags sam/_de bzhin gshegs pa cang mi gsung ngo /_/de bzhin du lan gnyis lan gsum gyi bar du zhus kyang de bzhin gshegs pa cang mi gsung ngo /_/sa nis yang gsol pa/_gau ta ma 
[\[282a.3\]]gal te sems can thams cad la bdag ces bgyi ba mchis te thams cad la khyab la/_gcig gam byas pa lags na gau ta ma ci'i slad du cang mi gsung bar bzhugs/_bcom ldan 'das kyis sa ni la bka' stsal pa/_khyod smra ba'i bdag ces bya ba thams cad la khyab pa yin nam/_/
[\[282a.4\]]sa nis gsol pa/_gau ta ma bdag 'ba' zhig de skad du smra ba ma lags kyi/_mkhas pa shes rab can thams cad kyang de skad du smra'o/_/bcom ldan 'das kyis bka' stsal pa/_rigs kyi bu ji ste bdag ces bya ba de thams cad du khyab pa zhig yin na ni rgyud lngar skye ba dag kyang 
[\[282a.5\]]dus gcig tu rnam par smin pa myong ba'i rigs so/_/ji ste rgyud lngar skyes pa dus gcig tu rnam par smin pa myong ba zhig yin na kun tu rgyu khyod la sogs pa ci'i phyir sdig pa mi dge ba'i las mi byed par sems can dmyal ba las bzlog pa'i phyir dge ba'i chos byed cing lhar skye ba'i lus myong 
[\[282a.6\]]bar 'dod/_sa nis gsol pa/_gau ta ma bdag gi chos la bdag cag ces bgyi ba ni rnam pa gnyis te/_byas pa'i lus kyi bdag dang /_rtag pa'i lus kyi bdag go/_/de la byas pa'i lus kyi bdag gi phyir sdig pa mi dge ba'i chos spong ste/_sems can dmyal bar mi 
[\[282a.7\]]mchi ba dang /_dge ba'i chos la nan tan bgyid pas mtho ris kyi lhar skye ba 'tshal lo/_/bcom ldan 'das kyis bka' stsal pa/_rigs kyi bu khyod smra ba'i bdag ces bya ba de thams cad du khyab la/_bdag ces bya ba de byas pa'i lus la yod na ni de mi rtag pa yin no/_/gal 
[\[282b\]]
[\[282b.1\]]te byas pa'i lus la med na thams cad la khyab ces byar rung ngam/_sa nis gsol pa/_gau ta ma bdag gis rnam par gzhag pa'i bdag ces bgyi ba de ni byas pa'i nang na yang mchis la rtag ces kyang bgyi ba lags so/_/gau ta ma dper na khang pa la me shor na khang pa tshig kyang khyim bdag ni 
[\[282b.2\]]phyir byung ste/_khang khyim tshig pa'i phyir khyim bdag tshig go zhes bgyir mi rung ngo /_/bdag gi chos kyang de dang 'dra ste/_byas pa'i lus 'di mi rtag pa lags mod kyi/_mi rtag pa'i dus na bdag ces bgyi ba phyir 'byung ngo /_/de bas na bdag gi bdag ces bgyi ba ni khyab pa yang lags 
[\[282b.3\]]la rtag pa yang lags so/_/bcom ldan 'das kyis bka' stsal pa/_rigs kyi bu khyod smra ba ltar bdag ces bya ba khyab pa yang yin la rtag pa yang yin zhes bya ba de mi rung ngo /_/de ci'i phyir zhe na/_khyab pa la rnam pa gnyis te rtag pa dang /_mi rtag pa'o/_/gzhan yang rnam pa gnyis 
[\[282b.4\]]te/_gzugs dang /_gzugs med pa'o/_/de bas na ji ste khyod smra ba ltar thams cad la yod pa zhig yin na ni rtag pa yang yin/_mi rtag pa yang yin/_gzugs kyang yin/_gzugs med pa yang yin no/_/khyod smra ba ltar khang pa tshig kyang khyim bdag phyir byung bas mi rtag pa 
[\[282b.5\]]yang yin no zhes bya ba de yang mi rung ngo /_/de ci'i phyir zhe na/_khang pa yang khyim bdag ma yin la khyim bdag kyang khang pa ma yin te/_tshig pa yang gzhan la byung ba yang gzhan pas na bdag ces bya ba ni de ma yin no/_/de ci'i phyir zhe na/_bdag ni gzugs so/_/gzugs ni bdag 
[\[282b.6\]]go/_/bdag ni gzugs med pa'o/_/gzugs med pa ni bdag go/_/bdag ni gzugs med pa yin na ci'i phyir gzugs mi rtag pa'i dus na bdag phyir 'byung ngo zhes smra/_rigs kyi bu ci khyod kyi yid la gal te sems can thams cad la bdag ces bya ba de gcig ste 'thun par sems na 
[\[282b.7\]]de ni 'jig rten dang 'jig rten las 'da' ba'i chos gnyis ka dang 'gal lo/_/de ci'i phyir zhe na/_'jig rten gyi chos kyi pha dang /_ma dang /_bu dang bu mo zhes bya ba yod do/_/ji ste bdag ces bya ba gcig yin na pha yang bu yin la/_bu yang pha yin/_ma yang bu mo yin la/_bu mo 
[\[283a\]]
[\[283a.1\]]yang ma yin/_dgra yang gnyen yin la/_gnyen yang dgra yin pha rol yang tshu rol yin la/_tshu rol yang pha rol yin te/_de bas na sems can thams cad kyi bdag ces bya ba gcig ste/_'thun no zhes bya ba ni 'jig rten dang 'jig rten las 'das pa'i chos 
[\[283a.2\]]gnyis ka dang 'gal lo/_/sa nis gsol pa/_sems can thams cad la bdag ces bgyi ba gcig ste/_'thun no zhes bdag mi smra'i so so'i mi re re la bdag re re yod do zhes smra'o/_/bcom ldan 'das kyis bka' stsal pa/_gal te mi re re la bdag re re yod ces smra na 
[\[283a.3\]]bdag ces bya ba mang por 'gyur te/_de yang mi rung ngo /_/de ci'i phyir zhe na/_khyod sngar smra ba ltar bdag ces bya ba thams cad la khyab bo zhes bya ba de gal te thams cad la khyab pa zhig yin na ni sems can thams cad kyi 'bras bu yang 'thun pa'i rigs te/_lha sbyin mthong ba'i 
[\[283a.4\]]dus na sangs rgyas sbyin yang mthong la/_lha sbyin byas pa'i dus na sangs rgyas sbyin yang byas pa dang /_lha sbyin thos pa'i dus na sangs rgyas sbyin yang thos te/_chos thams cad kyang de lta bur 'gyur bas lha sbyin gyis mthong ba'i dus na sangs rgyas sbyin gyis mthong ba ma yin te/_de bas na 
[\[283a.5\]]bdag ces bya ba de thams cad la khyab bo zhes smra ba'i mi rigs so/_/ji ste ma khyab na de ni mi rtag par 'gyur ro/_/sa nis gsol pa/_gau ta ma bdag ces bgyi ba ni sems can thams cad la khyab pa lags so/_/chos dang chos ma lags pa ni thams cad la khyab pa ma lags te/_
[\[283a.6\]]de bas na sangs rgyas sbyin gyis byas pa yang gzhan la/_lha sbyin gyis byas pa yang gzhan no/_/de bas na gau ta ma sangs rgyas sbyin gyis mthong ba'i dus na lha sbyin gyis kyang mthong ba'i rigs so zhe'am/_sangs rgyas sbyin gyis thos pa'i dus na lha sbyin gyis kyang thos pa'i rigs so zhes gsung ba'i 
[\[283a.7\]]mi rigs so/_/bcom ldan 'das kyis bka' stsal pa/_rigs kyi bu chos dang chos ma yin pa las kyis byas pa yin nam/_sa nis gsol pa/_gau ta ma las kyis bgyis pa lags so/_/bcom ldan 'das kyis bka' stsal pa/_rigs kyi bu gal te chos dang chos ma yin pa las kyis 
[\[283b\]]
[\[283b.1\]]byas pa yin na lta de nyid 'thun pa'i chos yin na de la tha dad ces byar rung ngam/_de ci'i phyir zhe na/_sangs rgyas sbyin gyis byas pa'i las kyi nang na lha sbyin gyi bdag ces bya ba yod pa'i rigs la/_lha sbyin gyis byas pa'i las kyi nang na yang sangs rgyas sbyin gyi bdag ces bya ba yang yod 
[\[283b.2\]]pa'i rigs so/_/de bas na sangs rgyas sbyin gyis byas pa'i dus na lha sbyin gyis kyang byas par 'gyur te/_chos dang chos ma yin pa yang de dang 'dra bar 'gyur ro/_/rigs kyi bu de ltar sems can thams cad kyi chos dang chos ma yin pa de lta bu zhig yin na ni las kyi 'bras bu rnam 
[\[283b.3\]]par smin pa yang tha dad pa'i mi rigs so/_/rigs kyi bu sa bon las 'bras bur 'gyur te/_sa bon ni nam du yang bdag ni bram zer 'gyur ba'i 'bras bu 'ba' zhig bya'i/_rgyal rigs dang rje'u rigs dang /_dmangs rigs kyi 'bras bu mi 'dod do snyam bye brag mi 'byed do/_/de 
[\[283b.4\]]ci'i phyir zhe na/_sa bon las 'bras bur 'gyur ba ni rigs bzhi po'i bar du gcod par mi 'gyur la/_chos dang chos ma yin pa yang de dang 'dra ste/_bdag ces bya ba de sangs rgyas sbyin gyis byas pa'i 'bras bur 'gyur bar ni bya'i/_lha sbyin gyis byas pa'i 'bras bur 'gyur bar mi bya'o/_/
[\[283b.5\]]zhe'am/_lha sbyin gyi 'bras bur 'gyur bar bya'i/_sangs rgyas sbyin gyi 'bras bur 'gyur bar mi bya'i snyam bye brag mi 'byed do/_/de ci'i phyir zhe na/_las mnyam pa'i phyir ro/_/sa nis gsol pa/_gau ta ma dper na khang pa gcig gi nang du me mar kha brgya stong bus na me mar snying po tha dad 
[\[283b.6\]]mod kyi snang ba la khyad par ma mchis so/_/me mar gyi snying po tha dad pa ni chos dang chos ma yin pa'i dpe'o/_/snang bar bgyid pa la khyad par ma mchis pa ni sems can thams cad kyi bdag ces bgyi ba'i dpe'o/_/bcom ldan 'das kyis bka' stsal pa/_rigs kyi bu khyod smra ba ltar 
[\[283b.7\]]me mar gyi snang ba bdag ces bya ba'i dpe yin no zhes bya ba de mi rung ngo /_/de ci'i phyir zhe na/_khang pa yang gzhan la me mar yang gzhan te/_me mar gyi snang ba me mar gyi snying po la yang yod la/_khang pa la yang yod par 'gyur ro/_/khyod smra ba ltar bdag ces bya ba de de lta bu zhig 
[\[284a\]]
[\[284a.1\]]yin na ni chos dang chos ma yin pa gnyis ka la yang bdag ces bya ba yod pa'i rigs la/_bdag ces bya ba'i nang na yang chos dang chos ma yin pa yod pa'i rigs so/_/ji ste chos dang chos ma yin pa la bdag ces bya ba med na ni thams cad la khyab ces bya ba yang 
[\[284a.2\]]mi rung ngo /_/ji ste gnyis ka la yod pa zhig yin na ni me mar gyi snying po dang snang ba gnyis ka dper byar rung ngam/_rigs kyi bu khyod kyi yid la me mar gyi snying po dang snang ba yang dag par so so bar sems na ci'i phyir me mar gyi snying po bzang po'i dus na snang ba yang gsal la/_me mar gyi 
[\[284a.3\]]snying po zad pa'i dus na snang ba med par gyur/_de bas na chos dang chos ma yin pa'i dpe me mar gyi snying po las blangs pa dang /_bdag ces bya ba'i dpe snang ba la khyad par med pa la blangs pa mi rung ngo /_/de ci'i phyir zhe na/_chos dang chos ma yin pa dang /_bdag ces bya ba dngos po gsum 
[\[284a.4\]]gcig tu 'gyur ba'i phyir ro/_/sa nis gsol pa/_gau ta ma khyod kyis me mar las dpe blangs pa de bkra shis pa ma lags so/_/de ci'i slad du zhe na/_me mar las dpe blangs pa/_bkra shis pa lags na bdag gis sngar gsol pa lags so/_/bkra shis min na ci'i slad du yang de skad 
[\[284a.5\]]gsung /_bcom ldan 'das kyis bka' stsal pa/_rigs kyi bu ngas dper brjod pa ni bkra shis pa'am/_bkra shis pa ma lags pa'o zhes mi gsung gi_/khyod kyi yid dang sbyar te me mar gyi snying po'i pha rol na snang ba yod dam/_snying po nyid snang ba yin zhes dper brjod de/_khyod 
[\[284a.6\]]sems ma snyoms pas chos dang chos ma yin pa'i dpe mar me'i snying po las blangs pa dang bdag ces bya ba'i dpe snang ba las blangs pas/_de'i phyir snying po las snang ba dang /_snying po'i pha rol na snang ba yod pa dang /_chos la bdag yod pa dang /_bdag la chos yod pa dang /_chos ma 
[\[284a.7\]]yin pa bdag ces pa dang /_bdag kyang chos ma yin zhes smra bas khyod kyi mtha' gcig ni 'dod la/_mtha' gcig ni mi 'dod pa mi rung ste/_de bas na dpe de ni khyod la bkra shis pa ma yin no/_/de bas na ngas khyod la phyir bstan pas rigs kyi bu dpe de ni dper mi rung ngo /_/dper mi 
[\[284b\]]
[\[284b.1\]]rung bas na nga la ni bkra shis pa yin gyi/_khyod la ni bkra mi shis so/_/rigs kyi bu khyod smra ba ltar na nga la bkra mi shis pas na/_khyod la yang bkra mi shis so snyam sems pa mi rung ngo /_/de ci'i phyir zhe na/_'jig rten gyi 'gro ba dag bdag gi mtshon cha bdag la gnod pa 
[\[284b.2\]]dang /_bdag gis byas pa pha rol pos spyod pa yod de/_khyod dpe smra ba yang de dang 'dra ste/_nga la ni bkra shis pa yin gyi/_khyod la ni bkra shis pa ma yin no/_/sa nis gsol pa/_gau ta mas sngar bdag la khyod ni ma snyoms so zhes gsungs na/_da ni khyod gsung ba yang ma snyoms 
[\[284b.3\]]so/_/de ci'i slad du zhe na/_gau ta mas bkra shis pa ni bdag gir mdzad/_bkra mi shis pa ni kho bo la bdar bas gzhung des na yang dag par ma snyoms so/_/bcom ldan 'das kyis bka' stsal pa/_rigs kyi bu nga'i ma snyoms pas khyod kyi ma snyoms pa bcom ste/_khyod ni snyoms kyi nga ni ma 
[\[284b.4\]]snyoms pas bkra shis pa yin no/_/nga'i ma snyoms pas khyod kyi ma snyoms pa bcom nas khyod snyoms par gyur pa de nyid nga yang snyoms pa'o/_/de ci'i phyir zhe na/_'phags pa rnams dang 'thun par snyoms pa'i phyir ro/_/sa nis gsol pa/_gau ta ma bdag ni rtag tu snyoms na ci'i slad du 
[\[284b.5\]]khyod kyis ma snyoms pa bcom mo zhes gsung /_sems can thams cad la bdag ces bgyi ba snyoms par mchis na/_ci'i slad du bdag la ma snyoms so zhes gsung /_rigs kyi bu khyod kyis kyang sems can dmyal bar ltung ba dang /[ {]yi dgas [,]yi dwags [}]dang /_byol song gi skye gnas su ltung 
[\[284b.6\]]ba dang /_mi dang lhar 'gyur ro zhes smra/_ji ste bdag ces bya ba rgyud lnga khyab pa zhig yin na/_ci'i phyir rgyud lnga myong bar 'gyur ro zhes smra/_khyod kyang pha ma gnyis dang phrad pa las bur 'gyur ro zhes smra/_ci ste bu snga nas yod pa zhig yin na/_ci'i phyir 'dus shing phrad pa las bur 
[\[284b.7\]]'gyur ro zhes smra/_de bas na mi gcig pu la rgyud lnga char gyi lus yod do/_/ji ste rgyud lngar snga nas lus yod pa zhig yin na/_ci'i phyir lus kyi phyir las byed dgos par 'gyur/_de bas na ma snyoms na yin no/_/rigs kyi bu khyod kyi yid la bdag ces bya ba byed pa po yin no zhes bya 
[\[285a\]]
[\[285a.1\]]ba de yang mi rung ngo /_/de ci'i phyir zhe na/_ji ste bdag ces bya ba byed pa po yin na/_ci'i phyir sdug bsngal bar 'gyur ba bdag gis byed cing so so'i skye bo dag yang dag par sdug bsngal myong bar byed/_de bas na bdag ces bya ba ni byed pa po ma yin par rig par 
[\[285a.2\]]bya'o/_/ji ste sdug bsngal bdag gis byas pa yin la/_rgyu las ma skyes so zhes smra na chos thams cad kyang de dang 'dra ste/_rgyu las ma skyes pa yin na/_ci'i phyir bdag la byed pa po yin no zhes smra/_rigs kyi bu sems can rnams kyi sdug bsngal dang bde ba ni yang dag par rgyu dang rkyen 
[\[285a.3\]]las gyur to/_/de ltar sdug bsngal ba dang bde ba ni mya ngan dang dga' ba byed par gyur pas mya ngan gyi dus na dga' ba med la/_dga' ba'i dus na mya ngan med de/_bar 'ga' ni dga'/_bar 'ga' ni mya ngan byed pa yin na/_mkhas pa shes rab can gyis ci'i phyir rtag pa yin zhes smra/_
[\[285a.4\]]rigs kyi bu khyod smra ba'i bdag ces bya ba rtag pa yin no zhe na/_ci ste rtag pa zhig yin na/_ci'i phyir dus rnam pa bcur mi 'dra zhing tha dad par 'gyur/_rtag pa'i chos ni thog ma nur nur po'i dus nas rgas pa'i dus kyi bar du yod pa'i mi rigs so/_/nam mkha' ni rtag pa'i chos yin 
[\[285a.5\]]te/_de la dus gcig kyang med na dus bcu yod pa lta smos kyang ci dgos/_rigs kyi bu bdag ces bya ba ni nur nur po'i dus ma yin pa nas rgas pa'i dus kyi bar du ma yin na/_ci'i phyir dus rnam pa bcur mi 'thun te/_tha dad pa yin no zhes smra/_rigs kyi bu ji ste bdag ces bya ba byed 
[\[285a.6\]]pa po yin na ni bdag ces bya ba la dar ba'i dus dang /_rgud pa'i dus yod de/_sems can la yang dar ba'i dus dang /_rgud pa'i dus yod do/_/ji ste bdag ces bya ba de de lta bu zhig yin na ci'i phyir rtag ces bya/_rigs kyi bu bdag ces bya ba byed pa po yin na/_ci'i phyir mir 'dra ba la 
[\[285a.7\]]dbang po rnon po dang /_dbang po rtul po yod par 'gyur/_rigs kyi bu ji ste bdag ces bya ba byed pa po yin na/_bdag ces bya bas lus kyi las dang /_ngag gi las kyang byed par 'gyur ro/_/ji ste ngag gi las kyang bdag ces bya bas byas pa yin na/_ci'i phyir ngag gis 
[\[285b\]]
[\[285b.1\]]bdag med do zhes smra zhing ci'i phyir yod dam med ces the tsom du gyur/_rigs kyi bu khyod kyi yid la mig gi pha rol na mthong ba yod do snyam smra na yang mi rung ngo /_/de ci'i phyir zhe na/_gal te mig gi pha rol na mthong ba gzhan zhig yod na mig 'di yang dgos pa med par 'gyur te/_/
[\[285b.2\]]lus kyi dbang po'i bar du de dang 'dra bar 'gyur te/_ci khyod kyi yid la bdag ces bya bas mthong yang mig gi rkyen gyis mthong ngo zhes bya ba de yang mi rung ngo /_/de ci'i phyir zhe na/_dper na mi zhig me tog su ma nas grong khyer chen po tshig go/_/ji ltar tshig ce na/_me'i rkyen gyis tshig go 
[\[285b.3\]]zhes smra ba ltar/_khyod kyi bdag ces bya bas mthong ngo zhes smra ba yang de dang 'dra'o/_/sa nis gsol pa/_gau ta ma dper na zor ba thogs te rtswa rnga ba dang 'dra ba ste/_bdag kyang dbang po lnga'i rkyen gyis mthong ba dang thos pa dang /_reg pa'i bar du'o/_/rigs kyi bu zor ba dang mi so so bas de 
[\[285b.4\]]ci'i phyir zor ba thogs nas byed pa yod do/_/dbang po'i pha rol na bdag ces bya ba gzhan med na/_ci'i phyir bdag ces bya ba dbang po'i rkyen gyis bya ba yod do zhes smra/_rigs kyi bu ci khyod kyi yid la zor ba thogs nas rnga bar 'gyur te/_bdag ces bya ba yang de dang 'dra'o zhe na/_bdag ces 
[\[285b.5\]]bya ba la lag pa yod dam/_'on te lag pa med pa yin/_ji ste lag pa yod na ci'i phyir bdag gis zor ba mi thogs/_ji ste lag pa med na ci'i phyir bdag ces bya ba byed pa po yin no zhes smra/_rigs kyi bu rtswa rnga ba ni zor ba yin te/_bdag ma yin/_mi ma yin no/_/ji ste bdag dang mi 
[\[285b.6\]]ma yin na/_zor ba yang mi dgos par 'gyur ro/_/rigs kyi bu mi la las rnam pa gnyis te/_rtswa thogs pa dang /_zor ba thogs pa'o/_/zor ba thogs pa ni gcod pa'i las 'ba' zhig byed de/_sems can gyis chos mthong ba yang de dang 'dra ste/_mig gis gzugs mthong ba yang 
[\[285b.7\]]'dus shing tshogs pa las 'byung ngo /_/ji ste rgyu dang rkyen 'dus pa las mthong na mkhas pa shes rab can gyis bdag yod ces ci'i phyir smra/_rigs kyi bu ci khyod kyi yid la lus kyis byas nas bdag ces bya bas myong bar 'gyur ro snyam sems na de yang mi rung ngo /_/de ci'i phyir zhe na/_'jig 
[\[286a\]]
[\[286a.1\]]rten na lha sbyin gyis las byas pa la sangs rgyas sbyin gyis rnam par smin pa myong bar ma mthong ngo /_/ji ste lus kyis byas pa ma yin la/_bdag ces bya ba rkyen gyis dbang gis myong ba ma yin no zhes smra na khyod la sogs pa ci'i phyir rgyu dang rkyen las rnam par grol ba 
[\[286a.2\]]tshol/_/khyod kyi lus snga nas yod la/_rgyu dang rkyen las byung ba ma yin na rnam par grol nas kyang rgyu dang rkyen mi dgos par lus yang skye bar 'gyur ro/_/lus ji lta ba bzhin du nyon mongs pa thams cad kyang de dang 'dra'o/_/sa nis gsol pa/_gau ta ma bdag ces bgyi ba la rnam pa 
[\[286a.3\]]gnyis te/_shes pa dang bcas pa dang shes pa med pa'o/_/shes pa med pa'i bdag gis ni lus thob par bgyid do/_/shes pa dang bcas pa'i bdag gis ni lus spong bar bgyid do/_/dper na rdza ma so ma btang ba bsregs na kha dog rnying pa ma mchis par 'gyur te/_de slar skye mi srid do/_/
[\[286a.4\]]mkhas pa shes rab can gyi nyon mongs pa yang de dang 'dra ste ma mchis par bgyis pa'i 'og tu nam du yang slar skye mi srid do/_/bcom ldan 'das kyis bka' stsal pa/_rigs kyi bu shes pa zhes bya ba ye shes kyis shes sam/_bdag ces bya bas shes/_ji ste ye shes kyis shes pa 
[\[286a.5\]]zhig yin na/_ci'i phyir bdag gis shes so zhes smra/_ji ste bdag gis shes pa zhig yin na/_ci'i phyir thabs mkhas pas ye shes tshol dgos par 'gyur/_ci khyod kyi yid la bdag ces bya bas ye shes kyi dbang gis shes so zhes smra na yang me tog gi dpe mi rung ba dang 'dra'o/_/
[\[286a.6\]]rigs kyi bu dper na shing tsher ma can yang rang bzhin gyis 'dzug pa yin gyi/_shing gi tsher ma thogs te 'dzugs so zhes byar mi rung ngo /_/ye shes kyang de dang 'dra ste/_ye shes nyid kyis shes pa yin na/_ci'i phyir bdag gis ye shes thogs te shes par byed do zhes smra/_rigs kyi bu 
[\[286a.7\]]khyod nyid kyi chos las bdag ces bya ba rnam par grol lo zhe na/_shes pa med pa'i bdag gis thob bam/_shes pa dang bcas pa'i bdag gis thob/_ji ste shes pa med pas thob na da dung nyon mongs pa dang bcas par rig par bya'o/_/ji ste shes pa dang bcas pas thob na/_da dung yang 
[\[286b\]]
[\[286b.1\]]shes pa'i dbang po lnga dang bcas par rig par bya'o/_/de ci'i phyir zhe na/_dbang po lnga las shes pa gzhan med de/_ji ste dbang po rnams dang bcas na ci'i phyir rnam par grol ba zhes bya/_ji ste bdag ces bya ba de rang bzhin gyis rnam par dag la dbang po lnga dang bral lo zhe na 
[\[286b.2\]]yang ci'i phyir lam rgyud lnga yang khyab bo zhes smra zhing ci'i phyir rnam par grol ba 'dod pa'i phyir dge ba'i chos rnams la nan tan bya'o zhes smra/_rigs kyi bu dper na mi zhig nam mkha' la tsher ma 'byin pa dang 'dra ste/_bdag ces bya ba rnam par dag pa yin na/_ci'i phyir nyon 
[\[286b.3\]]mongs pa thams cad gcad par bya'o zhes smra/_ci khyod kyi yid la rgyu dang rkyen ma yin pa las rnam par grol lo zhe na yang byol song thams cad kyang ci'i phyir rnam par ma grol/_sa nis gsol pa/_gau ta ma gal te bdag ces bgyi ba ma mchis na dran par bgyid pa su lags/_bcom 
[\[286b.4\]]ldan 'das kyis bka' stsal pa/_ji ste bdag ces bya ba yod na ci'i phyir brjed pa yod par 'gyur/_rigs kyi bu ji ste dran pa la bdag ces bya na/_ci'i phyir sdig pa dran zhing mi dran pa dran la/_dran pa mi dran/_sa nis gsol pa/_gal te bdag ces bgyi ba ma mchis na mthong ba ni su 
[\[286b.5\]]thos par bgyid pa ni su lags/_bcom ldan 'das kyis bka' stsal pa/_rigs kyi bu nang gi dbang po drug dang /_phyi rol gyi yul drug ste/_phyi nang phrad pa las rnam par shes pa drug skye'o/_/rnam par shes pa drug po ni rten cing 'brel pa las ming du btags so/_/rigs kyi 
[\[286b.6\]]bu dper na me gcig pu yang shing gi dbang gis ming khyad thob ste shing gi me dang /_rtswa'i dbang gis rtswa'i me dang /_phub ma'i dbang gis phub ma'i me dang /_lci ba'i dbang gis lci ba'i me zhes 'dogs te/_sems can gyi yid kyi rnam par shes pa yang de dang 'dra ste/_mig dang gzugs 
[\[286b.7\]]dang /_snang ba dang /_'dod pa'i dbang gis mig gi rnam par shes pa zhes bya'o/_/rigs kyi bu de ltar mig gi rnam par shes pa de ni mig gi nang na med pa nas 'dod pa'i bar du med de/_rkyen bzhi phrad pa las rnam par shes pa skye ste/_yid kyi rnam par shes pa'i bar du yang 
[\[287a\]]
[\[287a.1\]]de bzhin du rig par bya'o/_/de ltar rten cing 'brel te 'byung ba 'dus pa las skye bas na/_mkhas pa shes rab can ni mthong ba dag la bdag ces mi smra ba nas/_reg bya'i bar du yang bdag ces mi smra'o/_/rigs kyi bu de bas na ngas ni mig gi rnam par shes pa nas/_
[\[287a.2\]]yid kyi rnam par shes pa'i bar du chos thams cad sgyu ma lta bu'o zhes gsungs so/_/ji ltar sgyu ma dang 'dra zhe na/_sngon med pa las da yod de/_yod nas kyang med par 'gyur ro/_/rigs kyi bu 'di lta ste dper na mar dang /_bag phye dang /_sbrang rtsi dang /_bca' lga dang /_pi pi ling 
[\[287a.3\]]dang /_na le sham dang /_dgun 'bru dang /_bal po se'u dang /_'u su'i 'bras bu la sogs pa bsdus na la du zhes bya'o/_/bsdus pa de dag ma gtogs par la du zhes bya ba gud na med do/_/phyi nang gi skye mched drug la/_sems can dang /_bdag dang /_gang zag dang /_skyes bu 
[\[287a.4\]]zhes bya'o/_/phyi nang gi skye mched ma gtogs par logs shig na sems can dang /_bdag dang /_gang zag dang /_skyes bu zhes bya ba med do/_/sa nis gsol pa/_gau ta ma bdag ces bgyi ba ma mchis na/_ci'i slad du bdag mthong /_bdag thos/_bdag sdug bsngal/_bdag bde/_
[\[287a.5\]]bdag dga'/_bdag mya ngan byed ces brjod/_bcom ldan 'das kyis bka' stsal pa/_rigs kyi bu ji ste bdag gis mthong /_bdag gis thos pa la bdag ces bya na/_ci'i phyir 'jig rten na khyod kyis nyes pa bya bas bdag gis ma mthong ngo /_/ma thos so zhes brjod/_rigs 
[\[287a.6\]]kyi bu 'di lta ste dper na tshogs bzhi 'dus na dmag ces bya ste/_de ltar tshogs bzhi po yang gcig ces byar mi rung ste/_'on kyang nga'i dmag dpa'o/_/nga'i dmag pha rol po bas rgyal lo zhes brjod do/_/phyi nang gi skye mched 'dus nas byed pa yang de dang 'dra ste/_gcig ma yin mod 
[\[287a.7\]]kyi bdag gis byas so/_/bdag gis myong ngo /_/bdag gis mthong ngo /_/bdag gis thos so/_/bdag sdug bsngal lo/_/bdag bde'o zhes brjod do/_/sa nis gsol pa/_gau ta ma khyod gsung ba ltar phyi nang 'dus so zhes bgyi ba bdag gis byas/_bdag gis myong ngo zhes 
[\[287b\]]
[\[287b.1\]]brjod cing smra ba su lags/_bcom ldan 'das kyis bka' stsal pa/_sred pa dang ma rig pa'i rkyen gyis las skyes so/_/las las sred pa skyes so/_/sred pa las tshad med pa'i sems las byung ba skyes so/_/sems kyis rnam par rtog pa bskyed do/_/rnam par rtog pas 
[\[287b.2\]]rlung bskyed do/_/rlung sems la reg nas dkan dang /_lce dang /_mchu dang /_sems can gyi 'du shes phyin ci log las sgra byung bas bdag gis byas/_bdag gis myong /_bdag gis mthong /_bdag gis thos so zhes smra'o/_/rigs kyi bu dper na rgyal mtshan gyi rtse mo la dril bu 
[\[287b.3\]]btags na rlung gi dbang gis sgra 'byung ngo /_/rlung che na sgra yang che/_rlung chung na sgra yang chung ste byed pa ni med do/_/rigs kyi bu 'di lta ste dper na lcags bsregs pa chu'i nang du bcug na sgra rnam pa sna tshogs 'byung ngo /_/de la yang dag par na byed pa zhes bya ba med do/_/rigs kyi bu bus pa ma 
[\[287b.4\]]rabs kyis ni dngos po 'di lta bu dag rnam par rtog kyang bye brag mi phyed pas/_bdag dang /_bdag gi ba dang /_bdag gis byas pa dang /_bdag gis myong ngo zhes smra'o/_/sa nis gsol pa/_gau ta ma bdag dang bdag gi ba mchis na/_ci'i slad du rtag pa dang /_bde ba dang /_bdag 
[\[287b.5\]]dang /_yongs su dag pa ma mchis so zhes gsungs/_bcom ldan 'das kyis bka' stsal pa/_rigs kyi bu ngas ni phyi nang gi skye mched drug dang /_rnam par shes pa drug la rtag pa dang /_bde ba dang /_bdag dang /_yongs su dag pa'o zhes ma gsungs kyi/_ngas ni phyi nang gi 
[\[287b.6\]]skye mched drug dang /_rnam par shes pa drug 'gags pa la rtag pa zhes bya'o/_/de ltar rtag pas na bdag ces bya'o/_/rtag pa dang bdag yin pa'i phyir bde ba zhes bya'o/_/rtag pa dang bdag dang bde ba'i phyir yongs su dag pa zhes bya'o/_/rigs kyi bu so so'i skye bo dag ni sdug 
[\[287b.7\]]bsngal mi 'dod de/_sdug bsngal gyi rgyur gyur pa yongs su bcad nas spong ba'i dbang du gyur pas bdag ces bya'o/_/de bas na ngas ni rtag pa dang /_bde ba dang /_bdag dang /_yongs su dag pa zhes bya'o zhes gsungs so/_/sa nis gsol pa/_bcom ldan 'das thugs rje chen 
[\[288a\]]
[\[288a.1\]]pos bdag la bstan du gsol/_bdag gis ji lta bgyis na rtag pa dang /_bde ba dang /_bdag dang /_yongs su dag pa thob par 'gyur/_bcom ldan 'das kyis bka' stsal pa/_rigs kyi bu 'jig rten du bcas pa thams cad ni thog ma med pa nas 
[\[288a.2\]]nga rgyal chen po dang bcas te/_nga rgyal chen po bskyed pa'i phyir nga rgyal gyi rgyur 'gyur ba dang nga rgyal gyis las su 'gyur ba byed do/_/de bas na nga rgyal gyi 'bras bu mngon par smin te/_nyon mongs pa thams cad yongs su ma spangs pas rtag pa dang /_bde ba dang /_bdag dang /_yongs su 
[\[288a.3\]]dag pa ma thob bo/_/gal te so so'i skye bo dag nyon mongs pa thams cad yongs su spong bar 'dod na/_nga rgyal yongs su spang bar bya'o/_/sa nis gsol pa/_bcom ldan 'das de de bzhin te/_de de bzhin no/_/'phags pa'i bka' bzhin te bdag la nga rgyal mchis pas nga rgyal gyi dbang 
[\[288a.4\]]gis de bzhin gshegs pa zhes ma smos te gau ta ma zhes smras nas nga ma khyod kyang smras so/_/da ni bdag gis nga rgyal chen po yongs su spangs te de bas na yang dag pa'i sems kyis chos 'tshal na ji ltar rtag pa dang bde ba dang bdag dang /_yongs su dag pa thob par 'gyur/_bcom ldan 'das kyis 
[\[288a.5\]]bka' stsal pa/_rigs kyi bu shin tu brtags par nyon la legs par yid la byos shig dang /_khyod la rnam par bkrol te bshad par bya'o/_/rigs kyi bu gal te bdag kyang ma yin/_gzhan yang ma yin/_sems can yang ma yin na/_chos de dag yongs su spong bar 'gyur ro/_/sa 
[\[288a.6\]]nis gsol pa/_bcom ldan 'das bdag gis ni rtogs te/_yang dag pa'i chos kyi mig kyang thob bo/_/bcom ldan 'das kyis bka' stsal pa/_rigs kyi bu khyod kyis ji lta bur shes shing rtogs na yang dag pa'i chos kyi mig thob bo zhes smra/_gsol pa/_bcom ldan 'das gzugs 
[\[288a.7\]]zhes bgyi ba gzhan ma lags/_bdag ma lags/_sems can ma lags pa nas rnam par shes pa'i bar du de ltar rtogs pas yang dag pa'i chos kyi mig thob bo/_/bcom ldan 'das bdag ni rab tu 'byung zhing lam la nan tan byed par mos na gnang bar mdzad du gsol/_bcom ldan 'das 
[\[288b\]]
[\[288b.1\]]kyis legs par 'ongs so zhes bka' stsal pas/_dge slong du gyur te de nyid du yongs su dag pa'i tshangs par spyod pa dang ldan zhing dgra bcom pa'i 'bras bu thob par gyur to/_/de'i tshe mu stegs can de dag gi nang na kun tu rgyu 'od srung gi rigs can zhig 'di skad ces gsol to/_/gau ta 
[\[288b.2\]]ma lus nyid srog lags sam/_lus dang srog gnyis tha dad pa lags/_de bzhin gshegs pa cang mi gsung bar bzhugs so/_/de bzhin du lan gnyis lan gsum gyi bar du gsol kyang cang mi gsung ngo /_/kun tu rgyus yang gsol pa/_gau ta ma mi zhig tshe 'phos nas lus 
[\[288b.3\]]phyi ma ma blangs pa'i bar du lus kyang tha dad la/_srog kyang tha dad ces mi bgyi'am/_ji ste tha dad pa zhig lags na/_gau ta ma ci'i slad du cang mi gsung bar bzhugs/_bcom ldan 'das kyis bka' stsal pa/_rigs kyi bu ngas ni lus dang srog gnyis ka rten cing 'brel te 'byung 
[\[288b.4\]]ba las skyes te/_rten cing 'brel te 'byung ba ma yin pa las ma yin te/_lus dang srog ji lta ba bzhin du chos thams cad kyang de dang 'dra bar rig par bya'o/_/kun tu rgyus yang gsol pa/_gau ta ma bdag gis ni 'jig rten na chos kha cig rten cing 'brel te 'byung ba ma lags par mthong ngo /_/
[\[288b.5\]]bcom ldan 'das kyis bka' stsal pa/_khyod kyis 'jig rten gyi chos gang dag rten cing 'brel te 'byung ba ma yin par mthong /_kun tu rgyus gsol pa/_'di lta ste zhugs chen po shor ba na/_me lce rlung gis btab nas gnas gzhan dag kyang tshig par 'gyur ba de rten cing 'brel te 'byung 
[\[288b.6\]]ba ma lags pa zhes bgyi'o/_/bcom ldan 'das kyis bka' stsal pa/_rigs kyi bu ngas ni me de yang rten cing 'brel te 'byung ba las skyes te/_rten cing 'brel te 'byung ba ma yin pa las ma yin no/_/kun tu rgyus gsol pa/_gau ta ma me lce chad de tshig pa ni shing ngam mdag me las byung ba ma 
[\[288b.7\]]lags na/_ci'i slad du rten cing 'brel te 'byung ba lags zhes gsungs/_bcom ldan 'das kyis bka' stsal pa/_rigs kyi bu shing dang mdag me ni med mod kyi/_'on kyang rlung gi dbang gis me lce chad do/_/rlung gi rgyu dang rkyen gyis me lce med par ma gyur to/_/kun tu rgyus gsol pa/_
[\[289a\]]
[\[289a.1\]]gau ta ma mi zhig tshe 'phos nas lus phyi ma ma blangs kyi bar du tshe len pa'i rgyu dang rkyen du gyur pa gang lags/_bcom ldan 'das kyis bka' stsal pa/_kun du rgyu ma rig pa dang sred pa ni de'i rgyu de'i rkyen du 'gyur te/_ma rig pa dang sred pa gnyis kyi rgyu dang rkyen gyi 
[\[289a.2\]]dbang gis 'tsho ba gnas par 'gyur ro/_/rigs kyi bu rgyu dang rkyen gyi phyir lus nyid srog yin la srog nyid kyang lus yin no/_/rgyu dang rkyen gyi phyir lus kyang gzhan la srog kyang gzhan te/_mkhas pa shes rab can ni phyogs gcig tu lus kyang tha dad la srog kyang tha dad do zhes mi 
[\[289a.3\]]smra'o/_/kun du rgyus gsol pa/_bcom ldan 'das bdag la rnam par grol zhing bstan te/_rgyu dang 'bras bu mngon par rtogs par mdzad du gsol/_bcom ldan 'das kyis bka' stsal pa/_kun du rgyu rgyu yang phung po lnga yin te/_'bras bu yang phung po lnga yin no/_/rigs kyi 
[\[289a.4\]]bu gal te sems can dag me ma bus na dud pa med do/_/kun du rgyus gsol pa/_bcom ldan 'das bdag gis ni 'tshal to rtogs so/_/bcom ldan 'das kyis bka' stsal pa/_rigs kyi bu khyod kyis ji lta bur shes shing rtogs/_gsol pa/_bcom ldan 'das 
[\[289a.5\]]zhugs zhes bgyi ba ni nyon mongs pa ste/_sems can dmyal ba dang /[ {]yi dgas [,]yi dwags [}]dang byol song gi skye gnas dang /_lha dang mi'i gnas su shin tu 'bar ba'o/_/dud pa zhes bgyi ba ni nyon mongs pa'i 'bras bu smin pa ste/_mi rtag pa dang mi gtsang ba dang shin tu btsog pas na dud 
[\[289a.6\]]pa zhes bgyi ste/_sems can gang nyon mongs pa ma byas na de la nyon mongs pa'i rnam par smin pa'i 'bras bu ma mchis te/_de bas na de bzhin gshegs pas me ma bus na dud pa med do zhes gsungs so/_/bcom ldan 'das bdag ni yang dag par lta ba lags na/_thugs brtse ba'i 
[\[289a.7\]]slad du rab tu 'byung bar ci gnang zhes gsol to/_/de nas bcom ldan 'das kyis tshe dang ldan pa kun shes kauN+Di n+ya la 'di skad ces bka' stsal to/_/kun du rgyu 'di rab tu phyung la bsnyen par rdzogs par gyis shig_/de nas kauN+Di n+yas sangs rgyas kyis bka' stsal pa de bzhin du dge slong 
[\[289b\]]
[\[289b.1\]]gi dge 'dun la dad pa gsol nas rab tu phyung ste/_bsnyen par rdzogs nas zhag lnga lon pa dang dgra bcom pa'i 'bras bu thob par gyur to/_/mu stegs can gyi 'khor gyi nang na gzhan yang kun du rgyu pu na zhes bya bas 'di skad ces gsol to/_/gau ta ma khyod kyis 'jig rten na rtag pa'i 
[\[289b.2\]]chos gzigs pas rtag ces gsung ngam/_de skad ces gsungs pa bden nam [{]brdzun [,]rdzun [}]nam/_rtag gam mi rtag gam/_rtag pa dang mi rtag pa lags sam/_rtag pa yang ma yin mi rtag pa yang ma yin pa lags sam/_mtha' mchis sam/_mtha' ma mchis pa lags sam/_mtha' 
[\[289b.3\]]mchis kyang mchis la mtha' ma mchis kyang ma mchis pa lags sam/_mtha' mchis pa yang ma lags mtha' ma mchis pa yang ma lags sam/_lus kyang lags srog kyang lags sam/_lus dang srog tha dad pa lags sam/_de bzhin gshegs pa yongs su mya ngan las 'das 
[\[289b.4\]]pa 'gro ba lta bu'am/_'gro ba lta bu ma lags sam/_'gro ba lta bu lags kyang lags la 'gro ba lta bu ma lags kyang ma lags sam/_'gro ba lta bu yang ma lags 'gro ba lta bu ma lags pa yang ma lags sam/_bcom ldan 'das kyis bka' stsal pa/_pu na ngas ni 'jig rten na 
[\[289b.5\]]rtag pa'am/_bden pa'am [{]brdzun [,]rdzun [}]pa'am mi rtag pa'am rtag pa'am/_rtag pa yang ma yin mi rtag pa yang ma yin pa'am/_mtha' yod pa'am mtha' med pa'am/_mtha' yod pa yang yin mtha' med pa yang yin pa'am/_mtha' yod pa yang ma yin mtha' med pa yang ma yin 
[\[289b.6\]]pa'am/_lus yin pa'am srog yin pa'am lus dang srog tha dad pa'am/_de bzhin gshegs pa mya ngan las 'das pa 'gro ba lta bu'am/_mi 'gro ba lta bu'am 'gro ba lta bu yang ma yin la mi 'gro ba lta bu yang ma yin pa'am/_'gro ba lta bu yang ma yin 'gro ba lta bu ma 
[\[289b.7\]]yin pa yang ma yin par ma gsungs so/_/pu nas gsol pa/_gau ta ma skyon ci zhig gzigs na de skad ces mi gsung /_bcom ldan 'das kyis bka' stsal pa/_de la gang zhig 'jig rten ni rtag ste 'di ni bden gyi/_gzhan ni [{]brdzun [,]rdzun [}]no zhes smra na de ni lta ba'o/_/lta bas lta 
[\[290a\]]
[\[290a.1\]]ba'i gnas ni 'du byed du lta bas lta ba/_chags par lta ba bcings par lta ba sdug bsngal du lta ba len par lta ba 'jig par lta ba gdung bar lta ba'am/_kun nas dkris par lta ba zhes bya'o/_/pu na byis pa so so'i skye bo ni lta bas kun du dkris pas na/_skye ba dang /_
[\[290a.2\]]rga ba dang na ba dang /_'chi ba dang ma bral te rgyud drug tu 'khor nas sdug bsngal tshad med pa myong ste/_'gro ba lta bu ma yin pa dang /_mi 'gro ba lta bu ma yin pa'i bar du de bzhin du rig par bya'o/_/pu na lta ba de la de lta bu'i skyon yod par mthong bas de bas na ma chags te gzhan la yang mi ston to/_/
[\[290a.3\]]pu nas gsol pa/_gau ta ma de lta bu'i skyon gzigs te ma chags mi ston na/_gau ta ma da lta ci la chags ci zhig ston/_bcom ldan 'das kyis bka' stsal pa/_rigs kyi bu chags par lta ba ni 'khor ba'i chos zhes bya'o/_/de bzhin gshegs pa ni 'khor ba'i chos dang bral bas ma 
[\[290a.4\]]chags pa zhes bya'o/_/rigs kyi bu de bzhin gshegs pa ni mthong ba dang ston pa zhes bya'i/_chags pa zhes mi bya'o/_/pu nas gsol pa/_gau ta ma ji lta bur gzigs/_ji lta bur ston/_bcom ldan 'das kyis bka' stsal pa/_rigs kyi bu ngas ni sdug bsngal dang /_kun 'byung ba 
[\[290a.5\]]dang /_'gog pa dang lam gsal bar gzigs te/_de bas na 'phags pa'i bden pa bzhi rnam par phye ste ston to/_/ngas de lta bu dag gzigs pas lta ba thams cad dang /_sred pa thams cad dang /_'thab pa thams cad dang /_nga rgyal thams cad yongs su spangs te/_de bas na bdag 
[\[290a.6\]]ni yongs su dag pa'i tshangs par spyod pa dang ldan zhing bla na med pa'i rab tu zhi bas rtag pa'i sku thob par gyur to/_/rtag pa'i sku 'di ni shar phyogs dang /_nub phyogs dang /_lho phyogs dang /_byang phyogs ma yin no/_/pu nas gsol pa/_ci'i rgyu ci'i rkyen gyis 'di rtag pa'i sku shar 
[\[290a.7\]]phyogs dang /_lho phyogs dang /_nub phyogs dang /_byang phyogs ma lags/_bcom ldan 'das kyis bka' stsal pa/_rigs kyi bu ngas khyod la ci dang ci dris pa de dang de'i lan yid bzhin du smros shig_/rigs kyi bu 'di khyod kyis yid la ji snyam khyod kyi mdun du me chen po zhig 
[\[290b\]]
[\[290b.1\]]bus na me 'bar ba'i che khyod kyang 'bar bar shes mod/_de bzhin no/_/gau tam me shi ba'i tshe khyod kyang shi bar shes mod/_de bzhin no/_/pu na gal te mi zhig gis khyod la me'i phung po 'di 'bar ba gang nas 'ongs/_shi ba na gar song zhes 'dri na de la khyod ji skad ces bya/_pu nas 
[\[290b.2\]]gsol pa/_gau tam gal te de skad ces 'dri ba zhig mchis na de la bdag gis 'di skad ces bgyi'o/_/me 'bar ba ni rkyen mang po la ltos so/_/rkyen rnying pa ni zad rkyen gsar gyis ma bsnan pas na me zad pa zhes bgyi'o/_/gal te gzhan yang me shi nas gang phyogs su song 
[\[290b.3\]]zhes 'dri na/_de la ji skad ces bya/_gsol pa/_gau tam de la bdag gis rkyen zad nas me shi yang phyogs su song ba ma mchis so zhes bgyi'o/_/rigs kyi bu de bzhin gshegs pa yang de dang 'dra ste/_gal te mi rtag pa'i gzugs yod pa na sami rtag pa'i rnam par shes 
[\[290b.4\]]pa'i bar du yod na sred pa'i rkyen gyis 'bar ro/_/'bar ba zhes bya ba ni srid pa nyi shu rtsa lnga po myong ba'o/_/de bas na 'bar ba'i dus na me 'di ni shar phyogs sam/_nub phyogs sam/_lho phyogs sam/_byang phyogs zhes brjod du rung ngo /_/da ltar gyi sred pa 'gags te srid pa nyi shu rtsa 
[\[290b.5\]]lnga po'i rnam par smin pa'i 'bras bu mi 'bar na de la ni shar phyogs sam/_lho dang /_nub dang /_byang phyogs zhes brjad du med do/_/rigs kyi bu de bzhin gshegs pa ni mi rtag pa'i gzugs med pa nas/_mi rtag pa'i rnam par shes pa'i bar du med de/_de bas na sku ni rtag pa 
[\[290b.6\]]yin no/_/gal te sku rtag pa yin na/_shar phyogs sam/_lho'am/_nub bam/_byang phyogs zhes brjod du med do/_/pu nas gsol pa/_bdag gis dpe zhig gsol bar 'tshal na/_de bzhin gshegs pas gsan par ci gnang /_bcom ldan 'das kyis bka' stsal 
[\[290b.7\]]pa/_legs so legs so/_/bsams pa bzhin du smros shig_/bcom ldan 'das dper na grong khyer chen po zhig gi phyi rol na shing sA la'i tshal gyi nang na shing gcig cig sngar skyes te lo brgya lon/_/de'i tshe na tshal gyi bdag po de dus dus su chu 'chu zhing las bgyid do/_/shing 
[\[291a\]]
[\[291a.1\]]de'i shun pa rul na shun pa dang /_lo ma dang yal ga kun sa la ltung ste/_nang gi snying po 'ba' zhig lus so/_/de bzhin gshegs pa yang de dang 'dra ste/_ji tsam du rul bar gyur pa thams cad zad nas yang dag pa'i chos 'ba' zhig lus so/_/
[\[291a.2\]]bcom ldan 'das bdag rab tu dbyung bar gsol lo/_/bcom ldan 'das kyis legs par 'ongs so zhes bka' stsal nas de ma thag tu dge slong du gyur te zag pa zad nas dgra bcom pa'i 'bras bu thob par gyur to/_/gzhan yang kun du rgyu rnam par dag pa zhes bya bas 'di skad 
[\[291a.3\]]ces gsol to/_/gau ta ma so so'i skye bo dag chos gang ma rtogs na 'jig rten rtag pa dang /_mi rtag pa dang /_rtag pa yang lags la mi rtag pa yang lags pa dang /_rtag pa yang ma lags la mi rtag pa yang ma lags pa nas/_'gro ba lta bu yang ma lags/_mi 'gro ba yang 
[\[291a.4\]]ma lags pa'i bar du lta bar gyur/_bcom ldan 'das kyis bka' stsal pa/_rigs kyi bu gzugs mi shes pa nas/_rnam par shes pa'i bar du mi shes pas na 'jig rten rtag pa nas/_'gro ba lta bu yang ma yin/_mi 'gro ba lta bu yang ma yin pa'i bar du lta bar gyur 
[\[291a.5\]]to/_/kun du rgyus gsol pa/_gau ta ma sems can gyis chos gang dag rtogs na 'jig rten rtag pa nas/_'gro ba lta bu yang ma yin/_mi 'gro ba lta bu yang ma yin pa'i bar du mi lta bar 'gyur/_bcom ldan 'das kyis bka' stsal pa/_rigs kyi bu gzugs shes 
[\[291a.6\]]pa nas/_rnam par shes pa'i bar du shes na/_'jig rten rtag pa nas/_'gro ba lta bu yang ma yin/_mi 'gro ba lta bu yang ma yin pa'i bar du mi lta bar 'gyur ro/_/kun du rgyus gsol pa/_bcom ldan 'das 'jig rten rtag pa dang mi rtag pa bdag la rgyas par phye ste bshad du 
[\[291a.7\]]gsol/_bcom ldan 'das kyis bka' stsal pa/_rigs kyi bu gang zhig gis rnying pa ni spangs nas las gsar ma byas na gang zag des ni rtag pa dang mi rtag pa rtogs par 'gyur ro/_/kun du rgyus gsol pa/_bcom ldan 'das bdag gis ni rtogs so/_/bcom ldan 'das 
[\[291b\]]
[\[291b.1\]]kyis bka' stsal pa/_rigs kyi bu khyod kyis ji lta bur mthong /_ji lta bur rtogs/_gsol pa bcom ldan 'das rnying pa ni ma rig pa dang sred pa'o/_/gsar pa ni len pa dang srid pa ste/_de la gang zhig gis ma rig pa dang sred pa yongs su spangs te/_len pa dang srid pa mi bgyid na gang 
[\[291b.2\]]zag de ni rtag pa dang mi rtag pa yang dag par rtogs te/_bdag gis ni yang dag pa'i chos la chos kyi mig rnam par dag par gyur nas/_dkon mchog gsum la skyabs su mchi'o/_/de bzhin gshegs pas bdag rab tu dbyung ba gnang bar mdzad du gsol/_bcom ldan 'das 
[\[291b.3\]]kyis tshe dang ldan pa kauN+Di n+ya la bka' stsal pa/_kun du rgyu 'di rab tu phyung la bsnyen par rdzogs par gyis shig_/de nas kauN+Di n+yas/_bcom ldan 'das kyi bka' bzhin du dge 'dun la gsol ba dang zhu ba'i las byas nas rab tu phyung ngo /_/de nas zhag [{]bcwa [,]bco [}]lnga lon pa dang /_zag pa 
[\[291b.4\]]kun zad de dgra bcom pa'i 'bras bu thob par gyur to/_/gzhan yang kun du rgyu be'u zhes bya bas 'di skad ces gsol to/_/gau ta ma bdag zhu ba zhu na ci gnang ngam/_de bzhin gshegs pa cang mi gsung ste/_de bzhin du lan gnyis lan gsum gyi bar du'o/_/be'us yang 
[\[291b.5\]]gsol pa/_gau ta ma bdag ni khyod dang mdza' bo yin te/_bdag cag gnyis kyi don yang gnyis su med na/_bdag gis dris pa ci'i phyir cang mi gsung bar bzhugs/_de nas bcom ldan 'das thugs la 'di snyam du dgongs so/_/kun du rgyu 'di rang bzhin gyis mnyen te 
[\[291b.6\]]des la shin tu drang bas/_nga dang bshes te dri ba 'dri ba yang klan ka tshol ba'i phyir ma yin na/_ci dang ci dris pa de dang de'i lan gdab bo snyam du dgongs nas 'di skad ces bka' stsal to/_/kye be'u legs so legs so/_/ci dang ci 'dod pa dris shig dang /_de dang de'i lan 
[\[291b.7\]]gdab par bya'o/_/be'us gsol pa/_gau ta ma 'jig rten na dge ba mchis sam/_de bzhin no/_/gau ta ma mi dge ba mchis sam de bzhin no/_/kun du rgyu be'us gsol pa/_gau ta ma bdag cag la bstan cing bshad de/_dge ba dang mi dge ba'i chos bdag gis rtogs 
[\[292a\]]
[\[292a.1\]]par mdzad du gsol/_bcom ldan 'das kyis bka' stsal pa/_rigs kyi bu ngas ni don de dag ston pa la shin tu rgyas par mkhyen mod kyi/_da khyod la phyogs tsam zhig bshad par bya'o/_/rigs kyi bu 'dod pa ni mi dge ba ste/_rnam par grol ba la 'dod pa ni dge 
[\[292a.2\]]ba'o/_/zhe sdang dang gti mug kyang de bzhin du shes par bya'o/_/srog gcod pa ni mi dge ba'o/_/srog gcod pa yongs su spangs pa ni dge ba nas/_ngan par lta ba'i bar du rgyas par rig par bya'o/_/rigs kyi bu ngas ni khyod la dge ba dang mi dge ba'i chos rnam pa gsum dang /_dge ba 
[\[292a.3\]]dang mi dge ba'i chos rnam pa bcu yang bstan cing bshad pa yin no/_/gal te nga'i nye gnas su gyur pa gang zhig dge ba dang mi dge ba rnam pa gsum nas/_dge ba dang mi dge ba'i chos rnam pa bcu'i bar du bye brag phyed de nan tan du byed na/_gang zag des ni 'dod chags dang zhe sdang dang gti 
[\[292a.4\]]mug med par 'gyur ba dang /_zag pa thams cad zad pa dang /_srid pa thams cad yongs su gcod par 'gyur ro/_/kun du rgyus gsol pa/_gau ta ma bcom ldan 'das kyi bstan pa la/_dge slong 'ga' tsam yang 'dod chags dang /_zhe sdang dang /_gti mug dang /_zag pa thams 
[\[292a.5\]]cad zad pa dang /_srid pa thams cad yongs su bcad pa mchis sam/_bcom ldan 'das kyis bka' stsal pa/_rigs kyi bu sangs rgyas kyi bstan pa la/_'dod chags dang zhe sdang dang gti mug dang /_zag pa thams cad dang /_srid pa thams cad zad pa gcig gam/_gnyis 
[\[292a.6\]]sam/_gsum mam/_lnga'am/_brgyar ma zad kyi/_de lta bu'i dge slong ni grangs med do/_/gau ta ma dge slong lta zhog la/_sangs rgyas kyi bstan pa la/_dge slong ma 'ga' tsam 'dod chags dang zhe sdang dang /_gti mug dang /_zag pa thams cad dang /_srid pa thams cad 
[\[292a.7\]]zad pa mchis sam/_bcom ldan 'das kyis bka' stsal pa/_rigs kyi bu sangs rgyas kyi bstan pa la dge slong ma gcig gam/_gnyis sam/_gsum mam lnga'am/_brgyar ma zad kyi/_'dod chags dang /_zhe sdang dang gti mug dang /_zag pa thams cad dang /_
[\[292b\]]
[\[292b.1\]]srid pa thams cad zad pa'i dge slong ma ni grangs med do/_/be'us gsol pa/_gau ta ma dge slong pha dang dge slong ma yang zhog la/_sangs rgyas kyi bstan pa la/_dge bsnyen 'ga' tsam yang tshul khrims srung ba la brtson zhing tshangs par spyod pa yongs su dag pa dang /_the tsom 
[\[292b.2\]]gyi pha rol tu phyin te/_the tsom gyi dra ba yongs su chod pa mchis sam/_bcom ldan 'das kyis bka' stsal pa/_rigs kyi bu sangs rgyas kyi bstan pa la de lta bu'i dge bsnyen gcig gam/_gnyis sam/_gsum mam/_lnga'am/_brgyar ma zad kyi/_tshul khrims bsrung ba la brtson 
[\[292b.3\]]zhing tshangs par spyod pa yongs su dag nas kun nas nyon mongs pa tha ma lnga po bcad de lan cig phyir mi ldog pa thob nas the tshom gyi pha rol tu phyin te the tsom gyi dra ba yongs su bcad pa'i dge bsnyen ni grangs med do/_/be'us yang gsol pa/_gau ta ma dge slong dang /_dge slong ma dang /_dge bsnyen 
[\[292b.4\]]pha yang zhog la/_sangs rgyas kyi bstan pa la dge bsnyen ma 'ga' tsam tshul khrims srung ba la brtson zhing tshangs par spyod pa yongs su dag pa dang /_the tshom gyi pha rol tu phyin te/_the tshom gyi dra ba chod pa mchis sam/_bcom ldan 'das kyis bka' stsal pa/_rigs kyi bu sangs 
[\[292b.5\]]rgyas kyi bstan pa la dge bsnyen ma de lta bu gcig gam/_gnyis sam/_gsum mam/_lnga'am/_brgyar ma zad kyi/_tshul khrims srung ba la brtson zhing tshangs par spyod pa yongs su dag pa dang /_kun nas nyon mongs pa tha ma lnga po chod nas lan cig phyir mi ldog pa thob nas 
[\[292b.6\]]the tshom gyi pha rol tu phyin te the tshom gyi dra ba chod pa'i dge bsnyen ma ni grangs med do/_/be'us gsol pa/_sangs rgyas kyi bstan pa la tshul khrims srung ba la brtson zhing tshangs par spyod pa yongs su dag pa dang /_the tshom gyi dra ba yongs su bcad pa'i dge slong pha dang /_dge 
[\[292b.7\]]slong ma dang /_dge bsnyen dang /_dge bsnyen ma lta zhog la/_sangs rgyas kyi bstan pa la dge bsnyen 'ga' yang 'dod pa lnga la longs mi spyod cing the tshom gyi dra ba chod pa mchis sam/_bcom ldan 'das kyis bka' stsal pa/_rigs kyi bu sangs rgyas kyi bstan pa la dge 
[\[293a\]]
[\[293a.1\]]bsnyen de lta bu ni gcig gam/_gnyis sam/_gsum mam/_lnga'am/_brgyar ma zad kyi/_kun nas nyon mongs pa gsum bcad nas rgyun du zhugs pa thob nas 'dod chags dang /_zhe sdang dang /_gti mug bsrabs te/_lan cig phyir ldog pa thob pa'i 
[\[293a.2\]]dge bsnyen yang grangs med do/_/dge bsnyen ji lta ba bzhin du dge bsnyen ma yang rgyas par rig par bya'o/_/be'us gsol pa/_bcom ldan 'das bdag dpe zhig gsol bar dad do/_/bcom ldan 'das kyis bka' stsal pa/_shin tu legs kyis ji dga' bar smros shig_/
[\[293a.3\]]bcom ldan 'das dper na klu'i rgyal po dga' bo dang /_bsnyen dga' bo kun du khyab par char chen po 'bebs pa dang 'dra bar de bzhin gshegs pa'i chos kyi char yang de dang 'dra ste/_dge bsnyen pha dang dge bsnyen ma la mnyam par phab bo/_/be'us gsol pa/_bcom ldan 'das 
[\[293a.4\]]gal te mu stegs can dag rab tu byung bar gsol na de bzhin gshegs pa zla ba du'i bar du brtag 'tshal/_bcom ldan 'das kyis bka' stsal pa/_rigs kyi bu zla ba bzhi'i bar du brtag dgos te gcig tu nges pa ni ma yin no/_/bcom ldan 'das gal te gcig tu ma nges na thugs 
[\[293a.5\]]rje chen pos bdag rab tu dbyung bar gnang bar mdzad du gsol/_de nas bcom ldan 'das kyis tshe dang ldan pa kauN+Di n+ya la bka' stsal pa/_kun du rgyu be'u 'di rab tu phyung la bsnyen par rdzogs par gyis shig_/de nas kauN+Di n+yas sangs rgyas kyi bka' bzhin du dge slong gi dge 'dun la 
[\[293a.6\]]gsol pa dang zhu ba'i las byas nas rab tu phyung ngo /_/de nas zhag bco lnga lon pa dang rgyun du zhugs pa'i 'bras bu thob par gyur to/_/'bras bu thob nas yang 'di snyam du sems so/_/gang shes rab kyis slob pa'i sgo nas thob par 'gyur ba ni bdag gis nga thob pas sangs rgyas 
[\[293a.7\]]mthong bar bzod do snyam nas sangs rgyas gang na ba der song ste phyin pa dang /_bcom ldan 'das la mgo bos phyag 'tshal te/_bsti stang byas nas phyogs gcig tu 'dug ste/_bcom ldan 'das la 'di skad ces gsol to/_/shes rab gang bslab pa las thob par 'gyur 
[\[293b\]]
[\[293b.1\]]ba ni bdag gis thob lags na/_bdag gis bslab pa ma mchis pa'i shes rab thob par 'gyur ba bstan du gsol/_bcom ldan 'das kyis bka' stsal pa/_rigs kyi bu chos gnyis te/_zhi gnas dang lhag mthong la brtson 'grus su nan tan bya'o/_/rigs 
[\[293b.2\]]kyi bu dge slong zhig rgyun du zhugs pa'i 'bras bu thob par 'dod na chos rnam pa gnyis po la brtson 'grus su nan tan bya'o/_/gang zhig gis lan cig phyir ldog pa dang /_lan cig phyir mi ldog pa dang /_dgra bcom pa'i 'bras bu thob par 'dod na yang /_chos rnam pa 
[\[293b.3\]]gnyis po la nan tan bya'o/_/rigs kyi bu dge slong gang zhig bsam gtan bzhi dang /_tshad med pa bzhi dang /_mngon par shes pa drug dang /_skyes bu brgyad dang /_mchog gi gnas brgyad dang /_rtsod pa med pa'i ye shes dang /_spyi bo'i ye shes dang /_mthar phyin pa'i ye 
[\[293b.4\]]shes dang /_so sor yang dag par shes pa bzhi dang /_rdo rje lta bu'i ting nge 'dzin dang /_zad pa'i ye shes dang /_mi skye ba'i ye shes thob par 'dod pa yang chos gnyis po de la nan tan bya'o/_/rigs kyi bu gang zhig gis sa bcu dang /_ma skyes pa'i chos kyi bzod pa dang /_
[\[293b.5\]]mtshan nyid med pa'i chos kyi bzod pa dang /_bsam gyis mi khyab pa'i chos kyi bzod pa dang /_'phags pa'i spyod pa dang /_tshangs par spyod pa dang /_lhas spyod pa dang /_byang chub sems dpas spyod pa dang /_nam mkha' lta bu'i ting nge 'dzin dang /_ye shes kyi phyag rgya'i ting 
[\[293b.6\]]nge 'dzin dang /_stong pa nyid dang mtshan ma med pa dang /_smon pa med pa'i ting nge 'dzin dang /_sa'i ting nge 'dzin dang /_phyir mi ldog pa'i ting nge 'dzin dang /_dpa' bar 'gro ba'i ting nge 'dzin dang /_rdo rje lta bu'i ting nge 'dzin dang /_bla na med pa yang dag par rdzogs pa'i byang chub 
[\[293b.7\]]dang /_sangs rgyas kyi spyod pa 'dod pa yang chos rnam pa gnyis po la nan tan bya'o/_/be'us de skad ces thos nas bcom ldan 'das la phyag 'tshal te phyir byung nas shing sA la'i tshal du chos gnyis po la nan tan byas pas ring por ma thogs par dgra bcom pa'i 'bras bu thob 
[\[294a\]]
[\[294a.1\]]par gyur to/_/de'i tshe na dge slong grangs med pa zhig sangs rgyas gang na bar 'dong ba las be'us mthong nas btsun pa gar 'dong zhes smras so/_/dge slong rnams kyis smras pa/_bdag cag ni sangs rgyas kyi spyan sngar mchi'o/_/be'us yang smras pa/_
[\[294a.2\]]btsun pa dag sangs rgyas kyi spyan sngar gshegs na be'u'i mchid nas chos rnam pa gnyis la nan tan bgyis na bslab pa ma mchis pa'i shes rab thob ste/_bcom ldan 'das kyi bka' drin dran pa'i slad du mya ngan las 'da'o zhes gsol cig_/de'i tshe dge slong de rnams sangs 
[\[294a.3\]]rgyas gang na ba der phyin nas/_bcom ldan 'das la 'di skad ces gsol to/_/dge slong be'u'i mchid nas bdag ni bslab pa ma mchis pa'i shes rab thob nas bcom ldan 'das kyi bka' drin gzo ba'i slad du mya ngan las 'da'o zhes mchi'o/_/bcom ldan 'das kyis bka' 
[\[294a.4\]]stsal pa/_dge slong be'u dgra bcom pa'i 'bras bu thob kyis de'i lus la khyed mchod pa gyis shig_/de'i tshe dge slong rnams sangs rgyas kyi bka' bzhin du rus bu gang na ba der song nas mchod pa chen po byas so//_//'phags pa yongs su mya ngan las 'das pa chen 
[\[294a.5\]]po'i mdo/_bam po lnga bcu gsum pa/_de'i tshe kun tu rgyu tshem bu can gyis yang 'di skad ces gsol to/_/gau ta ma gsung ba ltar skye ba grangs med pa'i bar du dge ba dang mi dge ba bgyis pa'ang phyis ma 'ongs pa'i dus su yang dge ba dang mi dge ba'i lus thob par 'gyur ro 
[\[294a.6\]]zhes bgyis pa de mi rung ngo /_/de ci'i slad du zhe na/_gau ta ma gsung ba ltar nyon mongs pa'i rgyu las lus thob par gyur to zhes bgyi ba ji ste nyon mongs pa'i rgyu las lus thob par gyur na lus snga'am nyon mongs pa snga/_ji ste nyon mongs pa snga na ci la gnas/_gang du gnas ci ste 
[\[294a.7\]]lus snga na nyon mongs pa'i rgyu las thob ces bgyir rung ngam/_de bas na nyon mongs pa snga zhes bgyir yang mi rung la/_lus snga zhes bgyir yang mi rung ngo /_/dus gcig go zhes bgyir yang mi rung /_snga phyi dus gcig ces bgyir yang chos ma mchis so/_/de bas 
[\[294b\]]
[\[294b.1\]]na bdag ni chos thams cad rang bzhin du zad de/_rgyu dang rkyen las ni ma yin no zhes smra'o/_/gzhan yang gau ta ma sra ba ni sa'i rang bzhin/_gsher ba ni chu'i rang bzhin/_tsha ba ni me'i rang bzhin/_g.yo ba ni rlung gi rang bzhin/_thogs pa med pa ni nam mkha'i rang bzhin 
[\[294b.2\]]te/_chen po lnga'i rang bzhin ni rgyu dang rkyen gyis yod pa ma lags so/_/ci ste 'jig rten na chos gcig tsam gyi rang bzhin rgyu dang rkyen gyis mchis pa ma lags na/_chos thams cad kyi rang bzhin yang de dang 'dra ste/_rgyu dang rkyen gyis mchis pa ma lags so/_/ji ste chos 
[\[294b.3\]]gcig tsam yang rgyu dang rkyen gyis mchis pa lags na/_ci'i slad du chen po lnga'i rang bzhin rgyu dang rkyen las ma gyur/_gau ta ma sems can gyis dge ba'i lus dang mi dge ba'i lus kyis rnam par grol ba thob pa yang rang bzhin lags kyi/_rgyu dang rkyen las ni ma lags so/_/
[\[294b.4\]]de bas na chos thams cad rang bzhin gyis yod kyi rgyu dang rkyen las ni ma yin par bdag smra'o/_/gzhan yang gau ta ma 'jig rten gyi chos ni dgos pa'i gnas gcig tu chad pa'o/_/dper na shing mkhan na re shing 'di ni shing rta dang khyogs su 'os so/_/shing 'di ni sgo dang /_khri 'ur 
[\[294b.5\]]rung ngo zhes smra ba dang /_dper na gser mgar gyis brdungs su byas te 'phral ba la btags pa ni phreng ba zhes bya/_mgul du btags pa ni do shal zhes bya/_dpung pa la btags pa ni dpung rgyan zhes bya/_sor mo la btags pa ni sor gdub ces bya ste/_dgos pa'i gnas nges 
[\[294b.6\]]pas na rang bzhin nges pa zhes bya'o/_/gau ta ma sems can thams cad kyang de dang 'dra ste/_rgyud lnga'i rang bzhin yod pas sems can dmyal ba dang /[ {]yi dgas [,]yi dwags [}]dang /_byol song dang /_lha dang /_mi'o/_/ji ste de lta bu lags na rgyu dang rkyen las 'gyur zhes bgyir rung 
[\[294b.7\]]ngam/_gau ta ma gzhan yang sems can thams cad rang bzhin so so ste/_de bas na thams cad rang bzhin zhes bgyi'o/_/dper na ru sbal thang las skyes kyang chur 'gro ba dang /_be'u 'brangs ma thag tu nu ba dang nya mchil pa mid pa dang sbrul gdug pa byung ma thag tu sa za ba 
[\[295a\]]
[\[295a.1\]]dang /_de dag la sogs pa sus bstan/_dper na tsher ma rang bzhin gyis rno ba dang /_bya'i 'dab ma rang bzhin gyis kha dog tha dad pa ltar 'jig rten gyi sems can yang de dang 'dra ste/_dbang po rno ba dang /_rtul ba dang phyug pa dang dbul ba dang bzang ba 
[\[295a.2\]]dang ngan pa dang rnam par grol ba thob pa dang /_srid pa tha ma thob par gyur te/_de bas na chos thams cad rang bzhin so so bar rig par bya'o/_/gzhan yang /_gau ta ma gsung ba ltar 'dod chags dang /_zhe sdang dang /_gti mug ni rgyu dang rkyen las skyes te gdug pa gsum 
[\[295a.3\]]gyi rgyu dang rkyen ni yul lnga yin no zhes bgyi ba de yang mi rung ngo /_/de ci'i slad du zhe na/_dper na sems can gnyid log pa'i tshe yul lnga mngon du mi spyod kyang 'dod chags dang zhe sdang dang /_gti mug skyes te mngal na 'dug pa dang /_mngal nas byung ma thag pa yang yul 
[\[295a.4\]]lnga'i bzang po dang /_ngan pa bye brag mi phyed kyang 'dod chags dang /_zhe sdang dang /_gti mug skye'o/_/drang srong 'phags pa'i rnams dgon par gnas pa yang yul lnga mngon du mi spyod kyang /_'dod chags dang /_zhe sdang dang /_gti mug skye'o/_/kha cig ni yul drug 
[\[295a.5\]]gi dbang gis 'dod mi chags pa dang /_zhe mi sdang ba dang /_gti mi mug pa yang yod de de bas na rgyu dang rkyen las chos thams cad skye'o zhes nges pa med kyi/_rang bzhin du zad do/_/gau ta ma gzhan yang 'jig rten na kha cig ni dbang po lnga dang mi ldan yang longs spyod chen po dang 
[\[295a.6\]]ldan zhing dbang du 'gyur ba yang yod do/_/kha cig ni dbang po dang ldan yang ngan cing dbul la dbang med de gzhan gyi bran byed pa yang yod na/_ji ste rgyu dang rkyen las gyur na ci'i slad du de ltar gyur/_de bas na chos thams cad rang bzhin ni so so ste rgyu dang rkyen las ma yin no/_/
[\[295a.7\]]gau ta ma gzhan yang 'jig rten na bus pa shed ma bye ba yang yul lnga bye brag mi phyed mod kyi/_bar 'ga' ni dgod/_bar 'ga' ni ngu'o/_/dgod pa'i tshe ni dga' bar shes kyi/_ngu ba'i tshe mi dga' bar shes so/_/de bas na chos thams cad so so'i rang bzhin yod do/_/gau ta 
[\[295b\]]
[\[295b.1\]]ma gzhan yang 'jig rten gyi chos la rnam pa gnyis te/_yod pa dang med pa'o/_/yod pa ni nam mkha'o/_/med pa ni ri bong gi rwa'o/_/de ltar chos gnyis po yang yod pa yang rgyu dang rkyen ma yin/_med pa yang rgyu dang rkyen ma yin te/_de bas na chos thams cad rang bzhin du 
[\[295b.2\]]zad kyi/_rgyu dang rkyen las ma yin no/_/bcom ldan 'das kyis bka' stsal pa/_rigs kyi bu khyod smra ba ltar chen po lnga'i rang bzhin dang 'dra bar chos thams cad kyang de dang 'dra'o zhes bya ba mi rung ngo /_/de ci'i phyir zhe na/_rigs kyi bu khyod kyi chos la chen po lnga rtag pa yin na 
[\[295b.3\]]ci'i phyir chos thams cad rtag pa ma yin no zhes smra/_ji ste 'jig rten gyi dngos po mi rtag pa zhig yin na chen po lnga'i rang bzhin ci'i phyir mi rtag pa ma yin/_ji ste chen po lnga rtag pa zhig yin na 'jig rten gyi dngos po yang rtag pa yin pa'i rigs te/_de bas na khyod 
[\[295b.4\]]kyis chen po lnga'i rang bzhin yod pas rgyu dang rkyen las ma yin te/_chos thams cad kyang chen po lnga dang 'dra'o zhes bya ba mi rung ngo /_/rigs kyi bu khyod smra ba ltar dgos pa'i gnas nges pa na rang bzhin yod do zhes bya bar yang mi rung ngo /_/de ci'i phyir zhe na/_rgyu dang 
[\[295b.5\]]rkyen las ming khyer thob pa'i phyir ro/_/ji ste rgyu las ming khyer thob na don yang rgyu las ming khyer thob bo/_/ji ltar rgyu las ming khyer thob pa zhe na/_dper na 'phral bar btags pa ni phreng ba zhes bya ba dang /_mgul du btags pa ni do shal zhes bya ba dang /_lag pa la btags 
[\[295b.6\]]pa ni gdu bu ces bya ba dang /_shing rta la btags pa ni 'khor lo zhes bya ba dang /_shing dang rtswa las 'bar na shing dang rtswa'i me zhes bya ba dang /_rigs kyi bu shing thog ma skyes pa na mda' dang /_mdung gi rang bzhin med mod kyi/_rgyu dang rkyen gyis bzos mda' dang mdung du byed 
[\[295b.7\]]do/_/de bas na chos thams cad la rang bzhin yod ces bya ba'i mi rigs so/_/rigs kyi bu khyod smra ba ltar ru sbal thang las skyes kyang rang bzhin gyis chur 'gro ba dang /_be'u 'brangs ma thag tu rang bzhin gyis nu'o zhes bya ba de yang mi rung ngo /_/de ci'i phyir zhe na/_chur 'gro ba 
[\[296a\]]
[\[296a.1\]]rgyu dang rkyen ma yin la/_gnyis ka rgyu dang rkyen yin par 'dra na/_ci'i phyir me'i nang du mi 'gro/_be'u 'brangs ma thag tu rang bzhin gyis nu ba rgyu dang rkyen ma yin/_gnyis ka rgyu dang rkyen ma yin par 'dra bas ci'i phyir rwa la mi nu/_rigs kyi bu ji ste chos 
[\[296a.2\]]thams cad la rang bzhin yod de/_bstan cing bslabs kyang skyed spogs med do zhes smra na yod du mi rung ngo /_/de ci'i phyir zhe na/_da ltar bstan cing bslab pa las skyed spogs yod par snang ste/_de bas na rang bzhin zhes bya ba med par rig par bya'o/_/rigs kyi bu ji ste 
[\[296a.3\]]chos thams cad la rang bzhin zhes bya ba yod na bram ze thams cad lus kyi las yang dag par bya ba'i phyir lug bsad de lha rjed pa'i mi rigs so/_/ji ste rjed pas dag par gyur na rang bzhin yang med par rig par bya'o/_/rigs kyi bu 'jig rten gyi smra ba'i chos la rnam pa gsum ste/_bya 
[\[296a.4\]]ba dang byed pa dang byas pa'o/_/ji ste chos thams cad la rang bzhin yod na ci'i phyir 'jig rten na rnam pa gsum du btags par gyur/_rnam pa gsum du btags pa las na thams cad la rang bzhin med par mngon no/_/rigs kyi bu ji ste chos thams cad la rang bzhin yod na chos 
[\[296a.5\]]thams cad la so sor nges pa'i rang bzhin yod par 'gyur ro/_/ji ste gcig tu chad pa'i nges pa'i rang bzhin yod na bu ram gyi shing las ci'i phyir skom dang /_sha kha ra dang /_bu ram dang /_chang dang /_kha ba'i chang du 'gyur/_ji ste rang bzhin gcig na/_ci'i phyir dngos po de dag 
[\[296a.6\]]byung bar gyur/_ji ste dngos po gcig po las de lta bu dag byung na/_chos thams cad la rang bzhin gcig tu nges te so so'i rang bzhin gcig tu mi rung bar rig par bya'o/_/rigs kyi bu ji ste chos thams cad rang bzhin gcig tu nges na/_ci'i phyir 'phags pa dag bu ram 
[\[296a.7\]]shing gi skom dang sha kha ra dang bu ram gyi tshe btung du rung la/_chang gi tshe btung du mi rung zhing phyir yang kha ba'i chang du gyur pa na btung du rung /_de bas na nges pa'i rang bzhin med par rig par bya'o/_/ji ste nges pa'i rang bzhin med na rgyu dang rkyen las ma gyur ces byar ga la rung /_
[\[296b\]]
[\[296b.1\]]rigs kyi bu khyod kyis chos thams cad la rang bzhin yod do zhes bya ba ji lta bur dpe bstan du rung /_ji ste dpe brjod du yod na chos thams cad la rang bzhin med par rig par bya'o/_/ji ste rang bzhin yod na ni dpe byar med par rig par bya'o/_/'jig rten na mkhas pa shes rab 
[\[296b.2\]]can dpe ston te/_de bas na chos thams cad rang bzhin med pa dang rang bzhin gcig tu nges pa med par rig par bya'o/_/rigs kyi bu khyod smra ba ltar lus snga'am nyon mongs pa snga zhes bya ba de yang mi rung ngo /_/de ci'i phyir zhe na/_ji ste ngas lus snga'o/_/zhes brjod na ni khyod kyis nga 
[\[296b.3\]]dang 'thun no zhe'am/_lus mi snga'o zhes brgal du yang rung na/_rigs kyi bu sems can thams cad kyi lus dang nyon mongs pa ni gnyis ka snga phyi med de/_dus gcig tu yod do/_/de ltar dus gcig tu yod mod kyi/_'on kyang nyon mongs pa'i rgyu las lus yod par gyur gyi 
[\[296b.4\]]lus kyi rgyu las nyon mongs par gyur pa ma yin no/_/ji ste khyod kyi yid la dper na mi'i mig gnyis kyang dus gcig tu thob ste gcig la gcig mi ltos pa ni g.yas pa g.yon pa la mi ltos la/_g.yon pa'ang g.yas pa la mi ltos pa dang 'dra bar nyon mongs pa dang lus kyang de 
[\[296b.5\]]dang 'dra bar sems na de yang mi rung ngo /_/de ci'i phyir zhe na/_rigs kyi bu 'jig rten na mig gis bltar snang ba me mar gyi snying po dang snang ba gnyis dus gcig tu yod mod kyi/_snying po'i rgyus snang bar gyur gyi snying po med pa las snang ba ni ma yin no/_/rigs kyi bu ci khyod kyi yid la 
[\[296b.6\]]lus mi snga bas rgyu med par sems na de yang mi rung ngo /_/de ci'i phyir zhe na/_ji ste lus snga bas rgyu dang rkyen med pa'i phyir med pa zhes bya na lta khyod kyang chos thams cad la rgyu dang rkyen med do zhes smra ba'i rigs so/_/ji ste bltar mi snang ba'i phyir de skad ces mi smra na yang da ltar rdza 
[\[296b.7\]]ma la sogs pa rgyu dang rkyen las byung bar mngon sum du bltar snang na ci'i phyir de skad ces mi smra/_ji ltar rdza ma dang 'dra bar lus snga ba'i rgyu dang rkyen kyang de bzhin du rig par bya'o/_/rigs kyi bu snang yang rung mi snang yang rung chos thams cad rgyu dang rkyen las byung gi rang bzhin 
[\[297a\]]
[\[297a.1\]]med do/_/rigs kyi bu ji ste chos thams cad la rang bzhin yod de/_rgyu dang rkyen med do zhes smra na/_khyod ci'i phyir chen po lnga yod do zhes smra/_chen po lnga'i rang bzhin nyid ni rgyu dang rkyen yin no/_/rigs kyi bu chen po lnga'i rgyu dang rkyen ni de lta bu yin mod kyi/_
[\[297a.2\]]chos thams cad kyang chen po lnga'i rgyu dang rkyen du 'thun no zhes smra ba'i mi rigs so/_/dper na 'jig rten gyi gtam du rab tu byung ba thams cad ni tshul khrims srung ba la brtson pa yin pas gdol pa la sogs pa yang de bzhin du tshul khrims srung ba la brtson pa yin no/_/zhes brjod 
[\[297a.3\]]pa dang 'dra bar 'gyur ro/_/rigs kyi bu khyod smra ba ltar chen po lnga la nges pa'i rang bzhin yod do zhes smra ba ni ngas bltas na rang bzhin de ni 'gyur ba ste nges pa ma yin no/_/rigs kyi bu khyod kyi chos la mar dang spra tshil dang spra rtsi la sa zhes bya ste/_khyod kyis sa zhes btags 
[\[297a.4\]]pa de ni ma nges te bar bar ni chu lta bur yang btub/_bar bar ni sa lta bur yang btub ste/_de bas na rang bzhin gyis sra ba'o zhes byar mi rung ngo /_/rigs kyi bu khyod kyi chos la tshon mo stengs dang /_zha nye dang /_zangs dang /_lcags dang /_gser dang /_dngul la me'o zhes 
[\[297a.5\]]bya ba de la rang bzhin bzhi yod de/_'bab pa'i tshe ni chu zhes bya/_g.yo ba'i tshe ni rlung zhes bya/_tsha ba'i tshe ni me zhes bya/_sra ba'i tshe ni sa zhes bya na ci'i phyir de la nges par me'i rang bzhin no zhes gdags/_rigs kyi bu chu'i rang bzhin ni 'bab pa ste/_gal te chu 'khyags kyang 
[\[297a.6\]]de la sa zhes mi bya'o/_/'on kyang chu zhes bya'o/_/de ci'i phyir zhe na/_dba' rlabs g.yo ba'i tshe rlung zhes mi bya'o/_/de ltar g.yo ba la rlung zhes mi bya na 'khyags kyang chu ma yin zhes byar mi rung ngo /_/de ltar dngos po gnyis po yang rgyu dang rkyen las gyur na ci'i phyir chos thams 
[\[297a.7\]]cad rgyu dang rkyen las ma gyur ces smra/_rigs kyi bu ji ste dbang po lnga rang bzhin gyis mthong ba dang thos pa dang tshor ba dang /_shes pa dang reg pa yang rang bzhin yin te/_rgyu dang rkyen las ma gyur to zhes bya ba ni mi rung ngo /_/de ci'i phyir zhe na/_rigs kyi bu rang bzhin 
[\[297b\]]
[\[297b.1\]]nyid kyis rang bzhin mi 'gyur ba zhig yin na mig gi rang bzhin mthong ba yang rtag tu mthong ba'i rigs te/_mthong ba dang mi mthong ba'i dus kyang med pa'i rigs so/_/de bas na rgyu dang rkyen gyis mthong gi rgyu dang rkyen med pa las ma yin par rig par bya'o/_/rigs kyi 
[\[297b.2\]]bu khyod smra ba ltar 'dod chags skye ba dang rnam par grol ba ni yul lnga'i rgyu las ma yin no zhes bya ba de yang mi rung ngo /_/de ci'i phyir zhe na/_rigs kyi bu 'dod chags skye ba dang rnam par grol ba yul lnga po'i rgyu las ma gyur mod kyi/_/mi dge ba rnam par rtog pa'i phyir 'dod chags 
[\[297b.3\]]skye'o/_/dge bar rnam par rtogs pa'i phyir rnam par grol bar 'gyur ro/_/rigs kyi bu nang gi rgyu dang rkyen gyis 'dod chags skye ba dang rnam par grol bar 'gyur ro/_/pha rol gyi rgyu dang rkyen gyis skye zhing rgyas par 'gyur ro/_/de bas na khyod chos thams cad la so so'i rang bzhin yod de 
[\[297b.4\]]'dod chags skye ba dang rnam par grol ba yang yul lnga'i rgyu las ma yin zhes bya ba de mi rung ngo /_/rigs kyi bu khyod smra ba ltar dbang po rnams dang ldan pa rnams ni dbul phongs la dbang yang med/_dbang po dang mi ldan zhing nyams pa ni longs spyod che zhing dbang dang ldan te/_de las 
[\[297b.5\]]bltas na rang bzhin yod de rgyu dang rkyen las ma yin no zhes bya ba de mi rung ngo /_/de ci'i phyir zhe na/_sems can ni las las 'bras bu rnam par smin te/_de ltar 'bras bu rnam par smin pa yang rnam pa gsum ste/_mngon sum du smin pa dang /_skyes nas smin pa dang phyis smin pa'o/_/dbul 
[\[297b.6\]]phongs pa dang phyug skyid pa dang dbang po dang ldan pa dang mi ldan pa yang so so ba yin no/_/rang bzhin yod na dbang po dang ldan pa ni longs spyod che ba'i rigs/_longs spyod che ba ni dbang po dang ldan pa'i rigs so/_/de de ltar ma gyur pas de bas na nges par rang bzhin med de rgyu dang rkyen las 
[\[297b.7\]]gyur to/_/rigs kyi bu khyod smra ba ltar 'jig rten na byis pa shed ma bye ba yul lnga po bye brag mi phyed pas bar bar ni ngu /_bar bar ni dgod de/_de bas na thams cad la rang bzhin yod de zhes bya ba de yang mi rung ngo /_/de ci'i phyir zhe na/_ji ste rang bzhin yod na dgod pa yang rtag tu dgod/_
[\[298a\]]
[\[298a.1\]]ngu ba yang rtag tu ngu ba'i rigs te/_res 'ga' ni dgod/_res 'ga' ni ngu ba'i mi rigs so/_/de ltar res 'ga' ni dgod/_res 'ga' ni ngu ba las na thams cad rgyu dang rkyen las 'gyur bar rig par bya ste/_de bas na chos thams cad la rang bzhin yod de rgyu dang 
[\[298a.2\]]rkyen las ma yin no zhes bya ba'i mi rigs so/_/kun tu rgyus gsol pa/_bcom ldan 'das gal te chos thams cad rgyu dang rkyen las byung ba yin na/_lus 'di rgyu dang rkyen gang las byung /_bcom ldan 'das kyis bka' stsal pa/_rigs kyi bu lus 'di'i rgyu dang rkyen ni nyon mongs pa dang las 
[\[298a.3\]]so/_/kun tu rgyus gsol pa/_bcom ldan 'das lus 'di nyid nyon mongs pa dang las las gyur na nyon mongs pa dang las 'di gcad du rung ngam/_bcom ldan 'das kyis bka' stsal pa/_de de bzhin te/_de de bzhin no/_/kun tu rgyus yang gsol pa/_bcom ldan 'das bdag la rnam par 
[\[298a.4\]]phye ste bstan pas bdag gis thos nas gnas 'di nyid las ma g.yos par yongs su chod par mdzad du gsol/_bcom ldan 'das kyis bka' stsal pa/_rigs kyi bu gal te mtha' gnyis shes la dbu ma la thogs pa med na gang zag des ni nyon mongs pa dang las yongs su chod par 'gyur ro/_/
[\[298a.5\]]kun tu rgyus gsol pa/_bcom ldan 'das bdag gis ni shes shing rtogs te dam pa'i chos la chos kyi mig rnam par dag go/_/bcom ldan 'das kyis bka' stsal pa/_ji lta bur shes shing rtogs/_gsol pa/_bcom ldan 'das mtha' gnyis ni gzugs dang /_gzugs kyi rnam par 
[\[298a.6\]]grol ba'o/_/dbu ma zhes bgyi ba ni 'phags pa'i lam brgyad de/_tshor ba dang /_'du shes dang /_'du byed dang /_rnam par shes pa yang de bzhin du rgyas par bya'o/_/bcom ldan 'das kyis bka' stsal pa/_legs so legs so/_/rigs kyi bu mtha' gnyis shin tu rtogs te/_nyon mongs 
[\[298a.7\]]pa dang las yongs su chod do/_/gsol pa/_bcom ldan 'das bdag rab tu byung zhing bsnyen par rdzogs par gsol lo/_/bcom ldan 'das kyis legs par 'ongs so zhes bka' stsal pas dge slong du gyur te/_de'i tshe khams gsum gyi nyon mongs pa kun chod nas dgra bcom pa'i 'bras 
[\[298b\]]
[\[298b.1\]]bu thob par gyur to/_/de nas gzhan yang bram ze shin tu rgyas pa zhes bya bas yang 'di skad ces gsol to/_/gau ta ma bdag ci sems pa mkhyen nam/_bcom ldan 'das kyis bka' stsal pa/_rigs kyi bu mya ngan las 'das pa ni rtag pa'o/_/'dus byas ni mi rtag pa'o/_/yon po ni ngan par 
[\[298b.2\]]lta ba'o/_/drang po ni 'phags pa'i lam mo/_/bram zes gsol pa/_gau ta ma ci'i rgyu ci'i rkyen gyis de skad ces gsungs/_bka' stsal pa/_rigs kyi bu khyod kyi yid la bsod snyoms byed pa ni rtag pa/_mgron du bos pa ni mi rtag pa/_yon po ni ma rabs/_drang po ni rgyal mtshan no 
[\[298b.3\]]snyam sems te/_de bas na mya ngan las 'das pa ni rtag pa/_'dus byas ni mi rtag pa/_yon po ni ngan par lta ba/_drang po ni 'phags pa'i lam brgyad de/_khyod kyis sngon sems pa lta bu ni ma yin no/_/bram zes gsol pa/_gau ta ma bdag gis bsams pa yang dag par mkhyen 
[\[298b.4\]]no/_/'phags pa'i lam brgyad kyis sems can thams cad rnam par grol bar 'gyur ram/_de'i tshe bcom ldan 'das cang mi gsung ste lan ma btab bo/_/bram zes gsol pa/_gau ta ma bdag gis bsams pa mkhyen na ci'i slad du bdag gis zhus pa'i lan ma gnang nas cang mi 
[\[298b.5\]]gsung bar bzhugs/_de nas tshe dang ldan pa kun shes kauN+Di n+yas 'di skad ces smras so/_/bram ze chen po gal te 'jig rten mtha' yod dam mtha' med ces 'dri na de bzhin gshegs pa chos nyid kyis cang mi gsung ste lan mi 'debs so/_/'phags pa'i lam brgyad ni drang 
[\[298b.6\]]po'o/_/mya ngan las 'da' ba ni rtag pa'o/_/gal te 'phags pa'i lam brgyad la nan tan byas na rnam par grol ba thob par 'gyur ro/_/ji ste nan tan ma byas na thob par mi 'gyur ro/_/bram ze chen po dper na mkhar chen po zhig gi ngos bzhi na thar ba'i khung dang lam med de sgo gcig 
[\[298b.7\]]pu yod na de'i sgo srungs mkhas pa shes rab dang ldan na gang gtang ba'i rigs pa ni gtong ngo /_/gang gtang ba'i mi rigs pa ni mi gtong ste/_ji snyed rgyu ba grangs nyid mi shes kyang /_rgyu ba thams cad sgo de la rgyu bar nges par shes so/_/rigs kyi bu de bzhin gshegs pa yang de dang 'dra 
[\[299a\]]
[\[299a.1\]]ste/_mkhar ni mya ngan las 'da' ba'i dpe'o/_/sgo ni 'phags pa'i lam brgyad kyi dpe'o/_/sgo srungs ni de bzhin gshegs pa'i dpe'o/_/rigs kyi bu de bzhin gshegs pas zad pa dang mi zad pa'i lan ma gsungs mod kyi/_ji tsam du zad par 'gyur ba de ni 
[\[299a.2\]]'phags pa'i lam brgyad nan tan byed pa las 'gyur ro/_/bram zes smras pa/_legs so legs so/_/btsun pa kauN+Di n+yas de bzhin gshegs pa dam pa'i chos ston pa la shin tu mkhas so/_/bdag kyang mkhar dang lam shes shing sgo srungs lta bur dad do/_/kauN+Di n+yas smras pa/_
[\[299a.3\]]legs so/_/bram ze bla na med pa rgya che ba'i sems bskyed pa legs so/_/bcom ldan 'das kyis bka' stsal pa/_kun shes kauN+Di n+ya de skad ma zer cig_/bram ze 'di ni da gdod de ltar sems bskyed pa ma yin gyi/_kauN+Di n+ya sngon 'das pa'i dus na bcom ldan 'das tshad med pa 
[\[299a.4\]]snyed 'das pa'i snga rol na sangs rgyas bcom ldan 'das kun tu 'od ces bya ba de bzhin gshegs pa yang dag par rdzogs pa/_mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi'i ston pa 
[\[299a.5\]]sangs rgyas bcom ldan 'das 'jig rten du gshegs te/_sangs rgyas de la bla na med pa yang dag par rdzogs pa'i byang chub tu sems bskyed nas bskal pa bzang po 'dir mngon par sangs rgyas te/_chos kyi mtshan nyid khong du chud cing rtogs nas yun ring mod kyi/_sems can gyi 
[\[299a.6\]]phyir mu stegs can du ston te mi shes pa ltar byed do/_/de bas na kauN+Di n+ya khyod bla na med pa'i sems bskyed pa legs so legs so zhes ma zer cig_/de'i tshe bcom ldan 'das mkhyen bzhin du tshe dang ldan pa kauN+Di n+ya la dge slong dga' bo da ltar gang na 'dug ces bka' stsal to/_/
[\[299a.7\]]tshe dang ldan pa kauN+Di n+yas gsol pa/_bcom ldan 'das dge slong dga' bo ni da ltar shing sA la'i tshal 'di nas dpag tshad bcu gnyis kyi pha rol na bdud drug khri bzhi stong snyed kyis yongs su gtse zhing mchis so/_/bdud de rnams de bzhin gshegs pa'i gzugs su sprul 
[\[299b\]]
[\[299b.1\]]nas/_la la ni chos thams cad rten cing 'brel te 'byung ba yin no zhes smra/_la la ni chos thams cad rten cing 'brel te 'byung ba ma yin no zhes smra/_la la ni rten cing 'brel te 'byung ba'i chos thams cad rtag pa yin no zhes smra/_la la ni rten cing 'brel te 'byung ba'i 
[\[299b.2\]]chos thams cad mi rtag pa yin no zhes smra/_la la ni phung po lnga bden pa yin no zhes smra/_la la ni sgyu ma yin no zhes smra ste/_de bzhin du skye mched dang /_khams dang /_rgyas par ro/_/la la ni rten cing 'brel te 'byung ba yod do zhes smra/_la la ni rkyen bzhi 
[\[299b.3\]]'ba' zhig yod do zhes smra/_la la ni chos thams cad sgyu ma lta bu dang /_sprul pa lta bu dang /_smig rgyu ba lta bu'o zhes smra/_la la ni thos pa'i rgyu las chos thob po zhes smra/_la la ni bsams pa'i rgyu las chos thob po zhes smra/_la la ni bsgoms pa'i rgyu las chos 
[\[299b.4\]]thob bo zhes smra/_la la ni mi sdug pa yang dag par rtogs pa'i chos smra/_la la ni dbugs phyi nang du rgyu ba'i chos smra/_la la ni dran pa nye bar gzhag pa bzhi yang dag par rtog pa smra/_la la ni yang dag pa'i spyod pa'i don gsum dang thabs mkhas pa bdun po smra/_
[\[299b.5\]]la la ni drod dang /_spyi bo dang /_bzod pa dang /_'jig rten mchog gi chos dang /_slob pa dang /_mi slob pa dang /_byang chub sems dpa'i sa dang po nas sa bcu pa'i bar du smra'o/_/la la ni stong pa nyid dang /_mtshan ma med pa dang /_smon pa med pa smra/_la la ni mdo'i 
[\[299b.6\]]sde dang /_dbyangs kyis bsnyad pa'i sde dang /_tshigs su bcad pa'i sde dang /_lung du bstan pa'i sde dang /_ched du brjod pa'i sde dang /_da ltar dang /_'das pa'i sde dang /_skyes pa rabs kyi sde dang /_gleng gzhi'i sde dang /_rtogs pa brjod pa'i sde dang /_rmad du byung 
[\[299b.7\]]ba'i sde dang /_shin tu rgyas pa'i sde dang /_gtan la dbab par bstan pa'i sde yang smra'o/_/la la ni dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun 
[\[300a\]]
[\[300a.1\]]dang /_'phags pa'i lam gyi yan lag brgyad smra'o/_/la la ni nang stong pa nyid dang /_phyi stong pa nyid dang /_phyi nang stong pa nyid dang /_'dus byas stong pa nyid dang /_'dus ma byas stong pa nyid dang /_thog ma dang /_tha ma med pa stong pa nyid 
[\[300a.2\]]dang /_rang bzhin stong pa nyid dang /_dor ba med pa stong pa nyid dang /_mi dmigs pa stong pa nyid dang /_rang gi mtshan nyid stong pa nyid dang /_mtshan ma med pa stong pa nyid dang /_phung po stong pa nyid dang /_khams stong pa dang /_skye mched stong pa dang /_dge ba stong pa 
[\[300a.3\]]dang /_mi dge ba stong pa dang /_lung du mi ston pa stong pa dang /_byang chub stong pa dang /_lam stong pa dang /_mya ngan las 'das pa stong pa dang /_spyod pa stong pa dang /_thob pa stong pa dang /_don dam pa stong pa dang /_stong pa nyid stong pa nyid dang /_chen po stong pa nyid 
[\[300a.4\]]kyang ston to/_/la la ni mngon par shes pa ston to/_/lus las chu dang me 'byung ste/_lus kyi stod nas chu 'bab na/_lus kyi smad nas me 'bar/_lus kyi smad nas chu 'bab na/_lus kyi stod nas me 'bar/_mchan g.yas pa 'og tu phab na mchan g.yon 
[\[300a.5\]]nas chu 'byung /_mchan g.yon pa 'og tu phab na g.yas nas chu 'byung /_mchan khung gcig nas 'brug bsgrags na mchan khung gcig nas char 'bab pa yang ston to/_/la la ni sangs rgyas kyi zhing mang po yang ston to/_/la la ni byang chub sems dpa' thog ma lhums 
[\[300a.6\]]nas bltams nas gom pa bdun bdun gshegs pa dang /_pho brang na 'dod pa lnga la longs spyod pa dang /_thog ma rab tu byung ba nas dka' ba mdzad pa dang /_byang chub kyi shing drung du gshegs te ting nge 'dzin du zhugs pa dang /_bdud kyi sde rnams phab nas chos kyi 
[\[300a.7\]]'khor lo skor ba dang /_rdzu 'phrul chen po bstan nas yongs su mya ngan las 'da' ba yang ston to/_/bcom ldan 'das dge slong dga' bos de lta bu'i dngos po dag mthong nas/_de yid la 'di snyam du rdzu 'phrul sngon ma mthong ba 'di dag sus byas/_bcom ldan 
[\[300b\]]
[\[300b.1\]]'das shAkya thub pas mdzad pa ma yin nam snyam sems te/_langs sam smra'am ci bgyi ba'i gtol ma mchis so/_/dge slong dga' bo ni bdud kyi zhags pas zin pa yang 'di snyam du sangs rgyas bcom ldan 'das rnams kyis gsungs pa ni so sor mi 'thun na/_
[\[300b.2\]]bdag gis da gang gzung snyam sems so/_/bcom ldan 'das dge slong dga' bo ni de ltar sdug bsngal chen po myong ste/_de bzhin gshegs pa yid la dran yang dpung gnyen du 'gyur ba ma mchis pas/_'khor gyi dkyil 'khor 'dir ma mchis pa lags so/_/de'i tshe 
[\[300b.3\]]byang chub sems dpa' sems dpa' chen po 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das 'khor gyi dkyil 'khor 'di na byang chub sems dpa' bla na med pa yang dag par rdzogs pa'i byang chub tu sems bskyed nas skye ba gcig 
[\[300b.4\]]lon pa dang /_byang chub tu sems bskyed nas skye ba tshad med pa snyed lon te/_sangs rgyas tshad med pa snyed la mchod pas mchod pa sems shin tu brtan pas/_sbyin pa'i pha rol tu phyin pa spyod pa yongs su rdzogs pa nas/_shes rab kyi pha rol tu phyin pa'i bar du yongs su 
[\[300b.5\]]rdzogs te/_yon tan dang ldan pa yun ring po nas/_sangs rgyas tshad med pa snyed la bsnyen bkur bgyis nas tshangs par spyod pa yongs su dag pa dang /_byang chub kyi sems las phyir mi ldog pa dang /_phyir mi ldog pa'i bzod pa thob pa dang /_phyir mi ldog pa'i gzungs thob 
[\[300b.6\]]pa dang /_chos kyi bzod pa thob pa dang /_dpa' bar 'gro ba'i ting nge 'dzin la sogs te ting nge 'dzin tshad med pa thob pa 'di dag gis ni theg pa chen po'i mdo sde la nam du yang the tsom mi 'byung zhing /_dkon mchog gsum mtshan nyid gcig pa dang /_rtag pa dang /_gnas 
[\[300b.7\]]pa dang /_mi 'gyur mi 'pho ba rnam par 'byed cing ston pa la yang shin tu mkhas te/_bsam gyis mi khyab pa'i chos thos na yang ngo mtshar rmad du mi 'dzin la/_stong pa nyid rnam pa mang po thos kyang sems mi zhum mi skrag pas chos thams cad kyi mtshan nyid kyang mngon du rtogs 
[\[301a\]]
[\[301a.1\]]par bgyid/_mdo sde bcu gnyis kyang 'dzin cing don la yang shin tu mkhas te/_de ma lags pa sangs rgyas tshad med pa snyed kyi mdo sde gsung rab bcu gnyis kyang 'dzin nus pa mchis na ci'i slad du yongs su mya ngan las 'das pa'i chos kyi rnam grangs 'di 'dzin 
[\[301a.2\]]mi nus snyam dgongs nas kauN+Di n+ya la dge slong dga' bo ga re zhes bka' stsal/_de nas bcom ldan 'das kyis 'jam dpal la 'di skad ces bka' stsal to/_/legs par nyon la shin tu yid la zung shig_/rigs kyi bu nga mngon par sangs rgyas nas lo sum cu lhag lon 
[\[301a.3\]]te/_rgyal po'i khab na bzhugs pa na de'i tshe de'i dus na ngas dge slong rnams la 'di skad ces bka' stsal to/_/dge slong dag khyed su zhig gis de bzhin gshegs pas gsungs pa'i mdo sde bcu gnyis 'dzin cing nga'i g.yog kyang byed la/_bdag gi don yang byed nus 
[\[301a.4\]]zhes bka' stsal pa na/_'khor gyi nang na tshe dang ldan pa kun shes kauN+Di n+yas nga la 'di skad ces gsol to/_/bdag gis ni de bzhin gshegs pas gsungs pa'i gsung rab bcu gnyis 'dzin cing /_de bzhin gshegs pas mdzad pa'i g.yog dang /_bdag gi 
[\[301a.5\]]don kyang bgyid nus so zhes gsol to/_/de la ngas 'di skad ces bka' stsal to/_/kauN+Di n+ya khyod nyid kyang rgas 'khogs te/_g.yog sbyin dgos na khyod kyis nga'i g.yog ji ltar bya/_de nas shA ri'i bus gsol pa/_bdag gis ni gsung rab thams cad 'dzin cing 
[\[301a.6\]]mdzad pa thams cad kyi g.yog kyang bgyid la/_bdag gi don yang bgyid nus so zhes gsol to/_/de'i tshe shA ri'i bu la yang khyod nyid kyang rgas 'khogs te g.yog dgos na/_nga'i g.yog ji ltar bya zhes bka' stsal pa nas dgra bcom pa lnga brgya'i bar du gsol 
[\[301a.7\]]nas ngas ma gnang ba ni de bzhin du rgyas par rig par bya'o/_/de'i tshe maud gal ya na 'khor de'i nang du 'dus par gyur te/_de yid la 'di snyam du bsams so/_/de bzhin gshegs pas dge slong lnga brgya po gang yang g.yog tu ma gnang na/_bcom ldan 'das thugs 
[\[301b\]]
[\[301b.1\]]gang la dad snyam bsams te/_ting nge 'dzin la snyoms par zhugs na de bzhin gshegs pa'i thugs dga' bo la dgyes pa ni ji ltar nyi ma thog ma shar na nub phyogs kyi rtsig ngos la snang ba dang 'dra bar sems kyis rtogs nas ting nge 'dzin las langs te/_kauN+Di n+ya la 'di skad ces 
[\[301b.2\]]smras so/_/btsun pa bdag gis brtags na/_de bzhin gshegs pa ni zhabs 'bring du dga' bo dgyes so/_/de nas kauN+Di n+ya dgra bcom pa lnga brgya dang bcas te dga' bo gang na bar song nas dga' bo la 'di skad ces smras so/_/dga' bo khyod de bzhin gshegs pa'i 
[\[301b.3\]]zhabs 'bring du bskos kyis bzod pa long shig_/dga' bos smras pa/_btsun pa bdag gis ni de bzhin gshegs pa'i zhabs 'bring bgyid pa'i rngo mi thogs so/_/de ci'i phyir zhe na/_de bzhin gshegs pa ni seng ge'i rgyal po'am/_klu'am/_me lta bur byin che ba lags 
[\[301b.4\]]te/_bdag ni shin tu yang zhan pas zhabs 'bring bgyid pa'i rngo mi thogs so/_/dge slong rnams kyis smras pa/_dga' bo khyod nged kyis bsgo ba bzhin du de bzhin gshegs pa'i zhabs 'bring gyis shig_/phan pa dang bde ba chen po thob par 'gyur ro zhes lan gnyis lan gsum gyi 
[\[301b.5\]]bar du bsgo'o/_/yang dga' bos smras pa/_btsun pa bdag ni phan pa dang bde ba chen po yang mi 'tshal te/_de bzhin gshegs pa'i zhabs 'bring yang rngo mi thogs so zhes smras so/_/de nas maud gal gyis dga' bo la smras pa/_khyod mi shes so/_/dga' bos smras 
[\[301b.6\]]pa/_btsun pa bdag la bstan du gsol/_maud gal gyis smras pa/_de bzhin gshegs pas sngar dge 'dun gyi nang na zhabs 'bring ba btus na dgra bcom pa lnga brgyas zhabs 'bring du gsol kyang /_de bzhin gshegs pas ma gnang ste/_bdag gis ting nge 'dzin 
[\[301b.7\]]du zhugs te bltas na/_de bzhin gshegs pa'i thugs khyod la dgyes par rtogs na/_khyod ci'i phyir mi btub/_dga' bos de skad ces smras pa thos nas thal mo sbyar te pus mo btsugs nas 'di skad ces smras so/_/btsun pa ji ste de lta bu zhig lags na de bzhin 
[\[302a\]]
[\[302a.1\]]gshegs pas bdag gis gsol ba rnam pa gsum zhig gnang na/_bdag gis dge 'dun gyi bka' bzhin du de bzhin gshegs pa'i zhabs 'bring bgyi'o/_/zhes smras so/_/maud gal gyis smras pa/_khyod ci dang ci 'dod/_dga' bos smras pa/_bdag 
[\[302a.2\]]gis 'dod pa gsum ni ji ste de bzhin gshegs pas na bza' rnying pa bdag la stsal na bdag mi 'tshal du gnang ba dang /_ji ste de bzhin gshegs pa sbyin bdag gi der gshegs na bdag mi mchi ba dang /_bdag dus ma mchis par gang yang mchi bar gnang na/_bdag gis 
[\[302a.3\]]dge 'dun gyi bka' bzhin du de bzhin gshegs pa'i g.yog bgyi'o/_/de nas kauN+Di n+ya dang /_dge slong lnga brgya po rnams phyir nga gang na bar lhags nas nga la 'di skad ces gsol to/_/bdag cag gis dge slong dga' bo la bsgo na/_smon pa rnam pa 'di gsum gnang na bdag 
[\[302a.4\]]gis dge 'dun gyi bka' bzhin du bgyi'o zhes mchi'o/_/'jam dpal ngas de'i tshe na dga' bo la shin tu legs so legs so zhes bya ba byin no/_/dge slong dga' bo ni shes rab dang ldan pas dpyas su 'gyur ba snga nas shes so/_/de ci'i phyir zhe na/_gang zag dag khyod 
[\[302a.5\]]ni gos dang zas kyi phyir de bzhin gshegs pa'i g.yog byed do zhes smra bar gyur te/_de bas na na bza' rnying pa mi 'dod cing mgron du mi 'gro'o zhes smras pa yin no/_/kauN+Di n+yas dge slong dga' bo ni shes rab dang ldan pas ji ste 'gro ba la dus dang tshod bzung na/_'khor bzhi 
[\[302a.6\]]po la phan pa dang bde ba'i don rgyas par byed mi nus te/_de bas na 'gro ba la dus med par gsol ba yin no/_/kauN+Di n+ya ngas ni dge slong dga' bos gsol pa rnam pa gsum po yid bzhin du gnang ngo /_/de nas maud gal phyir dge slong dga' bo'i gan du song ste/_dga' 
[\[302a.7\]]bo la 'di skad ces smras so/_/khyod kyi gsol ba rnam pa gsum po kho bos gsol nas de bzhin gshegs pa thugs rje chen pos thams cad gnang ngo /_/dga' bos smras pa/_btsun pa gal te bcom ldan 'das kyis gnang na/_bdag gis g.yog bgyi'o zhes 
[\[302b\]]
[\[302b.1\]]smras so/_/'jam dpal dga' bos nga'i g.yog lo nyi shu lhag cig byas te bsam gyis mi khyab pa rnam pa brgyad dang ldan no/_/brgyad gang zhe na/_'di lta ste/_lo nyi shu lhag gi bar du nga'i g.yog byas kyang nga'i phyi bzhin mgron du mi 'gro ba yin/_nga'i g.yog byas nas da tsam 
[\[302b.2\]]gyi bar du na bza' rnying pa mi 'dod pa yin/_nga'i g.yog byas nas nga'i drung du 'ong ba na dus ma yin par mi 'ong ba yin/_nga'i g.yog byed de nyon mongs pa dang ldan yang nga'i zhabs 'bring du rgyal po'i pho brang dang rigs chen po btsun pa'i gnas su phyin te/_bu mo bzang mo dang lha 
[\[302b.3\]]dang klu'i bu mo mthong yang 'dod pa'i sems mi skye ba yin/_nga'i g.yog byas nas ngas gsungs pa'i mdo sde bcu gnyis bzung nas lan cig thos nas phyir 'dri mi srid de/_ji ltar snod gcig gi nang na chu yod pa snod gcig gi nang du byo ba dang 'dra ba yin te/_'dri ba gcig ma gtogs 
[\[302b.4\]]pa ni rgyal tshab be ro zhes bya bas shAka rigs bsad nas grong khyer ser skya bshig pa na/_dga' bo de'i tshe shin tu mi dga' nas skad chen por ngus te nga gang na bar 'ong nas nga la 'di skad ces gsol to/_/de bzhin gshegs pa yang grong khyer 'dir bltams la/_bdag kyang 
[\[302b.5\]]'dir btsas te/_shAka rigs su 'thun na ci'i slad du de bzhin gshegs pa ni mdangs yod pa'i 'od can du gyur la/_bdag ni mdangs ma mchis par gyur zhes gsol nas ngas de la 'di skad ces bka' stsal to/_/dga' bo nga ni stong pa'i ting nge 'dzin la nan tan mdzad 
[\[302b.6\]]pas khyod dang mi 'dra ba yin no/_/de nas lo gsum 'das nas phyir nga la 'di skad ces zhus so/_/bcom ldan 'das bdag sngon grong khyer ser skyar de bzhin gshegs pa la stong pa'i ting nge 'dzin zhus pa bden nam [{]brdzun [,]rdzun [}]zhes zhus nas ngas dga' bo la de de bzhin no/_/de de bzhin 
[\[302b.7\]]no/_/zhes bka' stsal pa yin/_nga'i g.yog byas nas pha rol gyi sems shes pa'i ye shes ma thob mod kyi/_de bzhin gshegs pa ting nge 'dzin gang la bzhugs pa shes pa yin/_nga'i g.yog byas nas smon lam gyi ye shes ma thob mod kyi/_sems can gang de bzhin 
[\[303a\]]
[\[303a.1\]]gshegs pa'i spyan sngar phyin na dge sbyong gi 'bras bu mngon sum du thob pa dang /_phyis thob par 'gyur ba dang /_lha dang mi'i lus gang gis thob pa mngon sum du rtogs pa yin/_nga'i g.yog byas nas de bzhin gshegs pas dgongs te gsungs pa thams 
[\[303a.2\]]cad khong du chud cing rtogs pa yin no/_/rigs kyi bu dge slong dga' bo ni de ltar bsam gyis mi khyab pa'i chos brgyad dang ldan te/_de bas na dge slong dga' bo ni mang du thos pa'i mdzod yin no zhes grags so/_/rigs kyi bu dge slong dga' bo ni chos rnam pa brgyad dang ldan 
[\[303a.3\]]pas de bzhin gshegs pas gsungs pa'i mdo sde bcu gnyis 'dzin par 'gyur te/_brgyad gang zhe na/_'di lta ste/_dad pa'i dbang po shin tu brtan pa dang /_shin tu drang ba dang /_lus la nad med pa dang /_brtson 'grus dang ldan pa dang /_dran pa dang ldan pa dang /_nga rgyal 
[\[303a.4\]]med pa dang /_ting nge 'dzin dang shes rab dang ldan pa dang /_thos pa las shes rab skye ba dang ldan pa yin te/_'jam dpal sangs rgyas rnam par gzigs kyi nye gnas mya ngan med ces bya ba yang 'di bzhin du chos brgyad dang ldan no/_/de bzhin gshegs pa gtsug tor can gyi 
[\[303a.5\]]nye gnas tsa pa ka la dang /_sangs rgyas thams cad skyob kyi nye gnas u pa shan ta dang /_sangs rgyas log par dad sel gyi nye gnas pa te zhes bya ba dang /_sangs rgyas gser thub bsod skyabs kyi nye gnas so te zhes bya ba dang /_sangs rgyas 'od srung gi nye gnas ya ba mi ta 
[\[303a.6\]]zhes bya ba yang thams cad chos brgyad dang ldan te/_da ltar nga'i dga' bo yang chos brgyad dang ldan no/_/de bas na dge slong dga' bo ni mang du thos pa'i mdzod ces grags so/_/rigs kyi bu khyod smra ba ltar 'khor gyi dkyil 'khor 'di na byang chub sems dpa' tshad med/_mtha' 
[\[303a.7\]]yas pa zhig 'dus mod kyi/_byang chub sems dpa' de dag kyang byams pa chen po dang /_snying rje chen pos byed dka' ba byed de/_de ltar byams pa dang /_snying rje'i dbang gis so so na las yod la/_'khor rnams gdul ba dang /_bdag gi lus brgyan pa'i las byed de/_de 
[\[303b\]]
[\[303b.1\]]bas na nga yongs su mya ngan las 'das na mdo sde sde bcu gnyis rgyas par sgrogs mi nus so/_/ji ste byang chub sems dpas bar bar sgrogs na yang gzhan dag yid mi ches so/_/'jam dpal dge slong dga' bo ni nga'i gcung yin te/_lo nyi shu lhag gi bar du nga'i g.yog 
[\[303b.2\]]byas nas ci thos pa thams cad yongs su 'dzin pa ni ji ltar snod gcig gi chu gcig gi nang du byo ba bzhin no/_/de bas na ngas dga' bo ga re zhes dris te/_yongs su mya ngan las 'da' ba'i mdo sde 'di 'dzin du gzhug pa'i phyir bos so/_/dge slong dga' bos gang ma thos pa'i 
[\[303b.3\]]rnams kyang byang chub sems dpa' rnams la shin tu rgyas par ston te/_dga' bos ci thos pa thams cad khong du chud cing rtogs par 'gyur ro/_/'jam dpal dge slong dga' bo ni da ltar 'di nas dpag tshad bcu gnyis kyi pha rol gnas gzhan zhig na bdud drug khri bzhi stong 
[\[303b.4\]]snyed kyis rnam par gtse zhing 'dug gis/_khyod song la skad chen pos bdud rnams la legs par nyon cig_/legs par nyon cig_/de bzhin gshegs pas gsungs pa'i gzungs chen po ni 'di yin no zhes bsgo zhig_/lha dang /_klu dang /_dri za dang /_lha ma yin dang /_nam 
[\[303b.5\]]mkha' lding dang /_mi'am ci dang /_lto 'phye chen po dang /_mi dang /_mi ma yin pa dang /_ri'i lha dang /_shing gi lha dang /_chu'i lha dang /_rgya mtsho'i lha dang /_khyim gyi lha la sogs te/_lha thams cad kyis gzungs kyi ming 'di thos pa tsam gyis bsti stang mi byed pa'am/_gzungs 
[\[303b.6\]]kyi ming mi 'dzin pa gang yang med do/_/gzungs 'di ni sangs rgyas gang gA'i klung bcu'i bye ma snyed kyis gsungs te/_bud med kyi lus spong zhing sngon gyi gnas dran par 'gyur ro/_/gal te tshangs par spyod pa dang /_sha mi za ba dang /_chang mi 'thung ba dang /_dku bag mi za ba dang /_gnas 
[\[303b.7\]]dben pa la dga' ba dang /_rnam pa 'di lnga ltar byas te/_dad pa'i sems kyis gzungs 'di klog gam/_'don tam/_glegs bam du 'dri na gang zag des ni sdig pa mi dge ba'i las khrag khrig bdun cu rtsa bdun las 'das par 'gyur ro/_/de nas bcom ldan 'das kyis bka' stsal pa/_
[\[304a\]]
[\[304a.1\]]sngags la/_a ma le/_bi ma le/_nir ma le/_mu ga le/_he ma la dza garbe/_sa man ta b+ha dre/_sha ba tha/_sa dan ne/_pa ra ma ar+tha sA d+ha ne/_ma na se/_a shud ng+he/_bi la gi_/a ma le te/_ba lam mi/_ba lam ba swa re/_pu N+ye pu N+ye/_ma no la dai/_de'i tshe 'jam 
[\[304a.2\]]dpal gzhon nur gyur pas bcom ldan 'das las gzungs de mnos nas dga' bo gang na bar song ste bdud rnams la 'di skad ces smras so/_/bdud kyi 'khor khyod legs par nyon cig_/ngas bcom ldan 'das las mnos pa'i gzungs brjod par bya'o zhes smras so/_/
[\[304a.3\]]bdud kyi rgyal pos gzungs 'di thos ma thag tu bla na med pa yang dag par rdzogs pa'i byang chub tu sems bskyed de/_bdud kyi las yongs su spangs nas dga' bo yang btang ngo /_/'jam dpal gzhon nu dga' bo dang bcas te phyir sangs rgyas gang na bar 'ongs nas phyin pa dang /_
[\[304a.4\]]dga' bos sangs rgyas la phyag 'tshal te phyogs gcig tu 'dug go/_/de nas bcom ldan 'das kyis dga' bo la 'di skad ces bka' stsal to/_/shing sA la'i tshal gyi phyi rol na kun tu rgyu shin tu bzang po zhes bya ba lo brgya nyi shu lon te rgas shing 'khogs pa/_mngon par 
[\[304a.5\]]shes pa lnga thob kyang nga rgyal ma btang ste 'du shes med 'du shes med min skye mched stengs kyi ting nge 'dzin thob nas thams cad mkhyen pa'i ye shes su bzung ste/_mya ngan las 'da' bar 'du shes so/_/khyod song la shin tu bzang po la 'di skad ces bsgo shig_/de bzhin 
[\[304a.6\]]gshegs pa 'jig rten du byung ba ni me tog u dum bA ra dang 'dra ste/_do nub nam gyi gung la yongs su mya ngan las 'da' bar gshegs kyis/_bya ba yod na dus la bab kyis phyis 'gyod pa'i sems skyes sa re zhes gyis shig_/dga' bo khyod kyis bsgo na gdon mi za bar nyan 
[\[304a.7\]]par 'gyur ro/_/de ci'i phyir zhe na/_khyod sngon skye ba lnga brgya'i bar du shin tu bzang po'i bur skyes te/_dga' zhing 'dod pa'i bag chags da dung ma zad pas/_de bas na khyod kyis bsgo ba'i tshig nyan par 'gyur ro/_/de nas dga' bo sangs rgyas kyi bka' bzhin du shin tu bzang po gang na bar song 
[\[304b\]]
[\[304b.1\]]nas 'di skad ces smras so/_/skyes bu 'di ltar rig par gyis shig_/de bzhin gshegs pa 'jig rten du 'byung ba ni me tog u dum bA ra dang 'dra ste/_do nub nam gyi gung la yongs su mya ngan las 'da' bar gshegs kyis/_bya ba ci yod pa da dus la bab kyis phyis 'gyod pa med par bya'o/_/shin 
[\[304b.2\]]tu bzang pos smras pa/_legs so/_/dga' bo bdag de bzhin gshegs pa gang na bar 'gro'o/_/de nas dga' bo shin tu bzang po dang 'grogs te sangs rgyas gang na bar 'ongs nas shin tu bzang pos sangs rgyas la bsnyun gsol nas 'di skad ces gsol to/_/gau ta ma bdag gis zhu ba zhu na/_
[\[304b.3\]]bdag gis bsams pa bzhin du bka' stsal du gsol/_bcom ldan 'das kyis bka' stsal pa/_shin tu bzang po dus la bab kyis ci dang ci 'dod pa dris shig dang ngas de dang de'i lan smra bar bya'o/_/gsol pa/_gau ta ma dge sbyong dang bram ze dag 'di skad smra ba mchis so/_/sems can 
[\[304b.4\]]thams cad sdug bsngal ba dang bde ba myong ba ni thams cad kyang sngon gyi las lags te/_de bas na gal te tshul khrims bsrung ba la brtson zhing lus dang sems sdug bsngal bar gyur na/_sngon gyi las zad par 'gyur ro/_/sngon gyi las zad na sdug bsngal zad par 'gyur ro/_/sdug bsngal 
[\[304b.5\]]zad na mya ngan las 'da'o zhes mchi ba'i don ji lta bu lags/_bcom ldan 'das kyis bka' stsal pa/_rigs kyi bu gal te dge sbyong ngam bram ze dag de skad ces smra ba yod na/_de la thugs brtse ba'i phyir yang dang yang de'i drung du gshegs nas de la khyod 'di skad ces smra ba bden nam zhes dris te/_
[\[304b.6\]]gal te des bdag de skad ces smras pa bden no/_/de ci'i phyir zhe na/_gau ta ma bdag gis mngon du mthong ste/_sems can kha cig sdig pa mi dge ba'i chos byed la longs spyod dang dbang du ldan pa yod do/_/kha cig ni dge ba'i las byed kyang dbul phongs te dbang dang mi ldan no/_/kha cig 
[\[304b.7\]]ni las mang du byas kyang nor mi thob la/_kha cig ni ma bsgrubs kyang rang thob bo/_/kha cig ni byams pa'i sems dang ldan te srog mi gcod kyang tshe thung la/_kha cig ni srog gcod pa la dga' yang tshe mthar phyin pa yod do/_/kha cig ni tshangs par spyod pa yongs su dag cing tshul khrims srung ba la 
[\[305a\]]
[\[305a.1\]]brtson pa rnam par grol ba thob pa dang mi thob pa yang yod de/_de bas na bdag gis sems can thams cad sdug bsngal ba dang bde ba myong ba ni sngon gyi las kyi rgyu dang rkyen yin no zhes smra na/_shin tu bzang po de la ngas yang 'di skad ces 'dri'o/_/khyod kyis 'das pa'i las 
[\[305a.2\]]yang dag par mthong ngam/_gal te las yod pa zhig yin na mang ngam nyung /_da ltar dka' thub spyod pas ji tsam zhig med par 'gyur/_las de zad par 'gyur ba zhig gam zad par mi 'gyur/_las de zad par 'gyur na thams cad zad dam zhes 'dri'o/_/ji ste des nga la mi shes 
[\[305a.3\]]so zhes smra na ngas de'i phyir dpe 'di bshad par bya'o/_/'di lta ste dper na mi zhig la dug mdas phog na/_de'i gnyen bshes dag mda' 'byin pa'i sman pa btsal nas mda' phyung na de'i lus rab tu bde bar 'gyur te/_phyis lo bcu lon kyang sman pa des mda' phyung nas rma kha sman gyis 
[\[305a.4\]]bskus pas sos par gyur te rab tu bde ba yin no snyam gsal bar dran no/_/khyod kyis sngon 'das pa'i las kyang mi shes na/_ji ltar da ltar dka' thub spyod pas 'das pa'i las med par byed nus par shes zhes 'dri'o/_/gal te des yang 'di skad du gau ta ma khyod la yang 'das pa'i las yod 
[\[305a.5\]]na/_nga yang 'ba' zhig gi 'das pa'i las la smad du ci zhig yod/_gau ta mas gsungs pa'i mdo sde las kyang 'di skad ces gsungs te/_phyug cing longs spyod dang ldan la dbang che ba zhig mthong na 'di ni sngon sbyin pa byas pa yin no zhes bgyi ba de sngon gyi las ma yin nam zhes smra na 
[\[305a.6\]]yang de la ngas 'di skad ces bya'o/_/de ni rjes su dpags pas shes pa yin gyi yang dag par shes pa zhes mi bya'o/_/nga'i bstan pa la kha cig ni rgyu'i dbang gis 'bras bu shes la kha cig ni 'bras bu las rgyu shes pa yang yod do/_/sangs rgyas kyis bstan pa la ni 'das pa'i las kyang yod la/_
[\[305a.7\]]da ltar gyi las kyang yod de/_khyod ni de lta ma yin gyi/_'das pa'i las 'ba' zhig yod la/_da ltar gyi las med do/_/khyod kyi chos ni thabs dang sbyor bas las gcod pa ma yin te/_nga'i bstan pa ni de lta ma yin gyi thabs dang sbyor bas gcod do/_/khyod ni las zad na sdug bsngal zad ces zer te/_nga ni de lta ma yin 
[\[305b\]]
[\[305b.1\]]gyi nyon mongs pa zad na las dang sdug bsngal zad par 'gyur te/_de bas na khyod kyi 'das pa'i las la nga smod pa yin no/_/yang 'di skad du gau ta ma bdag ni mi shes kyi/_slob dpon gyis 'di skad du bshad de/_bdag ma nyes so zhes zer na yang /_ngas de la khyod kyi ston pa su yin zhes bya'o/_/des nga'i ston pa ni 'od 
[\[305b.2\]]srung rdzogs byed yin no zhes zer na yang ngas de la khyod kyi ston pa la 'das pa'i las shes sam zhes legs par 'dri na ci nyes zhes bya'o/_/ji ste khyod kyi ston pa mi shes zer na/_khyod de'i tshig ci'i phyir nyan/_ji ste shes zhes smra na yang 'di skad dri'o/_/sdug bsngal ba'i rgyu tha mas sdug bsngal rab dang 'bring myong bar 
[\[305b.3\]]'gyur ram/_sdug bsngal gyi rgyu 'bring gis sdug bsngal tha ma dang rab myong bar 'gyur ram/_sdug bsngal gyi rgyu rab kyis sdug bsngal 'bring dang tha mar 'gyur ram zhes dri ste/_ji ste mi 'gyur ro zhes smra na yang 'di skad du ston pa khyod ci'i phyir sdug bsngal dang bde ba myong ba ni 'das pa'i 'ba' zhig yin gyi da 
[\[305b.4\]]ltar gyi ma yin no zhes smra/_yang 'di skad du da ltar gyi sdug bsngal de 'das pa'i dus kyi las yin nam zhes dris shig_/ji ste 'das pa'i dus nas yod na 'das pa'i las ni thams cad zad pa yin no/_/ji ste thams cad zad pa zhig yin na ci'i phyir da ltar gyi lus 'dir myong bar 'gyur/_ji ste 'das pa'i 
[\[305b.5\]]dus la med na da ltar gyi dus 'ba' zhig na yod pa zhig yin na/_ci'i phyir sems can rnams kyi sdug bsngal dang bde ba ni thams cad sngon gyi las yin no zhes smra/_khyod kyis gal te da ltar dka' thub spyod pas 'das pa'i las med par 'gyur ro zhe na/_da ltar gyi dka' thub kyi spyod pa cis med par 
[\[305b.6\]]'gyur/_med par mi 'gyur ba zhig yin na sdug bsngal ni rtag par 'gyur ro/_/sdug bsngal rtag pa zhig yin na ci'i phyir sdug bsngal las rnam par grol lo zhes smra/_ji ste spyod pa gzhan zhig gis dka' thub spyod pa med par byed na/_'das pa ni zad pa yin na ji ltar sdug bsngal yod par 
[\[305b.7\]]rung /_skyes bu de ltar dka' thub spyod pa de bde ba'i las byas pas sdug bsngal gyi 'bras bu myong bar 'gyur ba yod dam/_sdug bsngal gyi las byas pas bde ba'i 'bras bu myong bar 'gyur ba yod dam/_sdug bsngal yang med bde ba yang med pa'i las kyi 'bras bu mi myong ba yod dam/_
[\[306a\]]
[\[306a.1\]]da ltar gyi rnam par smin pa las skye ba'i rnam par smin par 'gyur ba yod dam/_skye ba'i rnam par smin pa las da ltar gyi rnam par smin par 'gyur ba yod dam/_rnam par smin pa gnyis po las rnam par smin pa med par 'gyur ba yod dam/_nges par rnam par smin pa las rnam par smin 
[\[306a.2\]]pa med par 'gyur ba yod dam/_rnam par smin pa med pa las nges par rnam par smin pa yod dam zhes dris shig_/ji ste gau ta ma med ces zer na/_ngas yang de la 'di skad ces bya'o/_/ji ste de ltar mi 'gyur na ci'i phyir dka' thub spyod/_de bas na nges par 'das pa'i chos kyang yod la/_da ltar gyi rgyu dang rkyen 
[\[306a.3\]]yang yod de/_de bas na ngas nyon mongs pa'i rkyen gyis las skyes so/_/las kyi rkyen gyis rnam par smin pa myong bar gyur to zhes gsungs so/_/de bas na sems can thams cad la snga ma 'das pa'i las dang /_da ltar gyi rgyu dang rkyen yod par rig par bya ste/_sngon 'das pa'i tshe las yod mod kyi/_da ltar gyi 
[\[306a.4\]]dus kyi zas dang skom gyi rgyu dang rkyen dgos so/_/skyes bu khyod ji ste so so'i skye bo dag bde ba myong ba dang sdug bsngal myong ba ni sngon 'das pa'i las kyi rgyu dang rkyen yin no zhes smra na yang de mi rung ngo /_/de ci'i phyir zhe na/_'di lta ste dper na skyes bu zhig rgyal po la dgrar 'gyur ba bsad na/_de'i rgyu de'i rkyen gyis 
[\[306a.5\]]nor dang rin po che mang du thob bo/_/de ltar nor dang rin po che thob pas da ltar gyi dus na bde ba myong bar 'gyur te/_de ni da ltar gyi dus su bde bar 'gyur ba'i rgyu byas nas/_da ltar gyi dus su bde ba myong ba yin no/_/'di lta ste dper na mi zhig rgyal po'i sras gang sdug pa zhig bsad na/_de'i rgyu de'i rkyen gyis lus 
[\[306a.6\]]dang srog yal bar 'gyur te/_de ni da ltar gyi dus su sdug bsngal du 'gyur ba'i rgyu byas nas da ltar gyi dus su sdug bsngal rnam par smin pa yin no/_/skyes bu sems can thams cad kyi da ltar gyi dus kyi rgyu ni chen po bzhi dang /_dus dang /_tshod dang /_sa dang /_me las gyur te/_sdug bsngal dang bde ba myong ngo /_/
[\[306a.7\]]de bas na sems can thams cad ni nges par sngon gyi las kyis sdug bsngal dang bde ba myong ba yin no/_/skyes bu ji ste las bcad pa'i rgyu dang rkyen gyi mthu las rnam par grol bar 'gyur na 'phags pa thams cad rnam par grol ba ma yin no/_/de ci'i phyir zhe na/_sems can thams cad kyi 
[\[306b\]]
[\[306b.1\]]sngon gyi las ni thog ma dang tha ma med pa'i phyir ro/_/de bas na ngas ni 'phags pa'i lam bsgom pa ni/_lam gyis thog ma dang tha ma pa'i las rnam par bzlog par 'gyur ro zhes gsungs so/_/skyes bu ji ste dka' thub spyod pas lam thob na byol song thams cad kyis kyang byang chub thob pa'i rigs 
[\[306b.2\]]so/_/de bas na sngar sems gdul bar bya'i lus gdul ba ma yin no/_/de bas na ngas mdo sde las kyang gsungs te/_tshal gcod na shing ma gcod cig_/de ci'i phyir zhe na/_tshal las 'jigs pa skye'i shing las skye ba ma yin no/_/lus gdul bar 'dod na sngar sems 
[\[306b.3\]]gdul bar bya'o/_/sems ni tshal gyi dpe'o/_/lus ni shing gi dpe'o/_/shin tu bzang pos gsol pa/_bcom ldan 'das bdag gis ni sems sngar btul lags so/_/bcom ldan 'das kyis bka' stsal pa/_rigs kyi bu khyod kyis ji lta bur sems sngar btul/_shin 
[\[306b.4\]]tu bzang pos gsol pa/_bcom ldan 'das bdag gis ni 'dod pa la mi rtag pa dang /_bde ba med pa dang /_yongs su ma dag par yid la byas te/_gzugs la rtag pa dang /_bde ba dang /_bdag dang /_yongs su dag par brtags so/_/de ltar rtogs nas 'dod pa'i khams 
[\[306b.5\]]kyi nyon mongs pa chod de/_gzugs kyi skye mched thob bo/_/de bas na bdag gis ni sems sngar btul lo/_/de nas gzugs la brtags na gzugs ni mi rtag pa ste/_rma'am/_shu ba'am/_gdug pa'am/_zug rngu lta bur rtogs so/_/gzugs med pa la ni rtag pa dang /_rnam par 
[\[306b.6\]]dag pa dang /_rab tu zhi bar mthong ste/_de ltar rtogs nas gzugs kyi khams kyi nyon mongs pa zad pas gzugs med pa'i skye mched thob bo/_/de bas na bdag gis sems ni sngar btul lo/_/de nas yang 'du shes la brtags na mi rtag pa dang /_rma dang /_shu ba dang /_gdug pa dang /_
[\[306b.7\]]zug rngu lta bur rtogs te/_de ltar rtogs nas 'du shes med 'du shes med min skye mched stengs kyi ting nge 'dzin thob bo/_/de ltar 'du shes med 'du shes med min skye mched stengs kyi thams cad mkhyen pa'i ye shes yin te/_rab tu zhi ba/_rnam par dag pa/_ltung ba med pa/_rtag pa mi 'gyur 
[\[307a\]]
[\[307a.1\]]ba ste/_de bas na bdag gis sems btul lo//_//'phags pa yongs su mya ngan las 'das pa chen po'i mdo/_/bam po lnga bcu bzhi pa/_bcom ldan 'das kyis bka' stsal pa/_rigs kyi bu khyod kyis ji ltar na sems btul/_khyod kyis thob pa ni 'du shes med 'du 
[\[307a.2\]]shes med min stengs kyi ting nge 'dzin te/_de yang 'du shes zhes bya'o/_/mya ngan las 'da' ba ni 'du shes med pa yin na ci'i phyir mya ngan las 'da' ba thob pa zhes bya/_rigs kyi bu sngar khyod kyis sngar 'du shes sbom po la ni smod na da ci'i phyir 'du shes phra mo la chags te smad pa mi shes/_de ltar 'du 
[\[307a.3\]]shes med 'du shes med min skye mched stengs kyang 'du shes zhes bya ste/_rma lta bu/_shu ba lta bu/_gdug pa lta bu/_zug rngu lta bu'o/_/rigs kyi bu khyod kyi ston pa ur to lam pa dbang po rno la yid gzhungs pa yang 'du shes med 'du shes med min skye mched mchod de/_las ngan pa myong bar 
[\[307a.4\]]'gyur na gzhan lta smos kyang ci dgos/_shin tu bzang pos gsol pa/_bcom ldan 'das ji ltar na srid pa thams cad gcod par 'gyur/_bcom ldan 'das kyis bka' stsal pa/_rigs kyi bu gal te yang dag pa'i 'du shes spyod na gang zag des ni srid pa thams cad chod par 'gyur ro/_/shin tu 
[\[307a.5\]]bzang pos gsol pa/_bcom ldan 'das yang dag pa'i 'du shes zhes bgyi ba ji lta bu lags/_rigs kyi bu 'du shes med pa'i 'du shes ni yang dag pa'i 'du shes zhes bya'o/_/gsol pa/_bcom ldan 'das ji ltar na 'du shes ma mchis pa'i 'du shes zhes bgyi/_rigs kyi bu chos thams cad 
[\[307a.6\]]la bdag gi mtshan nyid med/_gzhan gyi mtshan nyid med/_bdag dang gzhan gyi mtshan nyid med/_rgyu med pa'i mtshan nyid med/_byas pa'i mtshan nyid med/_song ba'i mtshan nyid med/_byed pa'i mtshan nyid med/_myong ba'i mtshan nyid med/_chos kyi mtshan nyid med/_chos ma yin pa'i mtshan nyid med/_pho dang 
[\[307a.7\]]mo'i mtshan nyid med/_skyes bu'i mtshan nyid med/_rdul phra mo'i mtshan nyid med/_dus dang tshod kyi mtshan nyid med/_bdag tu byas pa'i mtshan nyid med/_gzhan du byas pa'i mtshan nyid med/_bdag dang gzhan du byas pa'i mtshan nyid med/_yod pa'i mtshan nyid med/_med pa'i mtshan nyid med/_skyes pa'i mtshan 
[\[307b\]]
[\[307b.1\]]nyid med/_bskyed pa'i mtshan nyid med/_rgyu'i mtshan nyid med/_rgyu las rgyur 'gyur ba'i mtshan nyid med/_'bras bu'i mtshan nyid med/_'bras bu las 'bras bur 'gyur ba'i mtshan nyid med/_nyin dang mtshan gyi mtshan nyid med/_snang ba dang mun pa'i mtshan nyid med/_mthong ba'i mtshan nyid med/_mthong bar 
[\[307b.2\]]byed pa'i mtshan nyid med/_thos pa'i mtshan nyid med/_thos par byed pa'i mtshan nyid med/_tshor ba dang shes pa'i mtshan nyid med/_tshor ba dang shes par byed pa'i mtshan nyid med/_byang chub kyi mtshan nyid med/_byang chub thob par byed pa'i mtshan nyid med/_las kyi mtshan nyid med/_las kyi bdag po'i mtshan 
[\[307b.3\]]nyid med/_nyon mongs pa'i mtshan nyid med/_nyon mongs pa'i bdag po'i mtshan nyid med pa'o/_/rigs kyi bu mtshan nyid gang du 'gog pa de ni yang dag pa'i mtshan nyid ces bya'o/_/rigs kyi bu chos thams cad ni mi bden pa ste/_gang du 'gog pa de na yang dag pa zhes bya/_yang dag pa'i 'du shes zhes bya/_
[\[307b.4\]]chos kyi dbyings zhes bya/_mthar phyin pa'i ye shes zhes bya/_don dam pa zhes bya/_don dam pa'i stong pa nyid ces bya'o/_/rigs kyi bu mtshan nyid dang /_chos kyi dbyings dang /_mthar phyin pa'i ye shes dang /_don dam pa'i bden pa dang /_don dam pa'i stong pa nyid la shes rab tha mas yang dag par spyod 
[\[307b.5\]]na nyan thos kyi byang chub thob par 'gyur ro/_/shes rab 'bring gis yang dag par spyod na rang rgyal ba'i byang chub thob par 'gyur ro/_/shes rab mchog gis yang dag par spyod na bla na med pa'i byang chub thob par 'gyur ro/_/chos 'di bstan pa na byang chub sems dpa' brgya phrag stong gis tshe gcig 
[\[307b.6\]]gis thogs pa'i yang dag pa'i 'du shes thob bo/_/byang chub sems dpa' khri lnga stong snyed kyis tshe gnyis kyis chos kyi dbyings thob bo/_/byang chub sems dpa' nyi khri lnga stong gis mthar phyin pa'i ye shes thob par gyur to/_/byang chub sems dpa' sum khri lnga stong gis don dam pa'i bden pa 
[\[307b.7\]]thob bo/_/don dam pa'i bden pa ni don dam pa'i stong pa nyid ces kyang bya/_dpa' bar 'gro ba'i ting nge 'dzin ces kyang bya'o/_/byang chub sems dpa' bzhi khri lnga stong snyed kyis nam mkha' lta bu'i ting nge 'dzin thob bo/_/nam mkha' lta bu'i ting nge 'dzin ni rgya chen po'i ting nge 'dzin ces bya/_
[\[308a\]]
[\[308a.1\]]ye shes kyi phyag rgya'i ting nge 'dzin ces bya'o/_/byang chub sems dpa' lnga khri lnga stong gis ni phyir mi ldog pa'i bzod pa thob par gyur to/_/phyir mi ldog pa'i bzod pa ni chos kyi bzod pa zhes kyang bya/_chos dbyings lta bu zhes kyang bya'o/_/byang chub sems dpa' drug 
[\[308a.2\]]khri lnga stong snyed kyis ni gzungs thob par 'gyur ro/_/gzungs de ni dran pa chen po'i sems zhes kyang bya/_thogs pa med pa'i ye shes zhes kyang bya'o/_/byang chub sems dpa' bdun khri lnga stong snyed kyis ni seng ge'i sgra zhes bya ba'i ting nge 'dzin thob par gyur to/_/seng ge'i sgra'i ting nge 
[\[308a.3\]]'dzin ni rdo rje lta bu'i ting nge 'dzin ces kyang bya/_ye shes kyi phyag rgya'i ting nge 'dzin ces kyang bya'o/_/byang chub sems dpa' brgyad khri lnga stong snyed kyis ni mnyam pa'i ting nge 'dzin thob par gyur to/_/mnyam pa'i ting nge 'dzin de ni byams pa chen po dang /_snying rje chen po zhes kyang bya'o/_/sems 
[\[308a.4\]]can grangs med pa gang gA'i klung gi bye ma snyed ni bla na med pa yang dag par rdzogs pa'i byang chub tu sems bskyed par gyur to/_/sems can grangs med pa gang gA'i klung gi bye ma snyed ni rang sangs rgyas kyi sems bskyed do/_/sems can grangs med pa gang gA'i klung gi bye ma snyed ni nyan thos 
[\[308a.5\]]su sems bskyed par gyur to/_/mi dang lha'i bu mo stong phrag nyi shu snyed ni mngon du bud med kyi lus las skyes pa'i lus su gyur to/_/shin tu bzang po ni dgra bcom pa'i 'bras bu thob par gyur to/_/de'i tshe shin tu bzang pos bcom ldan 'das las yongs su mya ngan las 'das pa chen po'i 
[\[308a.6\]]chos shin tu zab mo thos nas chos la chos kyi mig rnam par dag par gyur te/_yongs su dag pa'i chos mthong nas dam pa'i chos 'dod pas ngan par lta ba yongs su spangs te/_sangs rgyas kyi bstan pa la dad pa shin tu brtan par gyur nas/_de bzhin gshegs pa las rab tu 'byung bar 
[\[308a.7\]]gsol to/_/bcom ldan 'das kyis bka' stsal pa/_legs so legs so/_/shin tu bzang po legs par 'ongs pa'i dge slong yin te/_'phags pa rnams kyang dgyes pas sangs rgyas kyi byang chub la legs par zhugs so/_/shin tu bzang po rab tu dga' mgu rangs nas mos pa tshad med 
[\[308b\]]
[\[308b.1\]]par gyur te/_de'i tshe skra dang kha spu rang byi nas dge slong du gyur to/_/chos nyid kyis ye shes kyi chu sems kyi dbye la bcus pas 'ching bas ma bcings te zag pa zad nas sems rnam par grol ba'i dgra bcom par gyur to/_/shin tu bzang po dgra bcom pa'i 'bras bu thob nas sangs rgyas la 
[\[308b.2\]]nye bar bsnyen te/_bcom ldan 'das kyi zhal du mig mi 'dzums par lta zhing /_bcom ldan 'das kyi zhabs la mgo bos phyag 'tshal nas bla gos phrag pa gcig tu byas pus mo g.yas pa'i lha nga sa la btsugs nas thal mo sbyar te/_mya ngan dang dga' ba dus gcig tu gyur nas sngon gyi nyes pa 
[\[308b.3\]]'gyod de bcom ldan 'das la 'di skad ces gsol to/_/bdag gis gdug pa'i lus 'dis yun ring po nas bdag bslus pas/_yun ring por ma rig pa ngan pa lta bu'i nang du nub pas khams gsum du 'khor zhing mu stegs can gyi chos kyis glags par gyur to/_/kyi hud kyi hud shin tu 
[\[308b.4\]]gnod pa chen por gyur pa las/_nga ni de bzhin gshegs pa'i bka' drin gyis dam pa'i chos la zhugs par gyur to/_/bcom ldan 'das ye shes kyi rgya mtsho'i thugs rje chen po tshad ma mchis pa ni bskal pa'i bar du yang bka' drin la lan mi lon no snyam sems so/_/shin tu bzang pos 
[\[308b.5\]]de skad ces gsol nas mchi ma blags te/_yang bcom ldan 'das la 'di skad ces gsol to/_/bcom ldan 'das bdag ni rgas 'khogs te sdug bsngal las ni rnam par ma grol gyi/_'du byed kyi sdug bsngal gyis ni rab tu gtse bar gyur na bcom ldan 'das thugs brtse ba'i slad du tshul 
[\[308b.6\]]khrims bstan te mgon dang skyabs mdzad cing /_re zhig mya ngan las mi 'da' bar bzhugs su gsol lo/_/de'i tshe bcom ldan 'das cang mi gsung nas mi gnang ngo /_/shin tu bzang pos gsol pa bzhin du ma gnang nas mya ngan gyis yid rab tu gdungs te skad chen pos 'di skad ces smras 
[\[308b.7\]]so/_/kyi hud kyi hud 'jig rten stongs so/_/'jig rten stongs so/_/da ni 'jigs pa chen pos bsnyen nas shin tu gdung ba mngon du gyur to/_/kyi hud kyi hud sems can gyi bsod nams zad pas yang dag pa'i shes rab kyi mig mdongs so zhes smras nas rab tu cho nges rdung zhing skad 
[\[309a\]]
[\[309a.1\]]kyang mi phyin pa tsam du ngus nas lus khrag gis rgyas so/_/skad chen po phyung ste ngus nas/_de bzhin gshegs pa'i spyan sngar lus sa la brdabs pas der brgyal nas ring zhig lon pa dang phyir sangs te ngu bzhin du bcom ldan 'das la yang 'di skad ces gsol to/_/bcom ldan 
[\[309a.2\]]'das bdag ni de bzhin gshegs pa mya ngan las 'da' ba mthong mi bzod de/_sems rab tu gdungs nas shin tu gcags so/_/bdag kyang rdza so ma btang ba dang 'dra ba'i lus gdug pa can 'di dang 'grogs mi 'tshal te bdag sngar mchis/_bcom ldan 'das ni slad kyis mya ngan las 
[\[309a.3\]]'da' bar gshegs su gsol/_de'i tshe shin tu bzang pos de skad ces gsol nas/_cho nges rdung zhing de nyid du mya ngan las 'da' bar zhugs so/_/de'i tshe brjod du med pa'i yang brjod du med pa'i klung gang gA'i bye ma snyed kyi byang chub sems dpa' chen po dang /_dge slong dang /_dge slong ma dang /_
[\[309a.4\]]'jig rten du bcas pa'i lha dang mi dang /_lha ma yin la sogs pa thams cad kyis sa skad 'thun par 'di skad ces smras so/_/kyi hud kyi hud yang dag par rdzogs pa'i sangs rgyas kyis nang gcig tu bor bas gnas ma mchis/_rten ma mchis/_skyabs ma mchis/_mgon ma mchis te/_shin tu gcags 
[\[309a.5\]]so zhes smras nas thams cad ngus te/_gcig la gcig 'ju zhing brang du khu tshur gyis rdeg pas brgyal nas phyogs kyang bslad de/_stong gsum gyi stong chen po'i 'jig rten gyi khams kyang g.yos so/_/de'i tshe bcom ldan 'das kyis gsung rnam pa brgyad dang ldan pas 'khor mang po rnams la 'di 
[\[309a.6\]]skad ces bka' stsal to/_/khyed bus pa chung ngu ltar ma ngu bar so so nas ngu ba thong la sems ma 'khrugs par gyis shig_/khyed 'du byed kyi sdug bsngal 'khor ba'i rgya mtsho 'dir bsam pa dag pa la nan tan bya zhing rjes su dran pa'i shes rab ma brjed cig_/yang dag pa'i ye shes kyis srid pa las 
[\[309a.7\]]'byung ba la brtson par gyis shig_/khams gsum du lus myong ba ni sdug bsngal gyi 'khor lo mtha' med pa ste/_ma rig pa'i rje bo dang /_'dod pa'i bdud kyi rgyal pos lus dang sems bkol ba'i bran du mi 'gyur bar bya'o/_/spyod pa'i khams la dmigs pas 'khor ba'i las byed de/_'dod chags 
[\[309b\]]
[\[309b.1\]]dang /_zhe sdang dang /_gti mug gis skad cig skad cig tu rnam par gtses nas bskal pa tshad med pa'i bar du sdug bsngal myong bar gyur na/_mkhas pa shes rab can su zhig de la mi rtog_/khyed rnams 'di ltar rig par gyis shig_/nga ni bskal pa 'das pa nas zhi ba chen po'i phung po dang khams dang 
[\[309b.2\]]skye mched med pa la zhugs te srid pa yongs su bcad nas rin po che rdo rje'i gter lta bu rtag pa dang /_bde ba dang /_bdag dang /_yongs su dag pa thob kyang ngas 'dir bsam gyis mi khyab pa'i thabs bstan pa'i phyir 'jig rten gyi chos dang 'thun par mya ngan las 'da' bar bstan te/_de yang so so'i 
[\[309b.3\]]skye bo dag lus glog lta bur shes par bya zhing gcags pa'i sems bskyed pa'i phyir ro/_/'khor ba'i 'od pa 'bab pa ni shin tu drag cing myur la/_'du byed rnams ni 'khor bar 'khor ro/_/chos nyid kyis de bzhin te/_de bzhin gshegs pa mya ngan las 'da' ba ni shin tu zab la bsam gyis 
[\[309b.4\]]mi khyab pas de ni sangs rgyas dang byang chub sems dpa' rnams kyi spyod yul yin gyi/_nyan thos dang rang sangs rgyas rnams kyis shes pa ma yin no/_/bcom ldan 'das kyis 'khor mang po rnams la yang 'di skad ces bka' stsal to/_/shin tu bzang po 'di sngon sangs rgyas gang gA'i klung gi 
[\[309b.5\]]bye ma snyed la bsnyen bkur byas te/_sangs rgyas de dag las dge ba'i rtsa ba shin tu bskyed nas sngon gyi smon lam gyi shugs kyis rtag tu gcer bu pa mu stegs can gyi chos la rab tu byung ste spyad pa spyod cing /_thabs mkhas pa'i shes rab kyis ngan par lta ba log par zhugs pa'i sems can rnams 
[\[309b.6\]]yang dag pa'i ye shes la dgod par byed do/_/shin tu bzang po 'di sngon gyi smon lam gyi shugs kyis mya ngan las 'da' kar nga dang phrad nas dam pa'i chos thos par gyur to/_/dam pa'i chos thos nas kyang dgra bcom pa'i 'bras bu thob bo/_/dgra bcom pa'i 'bras bu thob nas kyang mya 
[\[309b.7\]]ngan las 'da' bar zhugs so/_/nga thog ma mngon par sangs rgyas nas tshe dang ldan pa cang shes kauN+Di n+ya rab tu phyung ngo /_/tha ma mya ngan las 'da' kar shin tu bzang po btul nas mdzad pa'i mthar phyin te/_mdzad pa med pas nga yun du bzhugs kyang de las mdzad pa gzhan med do/_/de'i tshe bcom 
[\[310a\]]
[\[310a.1\]]ldan 'das de skad ces gsungs nas shugs nar ces mdzad de/_legs so legs so/_/shin tu bzang po sangs rgyas kyi drin legs par glan to/_/khyed kyis de'i rus bu la mchod pa bya zhing mchod rten gyis shig_/de'i tshe 'khor mang po rnams shin tu mi dga' ste mchi ma blags 
[\[310a.2\]]nas/_sangs rgyas kyi bka' bzhin du spos kyi shing dang /_mar gyis de'i rus bu bsregs so/_/shin tu bzang po'i rus bu bsregs pa nas me'i nang na 'od chen po btang ste/_cho 'phrul rnam pa [{]bcwa [,]bco [}]brgyad mngon du bstan to/_/lus kyi stod nas chu 'bab na lus kyi smad nas me 'bar/_mchan khung 
[\[310a.3\]]g.yas nas me 'bar na mchan khung g.yon nas chu 'bab/_chung ngu las chen por gyur nas chen po las chung ngur gyur te/_nam mkha' yang yongs su gang bar byas so/_/de'i tshe 'khor tshad med pa rnams dang /_mu stegs can ngan par lta ba'i sems can dag byang chub tu sems bskyed nas yang 
[\[310a.4\]]dag par lta ba la zhugs so/_/shin tu bzang pos cho 'phrul mngon par bstan nas phyir me'i nang du zhugs so/_/der bsregs nas 'khor mang po rnams ring bsrel bsdus te/_mchod rten byas nas mchod pa byed do/_/'phags pa yongs su mya ngan las 'das pa chen po'i mdo las/_tshe dang 
[\[310a.5\]]ldan pa cang shes kauN+Di n+ya'i le'u'o//_//de'i tshe bcom ldan 'das kyis dga' bo dang 'khor mang po rnams la 'di skad ces bka' stsal to/_/nga mya ngan las 'das nas khyed 'khor rnam pa bzhi dag nga'i mya ngan las 'das pa chen po 'di 'dzin pa la brtson par gyis shig_/ngas ni bskal pa 
[\[310a.6\]]khrag khrig tshad med pa'i bar du shin tu thob dka' ba'i mya ngan las 'das pa'i chos kyi gzhung 'di bsgrubs nas da ltar bstan pa yin no/_/khyed rnams 'di ltar rig par gyis shig_/yongs su mya ngan las 'das pa chen po'i chos kyi gzhung 'di ni phyogs bcu na dus gsum du bzhugs pa'i sangs rgyas 
[\[310a.7\]]thams cad kyi rin po che rdo rje'i gter rtag pa dang /_bde ba dang /_bdag dang /_yongs su dag pa dang /_yongs su rdzogs pa ma god pa ste/_sangs rgyas thams cad kyang mya ngan las 'da' ba 'dis yongs su mya ngan las 'da' ste mthar phyin pa lhag ma ma lus pa/_sangs rgyas thams cad kyang sku tshe 'dir 
[\[310b\]]
[\[310b.1\]]gtong bas mya ngan las 'da' ba zhes bya'o/_/khyed kyis sangs rgyas kyi drin la yang dag par lan glon zhing byang chub myur du thob par 'dod pa dang /_sangs rgyas rnams kyis spyi bo nas dbang bskur zhing gang nas gang du skyes kyang yang dag par rjes su dran pa mi brjed par 'dod pa dang /_phyogs bcu'i 
[\[310b.2\]]sangs rgyas mngon sum du gshegs te nyin mtshan du skyob par 'dod pa dang /_sems can thams cad kyis 'jig rten las 'da' ba'i chos thob par 'dod na/_yongs su mya ngan las 'da' ba'i mdo sde 'di la brtson 'grus su nan tan bya'o/_/bcom ldan 'das kyis yang dga' bo la bka' stsal pa/_
[\[310b.3\]]nga mngon par sangs ma rgyas pa na yang mu stegs can ur tu lam pa'i bstan pa la zhugs te/_bsam gtan bzhi dang /_ting nge 'dzin brgyad slob pa la zhugs nas de'i bstan pa bzhin du byas so/_/mngon par sangs rgyas nas de'i chos smad de mthar gyis shin tu bzang po yang btul nas sangs 
[\[310b.4\]]rgyas kyi bstan pa la bzhag go/_/de bzhin gshegs pa'i ye shes chen po'i mes ngan par lta ba'i rgyal mtshan bsregs pa ni ji ltar shing lo skam po me chen po'i nang du bcug pa dang 'dra'o/_/dga' bo nga'i gnyen du gyur pa shAka rigs la shin tu thugs brtse'o/_/nga mya ngan las 'das nas khyod 
[\[310b.5\]]kyis brtson 'grus su legs par ston cing chos shig_/nga'i nye gnas rnams la dam pa'i chos bstan te/_rtsed mo dang bag med par spyod yul rnams la 'jug pa dang /_ngan par lta ba'i chos la spyod par mi 'gyur ba dang /_khams gsum gyi sdug bsngal las ni rnam par ma grol na myur du rnam 
[\[310b.6\]]par grol bar bya ba dang /_rnyog ma lnga'i 'dod pa la shin tu 'jigs pa bskyed de mgon med pa'i 'du shes bskyed par bya ba dang /_mi'i lus lan cig stor nas phyir thob par dka' ba dang /_tshe gcig tu bag bya ba dang /_mi rtag pa'i gdon chen po las rnam par thar bar bya ba dang /_sems can la 
[\[310b.7\]]snying rje ba bskyed de sems can gyi srog mi gcod pa dang /_chung ngu na grog sbur gyi bar du mi 'jigs pa sbyin pa dang /_lus kyi las yongs su dag pas 'jig rten gyi khams bzang por skye ba dang /_ngag gi las yongs su dag pas nyes pa'i skyon thams cad dang bral bar 'gyur ba dang /_sha mi za ba 
[\[311a\]]
[\[311a.1\]]dang /_chang mi 'thung ba dang /_sems kyi sbrul gdul zhing byang chub kyi lam la dgod pa dang /_dge ba dang sdig pa'i rnam par smin pa lus kyi grib ma bzhin du 'brang bar 'du byed kyi las la shin tu brtags pa dang /_dus gsum gyi 'bras bu yongs su 'khor ba med par mi 'gyur ba 
[\[311a.2\]]dang /_skye ba 'di chud gsan nas phyis 'gyod kyang mi phan par ston cing chongs shig_/nga mya ngan las 'da' ba'i dus la bab ste/_khyod la bstan pa 'di dag yin no/_/de'i tshe na dga' bos bcom ldan 'das kyis bka' stsal pa thos nas/_lus dang sems 'dar zhing g.yo ste/_shin tu 'khrugs 
[\[311a.3\]]nas mya ngan gyis gdungs te skad kyang ma phyin la/_brgyal ba tsam du 'khrugs nas de bzhin gshegs pa'i spyan sngar shi ba bzhin du gyur to/_/de nas ma 'gags pas dga' bo la spro ba bskyed de mya ngan bsangs nas 'di skad ces smras so/_/khyod de ltar mya ngan ma byed cig_/de bzhin gshegs 
[\[311a.4\]]pa mya ngan las 'da' ba'i dus la bab ste/_deng bzhugs kyang sang mi bzhugs so/_/khyod kyis ngas smras pa bzhin du zhu ba rnam pa bzhi po 'di zhus shig_/sangs rgyas mya ngan las 'das nas dge slong drug sde khyim sun 'byin pa dang /_'dod ldan sdig to can dang /_ji ltar lhan cig tu gnas shing 
[\[311a.5\]]bstan pa bzhin du bgyi ba dang /_de bzhin gshegs pa 'jig rten na bzhugs na ston pa sangs rgyas kyis mdzad na/_bcom ldan 'das mya ngan las 'das nas ston pa sus bgyi ba dang /_de bzhin gshegs pa 'jig rten na bzhugs na/_de bzhin gshegs pa la gnas shing brten na mya ngan las 
[\[311a.6\]]'das pa'i 'og tu su la gnas shing rten pa dang /_de bzhin gshegs pa mya ngan las 'das nas chos kyi sde snod bsdu ba na/_mdo sde thams cad kyi mgo nan la ji skad bya ba zhus shig ces smras so/_/de'i tshe dga' bo'i rmi lam na ma 'gags pas smras pa lta bur zhu ba bzhi po zhus shig ces 
[\[311a.7\]]smras pa thos nas bags kyis sangs te/_zhu ba bzhi po bcom ldan 'das la zhus so/_/bcom ldan 'das kyis dga' bo la bka' stsal pa/_khyod ci'i phyir 'di ltar mi dga' zhing shin tu mya ngan byed/_sangs rgyas kyis gdul ba'i mdzad pa kun mdzad do/_/chos nyid kyis 'di ltar gshegs pa yin 
[\[311b\]]
[\[311b.1\]]no/_/legs so legs so/_/dga' bo khyod kyis zhu ba bzhi po 'di ni nang gi tha mar zhus pa ste/_'jig rten du bcas pa thams cad la phan pa dang bde bar 'gyur ba yin no/_/de bas na legs par nyon la shin tu yid la zung shig de bzhin no/_/bcom ldan 'das zhes gsol nas bcom ldan 
[\[311b.2\]]'das la slar nyan to/_/bcom ldan 'das kyis dga' bo la bka' stsal pa/_khyod 'dri ba ltar sangs rgyas mya ngan las 'das nas dge slong drug sde dang /_'dod ldan sdig to can khyim sun 'byin pa dang /_ji lta bur lhan cig tu gnas shing bstan pa la gnas par 'gyur zhes dris pa ni/_dga' bo 
[\[311b.3\]]dge slong 'dod ldan rang bzhin gyis ma rungs pa nga mya ngan las 'das nas rang dul zhing nges par 'gyur te/_sdig to'i sems kyang spong bar 'gyur ro/_/dga' bo nga'i nu bo kun dga' bo 'dod pa dang ldan te ma rungs pa yang /_de bzhin gshegs pas thabs mkhas pas bstan cing bcos nas 
[\[311b.4\]]de'i dbang po dang shes rab ci lcogs pas rten cing 'brel te 'byung ba bcu gnyis bstan to/_/'di lta ste ma rig pa'i rkyen gyis 'du byed/_'du byed kyi rkyen gyis rnam par shes pa nas rga shi dang /_zlos pa'i mya ngan dang /_smre sngags 'don pa'i bar du thams cad kyang ma rig pa 'dod pa'i thibs po'o/_/'du 
[\[311b.5\]]byed kyi sdug bsngal gyis khams gsum du gang nas rgyud drug tu 'khor te/_sdug bsngal chen po'i rtsa ba ni ma rig pa yin no/_/de ltar shes rab kyis rang bzhin gyis dag pa brtags nas/_srid pa'i skyon ma rig pa yongs su gcod do/_/rtsa ba 'gags pas ma rig pa 'gag go/_/ma rig pa 'gags 
[\[311b.6\]]pas 'du byed 'gag pa nas/_rga shi dang /_zlos pa'i mya ngan dang /_smre sngags 'don pa'i bar du 'gag go/_/de ltar yang dag par spyod pa na sems gnas par gyur te/_ting nge 'dzin du zhugs so/_/ting nge 'dzin gyi shugs kyis bsam gtan dang po thob bo/_/de nas mthar gyis bsam gtan bzhi yang thob nas dran 
[\[311b.7\]]pa yang dag pa'i sems kyis de ltar nan tan byas nas 'bras bu bla ma yang rang thob ste/_khams gsum gyi sdug bsngal yongs su spong bar 'gyur ro/_/dga' bo de'i tshe na dge slong kun dga' bos de ltar bsam pa shin tu dag pas ngas bstan pa bzhin du brtson 'grus su nan tan byed pas/_ring po mi thogs par 
[\[312a\]]
[\[312a.1\]]dgra bcom pa'i 'bras bu thob par 'gyur ro/_/dga' bo nga mya ngan las 'das nas khyod kyis ngas bstan pa bzhin du drug sde dang /_'dod ldan la ston cig dang /_dge slong de dag bsam pa dag pas rnam par dag pa'i dam pa'i chos 'di la brten te/_ring po mi thogs par 'bras bu mchog thob par 
[\[312a.2\]]'gyur ro/_/dga' bo de bas na ma rig pa las khams gsum du 'khor ba'i shing chen po skyes te/_'dod pa'i rlung gis khyer nas/_yun ring por sdug bsngal gyis nyin mtshan du gdungs te/_mun pa nag po'i 'khor ba'i ka ba la 'khor zhing rnam par shes pa drug gi yal ga dang ngan par rtog pa'i rtsa ba dang /_ma 
[\[312a.3\]]rig pa'i dba' rlabs dang /_sems dang rnam par shes pa khol po lta bus yul drug la rgyu zhing /_sdug bsngal gyi sa bon btab nas phyir zlogs pa med de/_rgyal po dang 'dra bar dbang che bas na ma rig pa ni rje bo lta bu ste skad cig tu gnon par byed par sems can gyis ma tshor bar 'khor ba na rgyun du 'khor 
[\[312a.4\]]bar gyur to/_/dga' bo sems can thams cad ni ma rig pa 'di'i dbang gis 'dod pa'i nyon mongs pa la zhugs te/_bdag tu lta bas zil gyis mnan nas nyon mongs pa rje bo lta bu brgyad khri bzhi stong gis lus bkol te lus zhig kyang rang dbang du mi 'gyur ro/_/dga' bo ma rig pa'i sdug bsngal 
[\[312a.5\]]'gags te khams gsum zad na de'i phyir 'jig rten las 'da' ba zhes bya'o/_/dga' bo gang gis rten cing 'brel te 'byung ba bcu gnyis mthar bdag med cing yongs su dag pa'i spyod yul la zhugs par rtogs na/_des ni khams gsum gyi me chen po yongs su spong bar 'gyur ro/_/dga' bo de bzhin 
[\[312a.6\]]gshegs pa ni yang dag par gsung pa ste/_yang dag pa'i gsung gis khyod la gtams pa 'di khyod kyis legs par nan tan gyis shig_/dga' bo khyod kyis zhu ba ltar sangs rgyas mya ngan las 'das te 'jig rten na mi bzhugs na ston pa sus bya zhes bya ba ni dga' bo tshul khrims ni khyod kyi ston pa 
[\[312a.7\]]chen po yin gyis de la gnas te nan tan byas na/_'jig rten las 'das pa'i ting nge 'dzin dang shes rab thob par 'gyur ro/_/dga' bo khyod zhu ba ltar sangs rgyas mya ngan las 'das nas ci la gnas shing rten ces bya ba ni dga' bo dran pa nye bar gzhag pa bzhi la gnas te sems brgyan nas gnas 
[\[312b\]]
[\[312b.1\]]par bya'o/_/lus la lus kyi rjes su brtags te nam mkha' dang 'dra bar rtogs na lus la lus kyi rjes su dran pa nye bar gzhag pa zhes bya'o/_/tshor ba la tshor ba'i rjes su dran par byas te/_tshor ba phyi rol na yang mi gnas/_nang na yang mi gnas/_gnyis ka'i bar na yang mi gnas par rtogs na tshor ba 
[\[312b.2\]]la tshor ba'i rjes su dran pa nye bar gzhag pa zhes bya'o/_/sems la sems kyi rjes su brtags te/_sems ni ming tsam du zad de/_ming nyid dang yang bral bar rtogs na sems la sems kyi rjes su dran pa nye bar gzhag pa zhes bya'o/_/chos la chos kyi rjes su brtags te dge ba'i chos su 
[\[312b.3\]]yang mi dmigs/_mi dge ba'i chos su yang mi dmigs na chos la chos kyi rjes su lta ba'i dran pa nye bar gzhag pa zhes bya'o/_/dga' bo khyod zhu ba ltar de bzhin gshegs pa mya ngan las 'das nas chos kyi mdzod bsdus pa na/_mdo sde thams cad kyi mgo nan la ji skad gdags zhes bya ba ni dga' bo 
[\[312b.4\]]de bzhin gshegs pa mya ngan las 'das nas chos kyi mdzod bsdus pa'i mdo sde thams cad kyi mgo nan la/_'di skad bdag gis thos pa dus gcig na/_bcom ldan 'das che ge mo zhig na 'khor rnam bzhi dang thabs cig tu bzhugs te/_mdo sde 'di gsungs so zhes thogs shig_/de'i tshe dga' bos yang 
[\[312b.5\]]bcom ldan 'das la 'di skad ces gsol to/_/gal te sangs rgyas 'jig rten na bzhugs kyang rung /_mya ngan las 'das kyang rung /_sbyin bdag dad pas de bzhin gshegs pa la gser dang /_dngul dang /_rin po che sna bdun dang /_longs spyod kyi yo byad mang po phul nas ji lta bur su la bzhag par bgyi bcom 
[\[312b.6\]]ldan 'das kyis dga' bo la bka' stsal pa/_gal te sangs rgyas mngon du bzhugs na/_sangs rgyas la ci phul ba thams cad dge 'dun la gtad par bya'o/_/gal te sangs rgyas mya ngan las 'das nas yon bdag dad pas sangs rgyas la bsngos shing phul ba thams cad sangs rgyas kyi sku gzugs dang /_
[\[312b.7\]]sangs rgyas kyi na bza' dang rin po che sna bdun gyi ba dan dang gdugs su bya zhing mar bsung can dang /_rin po che'i me tog nyos te sangs rgyas la mchod pa bya'o/_/sangs rgyas la mchod pa bya ba ma gtogs par gzhan du spyad du mi rung ngo /_/gal te gzhan du spyad na sangs rgyas kyi dkor brkus pa yin no/_/dga' 
[\[313a\]]
[\[313a.1\]]bos yang gsol pa/_bcom ldan 'das sangs rgyas bzhugs pa na/_gal te skyes bu zhig gis gser dang /_dngul dang /_rin po che sna bdun dang /_gzhal med khang dang /_bu dang /_chung ma dang /_bran khol dang /_gos dang /_zas dang /_bde ba'i yo byad thams cad phul nas bsti stang dang bcas 
[\[313a.2\]]pas phyag byas te/_mchod pa byas pa dang /_de bzhin gshegs pa mya ngan las 'das nas/_gal te skyes bu zhig gis gser dang /_dngul dang /_rin po che sna bdun dang /_bu dang /_chung ma dang /_bran khol dang /_gos dang /_zas dang /_bde ba'i yo byad thams cad kyis de bzhin gshegs pa'i sku 
[\[313a.3\]]gzugs la phul te/_dad pa'i sems kyis bsti stang dang bcas pas phyag 'tshal te mchod pa byas na/_bcom ldan 'das de ltar skyes bu de gnyis kyis dad pa'i sems kyis mchod pa bgyis na bsod nams gang gis mang du thob/_bcom ldan 'das kyis dga' bo la bka' stsal pa/_skyes bu de gnyis kyis 
[\[313a.4\]]de ltar dad pa'i sems kyis mchod na bsod nams thob pa'i khyad par med do/_/de ci'i phyir zhe na/_sangs rgyas mya ngan las 'das kyang chos kyi sku ni rtag pa yin pas dad pa'i sems kyis mchod na bsod nams 'dra ste khyad par med do/_/dga' bos yang gsol pa/_bcom ldan 'das sangs rgyas mngon du 
[\[313a.5\]]bzhugs pa la gal te skyes bu zhig dad pa'i sems kyis gong du smos pa dang 'dra bar bsti stang dang bcas pas mchod pa bgyid pa dang /_sangs rgyas mya ngan las 'das nas gal te skyes bu zhig dad pa'i sems kyis gong du smos pa dang 'dra bar bsti stang dang bcas pas sangs rgyas kyi sku gdung ril po la 
[\[313a.6\]]mchod pa bgyis na/_bcom ldan 'das skyes bu de gnyis gang gis bsod nams mang du thob/_bcom ldan 'das kyis dga' bo la bka' stsal pa/_skyes bu de gnyis kyi bsod nams ni mnyam pas khyad par med de/_bsod nams tshad med dpag tu med par rgya che bas sdug bsngal gyi mthar phyin pa'i 
[\[313a.7\]]bar du bsod nams mi zad do/_/dga' bos yang gsol pa/_bcom ldan 'das sangs rgyas mngon du bzhugs pa la/_gal te skyes bu zhig dad pa'i sems kyis gong du smos pa'i mchod pa'i yo byad thams cad kyis de bzhin gshegs pa la mchod pa dang /_sangs rgyas mya ngan las 'das nas/_gal 
[\[313b\]]
[\[313b.1\]]te skyes bu zhig dad pa'i sems kyis bsti stang dang bcas pas de bzhin gshegs pa'i sku gdung phyed la mchod pa bgyis na/_bcom ldan 'das skyes bu de gnyis gang gis bsod nams mang du thob/_bcom ldan 'das kyis dga' bo la bka' stsal pa/_skyes bu de gnyis dad pa'i sems kyis 
[\[313b.2\]]mchod na/_bsod nams la khyad par med de/_bsod nams kyi phung po tshad med dpag tu med do/_/dga' bo gal te skyes bu zhig gis dad pa'i sems kyis de bzhin gshegs pa'i sku gdung bzhi cha gcig gam/_brgyad cha gcig gam/_bcu drug gi cha gcig gam/_brgya'i cha gcig gam/_stong 
[\[313b.3\]]gi cha gcig gam/_khri'i cha gcig gam/_klung gang gA'i bye ma'i cha gcig tsam nas chung ngu na yungs kar tsam gcig la dad pa'i sems kyis bsti stang dang bcas/_rim gro dang bcas pas mchod pa dang bstod pa byas pa dang /_gal te sangs rgyas mngon du bzhugs pa la bsti stang dang bcas pas 
[\[313b.4\]]mchod pa byas na/_skyes bu de gnyis kyi bsod nams ni thams cad khyad par med par mnyam ste/_tshad med dpag tu med do/_/dga' bo sangs rgyas mngon du bzhugs sam/_mya ngan las 'das kyang rung /_gang zhig dad pa'i sems kyis bsti stang dang bcas pas phyag 'tshal te/_bla mar byas/_bkur 
[\[313b.5\]]stir byas/_bstod pa byas na/_skyes bu de gnyis kyi bsod nams thob pa ni gnyis su med/_dbyer med par rig par bya'o/_/bcom ldan 'das kyis dga' bo dang 'khor mang po rnams la bka' stsal pa/_nga mya ngan las 'das nas gnam gyi steng ngam/_mi'i 'jig rten na sems can gyis nga'i sku gdung 
[\[313b.6\]]lag tu thob ste/_mya ngan dang dga' ba bcas pas bsti stang du phyag 'tshal te dad pa'i sems kyis mchod pa byas na/_bsod nams tshad med dpag tu med pa thob par 'gyur ro/_/dga' bo gang gis de bzhin gshegs pa'i sku gdung mthong na/_des ni sangs rgyas mthong ngo /_/sangs rgyas mthong ba des 
[\[313b.7\]]ni chos mthong ngo /_/chos mthong ba des ni dge 'dun mthong ngo /_/dge 'dun mthong ba des ni mya ngan las 'das pa mthong ngo /_/dga' bo de bas na dkon mchog gsum ni rtag pa gnas pa mi 'gyur mi 'pho ba ste/_sems can thams cad kyi mgon dang skyabs kyi gnas su 'gyur bar rig par bya'o/_/dga' 
[\[314a\]]
[\[314a.1\]]bos bcom ldan 'das la gsol pa/_bcom ldan 'das yongs su mya ngan las 'das nas bdag cag gis cho ga gang dang sbyar te de bzhin gshegs pa'i sku zhugs la bzhen na sku gdung 'thob cing dad pas mchod par 'gyur/_bcom ldan 'das kyis dga' bo la bka' stsal pa/_nga 
[\[314a.2\]]mya ngan las 'das nas khyed kyis 'khor los sgyur ba'i rgyal po'i thabs su sregs shig_/dga' bos yang gsol pa/_'khor los sgyur ba'i rgyal po bsreg pa'i cho ga ji lta bu lags/_bcom ldan 'das kyis dga' bo la bka' stsal pa/_'khor los sgyur ba'i rgyal po ni shi nas zhag bdun gyi bar du 
[\[314a.3\]]'jog ste/_gdod lcags kyi sgrom gyi nang du 'dzud do/_/sgrom du bcug nas 'bru mar bsung can gyis sgrom gyi nang du bkang nas/_kha legs par bcad de yang zhag bdun du 'jog go/_/de nas sgrom nas phyung ste spos chus bkru'o/_/spos chus bkrus nas bdug spos kyis mchod cing bdugs la 
[\[314a.4\]]shing bal gyis lus kun dkri'o/_/shing bal gyis dkris pa'i steng du ras dkar po bzang po yug stong gis mthar chags su dkri'o/_/de ltar dkris nas sgrom gyi nang du 'bru mar bsung can gyis bkang ste/_rgyal po'i rus bu phyir sgrom gyi nang du bcug la sgrom gyi kha legs par gcad do/_/shing 
[\[314a.5\]]bsung can gyi rin po che sna bdun gyi shing rta'i steng du drangs te/_shing rta'i ngogs gzhi yang rgyan phyang dpyangs shing rin po che sna tshogs kyis kyang shing rta spra'o/_/grangs med pa'i me tog dang /_ba dan dang /_rin po che sna bdun gyi gdugs dang /_rgyal mtshan dang /_spos bzang po sna tshogs dang /_lha'i rol 
[\[314a.6\]]mos bskor zhing mchod pa bya'o/_/de nas shing bsung can phyi nang ri mo dang ldan pa dang mar bsung can gyis 'khor los sgyur ba'i rgyal po'i rus bu bsreg go/_/de ltar bsregs nas ring bsrel bsdus te grong khyer chen po'i bzhi mdor rin po che sna bdun gyi mchod rten sgo bzhi bkod pa byas te/_
[\[314a.7\]]ring bsrel de'i nang du bzhag la 'jig rten du bcas pa thams cad kyis rjes su yi rang bas bltar gzhug go/_/dga' bo 'khor los sgyur ba'i rgyal po de bsod nams cung zad cig gis rgyal po'i thabs thob kyang srid pa las rnam par ma grol/_'dod pa lnga dang ldan te/_btsun mo dang pho 
[\[314b\]]
[\[314b.1\]]brang gi slas su bcas/_ngan par lta ba dang gdug pa gsum du bcas/_nyon mongs pa dang kun nas nyon mongs pa ba spu'i nyag ma tsam yang ma spangs pa shi nas 'jig rten du bcas pas de lta bu'i cho ga byed cing /_mchod rten brtsigs nas thams cad rjes su yi rang zhing blta na dga' bo de 
[\[314b.2\]]bzhin gshegs pa lta ci smos te/_bskal pa tshad med mtha' yas dpag tu med grangs med pa nas btsun mo dang pho brang gi slas dang 'dod pa lnga yongs su spangs te/_'jig rten gyi chos la ba mo'am ser ba lta bur rtogs nas rtsol dka' ba btsal te shin tu spyod dka' ba spyad nas/_
[\[314b.3\]]byang chub sems dpa' thams cad kyis 'jig rten las 'das pa'i spyod dka' ba spyad de/_phyogs bcu na dus gsum du rnam par bzhugs pa'i sangs rgyas thams cad kyis mdzad pa yongs su dag pa'i tshul khrims dang /_ting nge 'dzin dang /_shes rab dang /_rnam par grol ba dang /_rnam 
[\[314b.4\]]par grol ba'i ye shes ston pa dang /_pha rol tu phyin pa drug ma bsgrubs pa gang yang med la/_gzhan yang de bzhin gshegs pa'i stobs bcu dang /_snying rje chen po dang /_mi 'jigs pa bzhi dang /_rnam par thar pa'i sgo gsum dang /_stong pa nyid [{]bcwa [,]bco [}]brgyad dang /_mngon par shes pa drug 
[\[314b.5\]]dang /_spyan lnga dang /_byang chub kyi phyogs kyi chos sum cu rtsa bdun dang /_ma 'dres pa'i chos [{]bcwa [,]bco [}]brgyad dang /_mtshan sum cu rtsa gnyis dang /_dpe byad bzang po brgyad cu dang /_sangs rgyas thams cad kyi sku tshe dang /_sangs rgyas kyi zhing thams cad yongs su sbyang ba dang /_sems can thams cad 
[\[314b.6\]]yongs su smin par bya ba dang /_spyod dka' ba thams cad dang /_dge ba sdud pa'i tshul khrims dang /_sems can gyi don byed pa'i tshul khrims dang /_sdom pa'i tshul khrims dang /_yon tan thams cad dang /_ye shes thams cad dang /_rgyan thams cad dang /_smon lam chen po thams cad dang /_thabs 
[\[314b.7\]]mkhas pa thams cad dang /_de la sogs te bsam gyis mi khyab pa'i bsod nams dang ye shes thams cad yongs su rdzogs par lhun gyis grub ste/_mi dge ba thams cad kyang yongs su bcad/_nyon mongs pa thams cad kyang yongs su bcad/_nyon mongs pa'i bag chags thams cad kyang 
[\[315a\]]
[\[315a.1\]]yongs su bcad de/_bden pa bzhi dang /_rten cing 'brel te 'byung ba bcu gnyis shin tu rtogs nas byang chub kyi shing drung du bdud rnam bzhi btul te/_thams cad mkhyen pa'i ye shes su gyur nas de lta bu'i dam pa'i chos thams cad la nan tan byas pas sangs rgyas thams 
[\[315a.2\]]cad kyis gsung 'thun par legs so legs so zhes bka' stsal nas/_'thun par chos nyid kyi ye shes kyi chu/_chos kyi sku'i spyi bor dbang bskur te/_gdod bla na med pa yang dag par rdzogs pa'i byang chub tu mngon par sangs rgyas so zhes bsgrags so/_/de bas na nga ni da ltar lha dang mi 
[\[315a.3\]]rnams kyi ston pa ste/_phyogs bcur rnam par sangs rgyas pa mthar phyin pa bcom ldan 'das zhes bya ste/_lha dang mi'i nang na dpe zla med pa/_sems can thams cad la sgra gcan 'dzin dang 'dra bar gzigs pas de bzhin gshegs pa yang dag par rdzogs pa/_mkhyen pa dang zhabs su ldan pa/_bde 
[\[315a.4\]]bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi'i ston pa sangs rgyas bcom ldan 'das zhes bya ste/_'jig rten la thugs brtse bar mdzad pa kun mdzad nas sems can gyi phyir mya ngan las 'das na/_'jig rten gyi chos bzhin du 'khor los 
[\[315a.5\]]sgyur ba'i rgyal po ltar sems can thams cad kyis mchod pa byed par 'gyur bar bya'o/_/dga' bo nga mya ngan las 'das nas 'khor los sgyur ba'i rgyal po ltar zhag bdun gyi bar du zhog la/_gdod lcags kyi sgrom du chug shig_/lcags kyi sgrom du bcug nas mar bsung can gyis khong la kha 
[\[315a.6\]]legs par chod cig_/sgrom yang rin po che sna bdun gyis rab tu spras shing brgyan la sgrom 'khor bar rin po che'i rgyal mtshan dang /_spos dang /_me tog gis mchod pa gyis shig_/de lta bur zhag bdun du mchod nas sgrom nas phyung la/_spos chus legs par khrus shig_/de ltar spos chus 
[\[315a.7\]]de bzhin gshegs pa'i sku legs par bkrus nas shing bal gyis sku khyab par dkris shig_/de'i steng du rin thang med pa'i ras dkar po yug stong gis dkris shig_/de ltar dkris nas phyir lcags kyi sgrom du chug la mar bsung can gyis bkang ste kha legs par chod cig_/de nas go shir Sha tsan dan 
[\[315b\]]
[\[315b.1\]]dang /_a ga ru dang /_shing bsung can thams cad dang bcas su rin po che sna bdun gyi shing rta'i steng du zhog la/_rin po che thams cad kyis brgyan te sreg pa'i gnas su drongs shig_/rin po che'i rgyal mtshan grangs med pa dang /_rin po che'i gdugs grangs med pa dang /_rin po che'i gos grangs med 
[\[315b.2\]]pa dang /_grangs med pa'i lha'i rol mo dang /_grangs med pa'i me tog dang spos kyis nam mkha' yang gang ba tsam du mchod pa gyis la ngus shig_/lha dang mi dang /_'khor thams cad kyis spos kyi shing tsan dan dang /_a ka ru dang /_mar bsung can gyis nga sregs la ngus shig_/de ltar bsregs nas lha 
[\[315b.3\]]dang mi dang /_'khor rnam bzhis ring bsrel bsdus la/_rin po che sna bdun gyi bum par bcug ste/_grong khyer chen po'i lam gyi bzhi mdor rin po che sna bdun gyi mchod rten byas la/_ring bsrel mchod na sems can dag bsod nams chen po thob cing /_srid pa gsum gyi sdug bsngal spangs nas mya 
[\[315b.4\]]ngan las 'da' ba'i bde ba thob par 'gyur ro/_/dga' bo 'khor rnam pa bzhi pos/_sangs rgyas kyi sku gdung gi rin po che sna bdun gyi mchod rten byas nas/_gzhan yang mchod rten gsum bya'o/_/gang zhe na 'di lta ste/_rang sangs rgyas kyi mchod rten dang /_dgra bcom pa'i mchod rten dang /_'khor los 
[\[315b.5\]]sgyur ba'i rgyal po'i mchod rten te/_'jig rten du bcas pas skyabs su 'gro ba'i gnas shes par bya ba'i phyir ro/_/dga' bos gsol pa/_bcom ldan 'das de bzhin gshegs pa 'jig rten du gshegs pa ni sems can la thugs brtse ba'i slad du stobs bcu dang /_thugs rje chen po dang /_mi 
[\[315b.6\]]bsnyengs pa bzhi dang /_rten cing 'brel te 'byung ba bcu gnyis dang /_bden pa bzhi dang /_rnam par thar pa'i sgo gsum dang /_tshangs pa'i dbyangs rnam pa brgyad kyis khams gsum du bsgrags pa dang /_kha dog rnam pa lnga dang ldan pa'i byams pa'i 'od kyis lam rgyud drug snang bar mdzad nas sems 
[\[315b.7\]]can gyi bsam pa bzhin du/_la la ni 'bras bu bzhi dang /_theg pa gnyis la spyod par gyur/_la la ni zag pa med pa 'dus ma byas pa'i rang sangs rgyas kyi byang chub thob par gyur/_la la ni mi 'gog pa mi skye ba'i byang chub kyis non par gyur/_la la ni tshad med pa'i gzungs rnams thob par gyur/_la la ni spyan lnga 
[\[316a\]]
[\[316a.1\]]dang mngon par shes pa drug thob par gyur/_la la ni ngan song gsum las thar bar gyur/_la la ni mi khom pa brgyad dang bral bar gyur/_la la ni lha dang mi'i 'jig rten gsum gyi sdug bsngal dang bral bar gyur te/_de bzhin gshegs pa'i byams pa'i shugs rnam par dag pa dang /_de 
[\[316a.2\]]bzhin gshegs pa'i rnam par grol ba'i chos kyi gzhung bsam gyis mi khyab pas mya ngan las 'da' ba'i bar du 'jig rten du bcas pa/_lha dang mi dang 'khor rnam pa bzhis rin po che sna bdun gyi mchod rten byas te ring bsrel la mchod na bsod nams chen po thob cing so so'i skye bo dag khams gsum 
[\[316a.3\]]gyi sdug bsngal las thar cing yang dag pa'i rnam par grol ba la 'jug par 'gyur te/_de bas na sangs rgyas mya ngan las 'das nas 'jig rten du bcas pa lha dang mi dang /_'khor thams cad kyis sangs rgyas kyis mdzad pa'i drin chen po dang /_byams pa tshad ma mchis pa rjes su bzung ba'i slad du 
[\[316a.4\]]rin po che sna bdun gyi mchod rten bgyid cing ring bsrel la mchod pa bgyid pa ni 'os na/_bcom ldan 'das mchod rten rnam pa gsum po bgyis pas sems can rnams la sman pa ci mchis na mchod rten bgyis shing mchod pa bgyi/_bcom ldan 'das kyis dga' bo la bka' stsal pa/_rang sangs rgyas 
[\[316a.5\]]ni rten cing 'brel te 'byung ba'i chos shin tu zab mo rtogs nas srid pa thams cad las rnam par grol te/_nyes pa'i skyon thams cad bral nas lha dang mi'i bsod nams kyi zhing du 'gyur te/_de bas na mchod rten byas te mchod na bsod nams 'thob par 'gyur ro/_/de bzhin gshegs pa'i 'og tu 
[\[316a.6\]]'gro ba mang po 'bras bu mchog thob par byed pa'i phyir ro/_/dga' bo dgra bcom pa ni skye ba'i phyogs zad de srid pa phyi ma mi len la tshangs par spyod pa yongs su rdzogs pas 'jig rten gyi bsod nams kyi zhing du 'gyur te/_de bas na mchod rten byas te mchod na bsod nams thob pa ni rang sangs rgyas 
[\[316a.7\]]kyi 'og tu de mang ste/_des kyang 'gro ba rnam par grol bar byed do/_/dga' bo 'khor los sgyur ba'i rgyal po yang khams gsum gyi nyon mongs pa las rnam par ma grol mod kyi/_bsod nams kyi shugs kyis gling bzhi la dbang ste/_dge ba bcu'i las kyis sems can gyi srid byed pas sems can 
[\[316b\]]
[\[316b.1\]]de dag gi bkur sti'i gnas yin te/_de bas na 'khor rnam bzhis mchod rten byas te mchod na bsod nams tshad med pa thob par 'gyur ro/_/dga' bos yang gsol pa/_bcom ldan 'das sangs rgyas mya ngan las 'das nas bdag cag 'khor rnam bzhis gang du de bzhin gshegs pa'i sku zhugs la 
[\[316b.2\]]bzhen na/_de bzhin gshegs pa'i ring bsrel thob par 'gyur ba/_bcom ldan 'das kyis bstan du gsol/_bcom ldan 'das kyis dga' bo la bka' stsal pa/_sangs rgyas mya ngan las 'das nas 'khor rnam bzhis gal te rtswa mchog gi grong khyer gyi nang du nga bsregs na/_grong khyer de'i mi dag 
[\[316b.3\]]rgyal po'i las kyi chad pa dang rtsod pa tshad med pa 'byung ste/_thams cad kyis bsod nams mnyam par mi thob bo/_/dga' bo gal te 'khor rnam bzhis grong khyer gyi phyi rol du nga bsregs na 'jig rten pa dag bsod nams mnyam par thob bo/_/dga' bos gsol pa/_bcom ldan 'das sangs 
[\[316b.4\]]rgyas mya ngan las 'das nas zhugs la bzhen pa'i 'og tu 'khor rnam bzhis ring bsrel bsdus te/_rin po che'i bum par stsal nas rin po che sna bdun gyi mchod rten gang du brtsigs na thams cad dad pa'i sems skye zhing mchod par 'gyur ba bcom ldan 'das bstan du gsol/_bcom ldan 'das 
[\[316b.5\]]kyis dga' bo la bka' stsal pa/_sangs rgyas mya ngan las 'das te bsregs nas 'khor rnam bzhis ring bsrel bsdus te/_rin po che sna bdun gyi bum par chug la rtswa mchog gi grong khyer gyi nang du lam gyi bzhi mdor rin po che sna bdun gyi mchod rten bang rim bcu gsum dang ldan pa/_phang lo dang 
[\[316b.6\]]bcas pa/_rin po che thams cad kyis brgyan cing spras pa/_'jig rten pa thams cad kyis mchog tu bya ba'i ba dan gyis shin tu brgyan pa/_ngos bzhi'i pu shu yang rin po che sna bdun las byas pa/_thams cad du rgyan gyis rab tu spras pa/_mchod rten de rim pa cig car yang ngos bzhir sgo re re btod 
[\[316b.7\]]pa/_skar khung thad kar 'bab pa'i nang du rin po che chen po'i bum pa bcug ste/_'khor rnam bzhis mchod pa bya'o/_/dga' bo rang sangs rgyas kyi mchod rten ni rim pa bcu gcig dang ldan pa/_rin po che rnam pa sna tshogs kyis spras par bya'o/_/dga' bo dgra bcom pa'i mchod rten ni rim pa bzhi dang ldan pa 
[\[317a\]]
[\[317a.1\]]ste/_de yang rin po che sna tshogs kyis spra'o/_/dga' bo 'khor los sgyur ba'i rgyal po'i mchod rten yang rin po che sna bdun las byas te/_rim pa dang bcas pa ni ma yin no/_/de ci'i phyir zhe na/_khams gsum gyi srid pa'i sdug bsngal las ma grol ba'i phyir ro/_/de'i tshe ma 'gags pas bcom ldan 
[\[317a.2\]]'das la 'di skad ces gsol to/_/sangs rgyas mya ngan las 'das te zhugs la bzhen nas lha dang mi dang 'khor rnam bzhis de bzhin gshegs pa'i ring bsrel ji ltar bgos na thams cad kyis mchod par 'gyur/_de'i tshe bcom ldan 'das kyis ma 'gags pa la 'di skad ces bka' stsal to/_/nga mya ngan las 
[\[317a.3\]]'das nas lha dang mi la sogs pas sangs rgyas kyi ring bsrel bsdus te/_shin tu mnyam pa'i sems kyis khams gsum dang rgyud drug thams cad la yang bgos te mchod pa byed par 'gyur bar bya'o/_/de'i tshe brgya byin lha'i dbang phyug gis bcom ldan 'das la 'di skad ces gsol to/_/bcom ldan 'das 
[\[317a.4\]]bdag ni de bzhin gshegs pa las de bzhin gshegs pa'i ring bsrel gyi phyed gsol to/_/bcom ldan 'das kyis brgya byin lha'i dbang phyug la 'di skad ces bka' stsal to/_/de bzhin gshegs pa ni sems can thams cad la sras sgra gcan 'dzin dang 'dra bar gzigs te/_de bas na khyod ring bsrel gyi phyed 
[\[317a.5\]]'dod do zhes ma zer cig_/de ci'i phyir zhe na/_sems can thams cad la phan pa'i don snyoms par mdzad pa'i phyir ro/_/bcom ldan 'das kyis brgya byin lha'i dbang phyug la bka' stsal pa/_ngas khyod la 'gram pa g.yas pa'i tshems mche ba gcig sbyin gyis/_khyod kyis lha'i 'jig rten du mchod rten 
[\[317a.6\]]byos la mchod cig dang /_khyod kyis bsod nams zad mi shes pa thob par 'gyur ro/_/de'i tshe lha dang mi thams cad cho nges 'debs shing ngus so/_/de nas bcom ldan 'das kyis 'khor bzhi po la bka' stsal pa/_sangs rgyas mya ngan las 'da' ba la lha dang mi la sogs pa khyed mya ngan ma byed cig_/de ci'i 
[\[317a.7\]]phyir zhe na/_sangs rgyas yongs su mya ngan las 'das kyang ring bsrel rtag tu mchod du yod la/_gzhan yang bla na med pa'i chos kyi dkon mchog mdo sde dang /_'dul ba dang /_chos mngon pa yod do/_/de bas na dkon mchog gsum dang /_bden pa bzhi rtag tu 'jig rten na yod de/_sems can dag dad pas mchod 
[\[317b\]]
[\[317b.1\]]pa'i gnas yod pa yin no/_/de ci'i phyir zhe na/_ring bsrel la mchod pa ni sangs rgyas dkon mchog mchod pa yin no/_/sangs rgyas mthong ba des ni chos kyi sku mthong ngo /_/chos mthong ba des ni 'phags pa mthong ngo /_/'phags pa mthong ba des ni bden pa bzhi mthong ngo /_/bden pa bzhi mthong ba des ni mya ngan 
[\[317b.2\]]las 'da' ba mthong ngo /_/de bas na dkon mchog gsum ni rtag pa gnas pa mi 'gyur mi 'pho ba ste/_'jig rten gyi gnas dang rten du 'gyur bar rig par bya'o/_/bcom ldan 'das kyis 'khor mang po rnams la bka' stsal pa/_khyed sdug bsngal gyis gdungs par 'gyur ba'i mya ngan chen po ma byed cig_/nga ni mya 
[\[317b.3\]]ngan las 'da' bar gshegs su nye'i/_tshul khrims sam/_gnas sam/_rtag pa'am/_mi rtag pa'am/_dkon mchog gsum mam/_bden pa bzhi'am/_pha rol tu phyin pa drug gam/_rten cing 'brel te 'byung ba bcu gnyis las the tshom du gyur pa yod na/_myur du dris shig_/'dri ba 'di ni tha mar 'dri ba ste/_
[\[317b.4\]]sangs rgyas mya ngan las 'das nas 'gyod pa med par bya'o/_/zhes lan gsum gyi bar du bka' stsal to/_/de'i tshe 'khor rnam bzhi la sogs pa mya ngan gyis yid gdungs te/_skad brnangs nas yi chad pa tsam du yid la gcags te mya ngan gyis brgyal lo/_/sangs rgyas kyi byin gyis rlabs kyis mchi ma phyung nas 
[\[317b.5\]]cang mi smra ste zhu ba yang med do/_/de ci'i phyir zhe na/_'khor bzhi po 'di dag thams cad ni tshul khrims dang /_gnas dang /_dkon mchog gsum dang /_bden pa bzhi mngon sum du rtogs te the tshom med par gyur to/_/de'i tshe bcom ldan 'das kyis 'khor bzhi po la the tshom med par thugs kyis mkhyen nas legs so shin tu 
[\[317b.6\]]legs so/_/'khor bzhi po khyed dkon mchog gsum dang /_bden pa bzhi shin tu rtogs te the tshom med pa ni ji ltar chu dang bas dri ma bkrus pa dang 'dra ste/_khyed kyang brtson 'grus gyis shig dang /_myur du 'byung ba'i lam thob par 'gyur gyis brgyal ba tsam du mya ngan ma byed cig_/de'i tshe bcom ldan 'das seng ge'i khri la 
[\[317b.7\]]bzhugs bzhin du gser lta bu'i phyag gis na bza' sbyar ma bzhag nas gser btso ma'i kha dog lta bu'i seng ge'i thong ka dpal be'u phyung ste 'khor mang po rnams la bstan nas lha dang /_mi dang /_'khor mang po rnams la nga'i sku kha dog gser btso ma lta bu la ltos shig ces bka' stsal to//_//
[\[318a\]]
[\[318a.1\]]'phags pa yongs su mya ngan las 'das pa chen po'i mdo/_bam po lnga bcu lnga pa/_de'i tshe 'khor rnam bzhi dang thams cad kyis de bzhin gshegs pa'i sku gser btso ma'i kha dog lta bu la mig mi 'dzums pas bltas pas rab tu bde ba ni ji ltar dge slong dag bsam gtan 
[\[318a.2\]]gsum pa la reg pa dang 'dra bar gyur to/_/de'i tshe bcom ldan 'das gser btso ma'i kha dog lta bu'i sku 'khor mang po la bstan nas/_mya ngan las 'da' ba chen po'i 'od zer tshad med dpag tu med pa khrag khrig brgyad stong snyed bkye nas phyogs bcu'i 'jig rten gyi khams thams cad snang bar byas 
[\[318a.3\]]pas nyi zla'i 'od kyang zil gyis non te/_de ltar 'od bkye nas 'khor mang po rnams la 'di skad ces bka' stsal to/_/de bzhin gshegs pa ni khyed kyi phyir bskal pa bgrangs pa'i bar du shin tu spyod dka' ba spyad de/_lus kyi yan lag lag pa dang /_rkang pa yang gtubs nas shin tu spyod dka' 
[\[318a.4\]]ba thams cad spyad de/_snying rje chen po'i smon lam gyi dbang gis rnyog pa lnga'i 'jig rten gyi khams 'dir bla na med pa yang dag par rdzogs pa'i byang chub tu mngon par sangs rgyas te/_rdo rje lta bur mi 'jig pa'i gser btso ma'i kha dog gi sku mtshan sum cu rtsa gnyis dang /_dpe byad bzang 
[\[318a.5\]]po brgyad cu dang ldan pa tshad med pa'i 'od zer gyis thams cad du snang bar byas pa thob ste/_'od zer gyis reg gam sku mthong ba tsam gyis kyang rnam par ma grol ba med do/_/bcom ldan 'das kyis yang 'khor mang po rnams la 'di skad ces bka' stsal to/_/sangs rgyas 'jig rten du 
[\[318a.6\]]gshegs pa shin tu dka' ba ni me tog u dum ba ra dang 'dra ste shin tu mthong bar dka'o/_/khyed kyis nang gi tha mar nga'i sku mthong bar 'gyur ba 'di la don med par mi bya'o/_/sngon gyi smon lam gyi mthus rnyog pa'i 'jig rten gyi khams 'dir gshegs te/_da ni gdul ba'i mdzad pa mdzad 
[\[318a.7\]]nas nga mya ngan 'dar nye'o/_/khyed la sogs pa sems rtse gcig tu nga'i sku gser btso ma'i kha dog lta bu la shin tu ltos shig_/khyed kyang yongs su dag pa'i las la nan tan byas na 'bras bu 'di thob par 'gyur ro/_/de'i tshe bcom ldan 'das de bzhin du yang dang yang lan gsum gyi bar du 
[\[318b\]]
[\[318b.1\]]bka' stsal nas/_gser btso ma lta bu'i sku 'khor mang po rnams la mngon du bstan to/_/de nas rin po che sna bdun gyi seng ge'i khri las bzhengs te steng gi nam mkha' la shing ta la bdun srid du 'phags nas yang 'di skad ces bka' stsal to/_/nga yongs su mya ngan las 'dar nye yis 
[\[318b.2\]]khyed la sogs pa 'khor mang po rnams nga'i sku gser btso ma'i kha dog lta bu la ltos shig_/de bzhin du mthar gyis shing ta la gcig gi srid du 'phags nas nga ni mya ngan las 'dar nye yis khyed la sogs pa 'khor mang po rnams bsam pa shin tu dag pas nga'i sku gser btso ma'i kha 
[\[318b.3\]]dog lta bu la ltos shig ces lan bdun gyi bar du bka' stsal to/_/de nas nam mkha' las babs te seng ge'i khri la bzhugs nas yang 'khor mang po rnams la nga yongs su mya ngan las 'dar nye yis khyed la sogs pa bsam pa shin tu dag pas nga'i sku gser btso ma'i kha dog lta 
[\[318b.4\]]bu la ltos shig ces bka' stsal te/_de nas yang bcom ldan 'das seng ge'i khri las bzhengs nas steng gi nam mkha' la shing ta la gcig gi srid du 'phags nas 'khor mang po rnams la 'di skad ces bka' stsal to/_/nga yongs su mya ngan las 'dar nye yis khyed la sogs pa 
[\[318b.5\]]bsam pa dag pas nga'i sku gser btso ma'i kha dog lta bu la ltos shig_/de bzhin du shing ta la bdun srid du 'phags nas lan bdun gyi bar du nga yongs su mya ngan las 'dar nye yis khyed la sogs pa 'khor mang po rnams nga'i sku gser btso ma'i kha dog lta bu la ltos shig ces bka' stsal to/_/
[\[318b.6\]]de nas nam mkha' las phyir babs nas seng ge'i khri la bzhugs te 'khor mang po rnams la 'di skad ces bka' stsal to/_/nga yongs su mya ngan las 'dar nye yis khyed la sogs pa bsam pa dag pas nga'i sku gser btso ma'i kha dog lta bu la ltos shig_/de nas bcom ldan 'das 
[\[318b.7\]]yang seng ge'i khri las bzhengs nas steng gi nam mkha' la shing ta la gcig gi srid du 'phags nas 'khor mang po rnams la bka' stsal pa/_nga yongs su mya ngan las 'dar nye yis khyed la sogs pa bsam pa dag pas nga'i sku gser btso ma'i kha dog lta bu la ltos shig ces/_de bzhin 
[\[319a\]]
[\[319a.1\]]du yang dang yang shing ta la bdun srid du 'phags nas lan bdun gyi bar du nga ni yongs su mya ngan las 'dar nye yis khyed la sogs pa bsam pa dag pas nga'i sku gser btso ma'i kha dog lta bu la ltos shig ces lan bdun gyi bar du bka' stsal to/_/de nas yang nam 
[\[319a.2\]]mkha' las babs nas seng ge'i khri la bzhugs te/_yang 'khor mang po rnams la 'di skad ces bka' stsal to/_/nga yongs su mya ngan las 'dar nye yis khyed la sogs pa bsam pa dag pas nga'i sku gser btso ma'i kha dog lta bu la ltos shig_/de'i tshe bcom ldan 'das de bzhin 
[\[319a.3\]]gshegs pa'i sku gser btso ma'i kha dog lta bu mngon par bstan te/_'khor mang po rnams la mngon sum du bstan pa'i phyir/_de ltar lan gsum gyi bar du steng gi nam mkha' la shing ta la bdun srid du 'phags nas/_lan gsum gyi bar du nam mkha' las phyir babs 
[\[319a.4\]]nas seng ge'i khri la bzhugs te/_de bzhin du yang dang yang lan nyi shu rtsa bzhi'i bar du 'khor mang po rnams la 'di skad ces bka' stsal to/_/nga yongs su mya ngan las 'dar nye yis nga'i sku rdo rje lta bur brtan pa mi 'jig pa gser btso ma'i kha dog lta bu 'jig pa med pa la ltos 
[\[319a.5\]]shig_/me tog u dum bA ra ltar shin tu mthong dka' ba yin gyis khyed la sogs pas shes par gyis shig_/nga yongs su mya ngan las 'dar nye yis khyed la sogs pa sems rtse gcig tu nga'i sku gser btso ma'i kha dog lta bu la shin tu ltos shig_/dper na mi zhig tsha bas 
[\[319a.6\]]gdungs te shin tu skom pa chu grang mo 'thungs na ngoms par 'gyur ba las gzhan mi sems pa dang 'dra bar khyed la sogs pa yang de dang 'dra ste/_nga yongs su mya ngan las 'dar nye yis khyed la sogs pa bsam pa dag pas shin tu ltos shig_/'di ni nang gi tha mar mthong ba ste/_
[\[319a.7\]]mthong ba 'di las phyin chad mthong ba'i dus med kyi khyed la sogs pa 'khor mang po rnams phyin chad 'gyod pa med par lta bas ngoms par gyis shig_/de nas bcom ldan 'das kyis 'khor mang po rnams la yang 'di skad ces bka' stsal to/_/nga mya ngan las 'das nas khyed la 
[\[319b\]]
[\[319b.1\]]sogs pa 'khor mang po rnams srid pa gsum la myur du 'da' ba'i phyir rgyas par nan tan du spyod pa la le lo med par bag yod gyis shig_/de'i tshe 'jig rten gyi khams thams cad na lha dang /_mi dang 'khor rnam pa bzhi la sogs pa mya ngan las 'da' ba'i 'od kyis reg nas sangs 
[\[319b.2\]]rgyas la lta ba thams cad kyi ngan song gsum dang mi khom pa brgyad dang /_'jig rten gyi lha dang mi'i nyon mongs pa dang /_rtsa ba bzhi dang /_mtshams med pa lnga'i kha na ma tho ba'i sdig pa thams cad lhag ma ma lus par yongs su byang ste rnam par grol ba thob par gyur to/_/de'i tshe 
[\[319b.3\]]bcom ldan 'das gser btso ma'i kha dog lta bu'i sku phyung ste yang dang yang ltos shig ces/_'khor mang po rnams la bka' stsal nas slar chos gos sbyar ma sku la gsol to/_/'phags pa yongs su mya ngan las 'das pa chen po'i mdo las/_bstan pa gzhag pa'i le'u'o//_//
[\[319b.4\]]bcom ldan 'das kyis yang 'khor mang po rnams la 'di skad ces bka' stsal to/_/nga ni da dus la bab ste/_sku kun du gtse zhing na'o zhes bka' stsal nas bsam gtan dang po la 'jug cing mya ngan las 'da' ba'i 'od kyis 'jig rten gyi khams kun brtags te zhi zhing 'gog pa'i ting 
[\[319b.5\]]nge 'dzin la 'jug go/_/de'i tshe bcom ldan 'das de skad gsungs ma thag tu bsam gtan dang po la zhugs so/_/bsam gtan dang po las byung nas bsam gtan gnyis pa la zhugs so/_/bsam gtan gnyis pa las byung nas bsam gtan gsum pa la zhugs so/_/bsam 
[\[319b.6\]]gtan gsum pa las byung nas bsam gtan bzhi pa la zhugs so/_/bsam gtan bzhi pa las byung nas nam mkha' mtha' yas skye mched stengs la zhugs so/_/nam mkha' mtha' yas skye mched stengs las byung nas rnam shes mtha' yas skye mched stengs la zhugs so/_/rnam 
[\[319b.7\]]shes mtha' yas skye mched stengs las byung nas cung zad med min skye mched stengs la zhugs so/_/cung zad med min skye mched stengs las byung nas 'du shes med 'du shes med min skye mched stengs la zhugs so/_/'du shes med 'du shes med min skye mched stengs las byung nas 'gog 
[\[320a\]]
[\[320a.1\]]pa zad pa'i ting nge 'dzin la zhugs so/_/'gog pa zad pa'i ting nge 'dzin las byung nas phyir yang 'du shes med 'du shes med min skye mched stengs la zhugs so/_/'du shes med 'du shes med min skye mched stengs las byung nas phyir yang cung zad med min skye 
[\[320a.2\]]mched stengs la zhugs so/_/cung zad med min skye mched stengs las byung nas rnam shes mtha' yas skye mched stengs la zhugs pa'o/_/rnam shes mtha' yas skye mched stengs las byung nas nam mkha' mtha' yas skye mched stengs la zhugs pa'o/_/nam mkha' mtha' 
[\[320a.3\]]yas skye mched stengs las byung nas bsam gtan bzhi pa la zhugs so/_/bsam gtan bzhi las byung nas bsam gtan gsum pa la zhugs so/_/bsam gtan gsum pa las byung nas bsam gtan gnyis pa la zhugs so/_/bsam gtan gnyis pa las byung nas bsam 
[\[320a.4\]]gtan dang po la zhugs so/_/de'i tshe bcom ldan 'das de ltar yan man du bsam gtan du zhugs nas 'khor mang po rnams la 'di skad ces bka' stsal to/_/ngas shin tu zab pa'i shes rab kyis khams gsum gyi rgyud drug gi sems can thams cad dang /_ri dang /_rgya mtsho 
[\[320a.5\]]dang /_sa chen po la gnas pa'i srog chags thams cad la brtags na khams gsum 'di dag ni rang bzhin dang bral ba/_rab tu zhi ba/_nam mkha'i mtshan nyid dang 'dra bas gdags su med pa/_rnam par shes pa med pa/_srid pa thams cad yongs su bcad pa/_thog 
[\[320a.6\]]ma nas mnyam pa/_mtho dman gyi 'du shes med pa/_mthong ba med pa/_thos pa med pa/_tshor ba med pa/_shes pa med pa/_bcings pa med pa/_rnam par grol ba med pa/_sems can med pa/_srog med pa/_ma skyes pa/_ma byung ba/_mi zad pa/_mi 'gog 
[\[320a.7\]]pa/_'jig rten ma yin/_'jig rten ma yin pa yang ma yin pa/_mya ngan las 'da' ba dang 'khor ba dmigs su med pa/_gnyis ka'i mtha' mnyam pa ni chos thams cad mnyam pa'i phyir ro/_/bas mthar gnas pa/_ci yang mi byed pa/_mthar rnam par gzhag pa/_
[\[320b\]]
[\[320b.1\]]nges par dmigs su med pa/_mi gnas pa'i chos las chos kyi mtshan nyid kyi bya ba byed pa/_mtshan ma thams cad yongs su bcad nas ci yang med pa ste/_chos kyi mtshan nyid ni de dag yin no/_/gang gis de ltar shes na 'jig rten las 'da' ba zhes bya'o/_/gang gis de 
[\[320b.2\]]ltar mi shes pa de ni 'khor ba'i thog ma'i mtha' zhes bya'o/_/de bas na khyed la sogs pa ma rig pa yongs su bcad de/_'khor ba'i thog ma'i mtha' dgag go/_/de'i tshe bcom ldan 'das kyis de skad ces bka' stsal nas/_yang 'phar ba'i bsam gtan la zhugs so/_/
[\[320b.3\]]bsam gtan dang po las byung nas bsam gtan gsum pa la zhugs so/_/bsam gtan gsum pa las byung nas nam mkha' mtha' yas skye mched stengs la zhugs so/_/nam mkha' mtha' yas skye mched stengs las byung nas cung zad med min skye mched stengs la 
[\[320b.4\]]zhugs so/_/cung zad med min skye mched stengs las byung nas 'gog pa zad pa'i 'du shes kyi ting nge 'dzin la zhugs so/_/'gog pa zad pa'i ting nge 'dzin las byung nas phyir yang 'du shes med 'du shes med min skye mched stengs la zhugs so/_/'du shes med 'du shes 
[\[320b.5\]]med min skye mched stengs las byung nas rnam shes mtha' yas skye mched stengs la zhugs so/_/rnam shes mtha' yas skye mched stengs las byung nas bsam gtan bzhi pa la zhugs so/_/bsam gtan bzhi pa las byung nas bsam gtan gsum pa la zhugs so/_/bsam 
[\[320b.6\]]gtan gsum pa las byung nas bsam gtan gnyis pa la zhugs so/_/bsam gtan gnyis pa las byung nas bsam gtan dang po la zhugs so/_/de ltar na yan man du 'phar ba'i bsam gtan la zhugs nas yang 'khor mang po rnams la 'di skad ces bka' stsal to/_/ngas 
[\[320b.7\]]shes rab chen pos khams gsum na gnas pa ji tsam srog yod pa dang /_srog med pa dang /_gang zag dang chos thams cad la brtags na thams cad mthar phyin pa ste/_rnam par bcings pa med pa/_rnam par grol ba med pa/_bdag po med pa/_gnas med pa/_gzung 
[\[321a\]]
[\[321a.1\]]du med pa/_khams gsum las 'das pa yang ma yin/_srid pa kun du 'jug pa yang ma yin te/_thog ma nas rnam par dag pa/_dri ma med pa/_nyon mongs pa med pa/_nam mkha' dang mnyam pa/_mnyam pa med pa/_mi mnyam pa yang ma yin pa/_
[\[321a.2\]]rtog pa dang rnam par rtog pa zad pa/_rtog pa thams cad zhi ba ste/_de ltar chos kyi mtshan nyid de ni mya ngan las 'das pa chen po zhes bya ste/_chos 'di la yang dag pa ji lta ba bzhin du mthong na rnam par grol ba zhes bya ste/_bus pa ma rabs kyis mi mthong bas na ma rig pa 
[\[321a.3\]]zhes bya'o/_/de skad ces bka' stsal nas phyir yang 'phar ba'i bsam gtan la zhugs te/_bsam gtan dang po las byung nas 'gog pa zad pa'i ting nge 'dzin gyi bar dang /_'gog pa zad pa'i ting nge 'dzin las byung ba nas bsam gtan dang po la 'jug pa'i bar du de 
[\[321a.4\]]bzhin du yan man 'phar ba'i bsam gtan la zhugs nas/_yang 'khor mang po rnams la 'di skad ces bka' stsal to/_/ngas sangs rgyas kyi spyan gyis khams gsum gyi chos thams cad la brtags na/_ma rig pa'i thog ma'i mtha' ni rang bzhin gyis rnam par grol ba 
[\[321a.5\]]ste/_phyogs bcur btsal kyang dmigs su med pa ni rang bzhin med pa'i phyir ro/_/de'i rgyur 'gyur ba yal ga dang lo ma yang rnam par grol ba ste/_ma rig pa rnam par grol bas rga shi'i bar du yang rnam par grol lo/_/de bas na nga ni rtag tu rab tu zhi ba'i snang ba la gnas 
[\[321a.6\]]pas mya ngan las 'das pa chen po zhes bya'o/_/de'i tshe dga' bo mya ngan gyis shin tu yid gdungs te myos 'khrugs nas mi dran pa ni ji ltar chang gis myos pa dang 'dra ste/_'khor rnam bzhi yang mi mthong mi shes la/_de bzhin gshegs pa mya ngan las 'das sam mya ngan 
[\[321a.7\]]las ma 'das pa mi shes mi rtogs so/_/de'i tshe bcom ldan 'das de ltar lan gsum gyi bar du 'phar ba'i bsam gtan la zhugs te chos kyi dbyings la thug gi bar du brtags nas 'khor mang po rnams la lan gsum du chos bstan to/_/de bzhin gshegs pas de bzhin 
[\[321b\]]
[\[321b.1\]]du yang dang yang lan nyi shu rtsa bdun gyi bar du bsam gtan du zhugs so/_/dga' bos mi shes pas sangs rgyas lan gcig bsam gtan du 'jug pa na lan gcig dris te/_de bzhin du lan nyi shu rtsa bdun gyi bar du sangs rgyas mya ngan las 'das sam/_mya ngan las ma 
[\[321b.2\]]'das zhes/_ma 'gags pa la dris so/_/de bzhin du ma 'gags pas kyang de bzhin gshegs pa bsam gtan du zhugs te/_mya ngan las ma 'das so zhes lan nyi shu rtsa bdun gyi bar du smras so/_/de'i tshe 'khor de dag thams cad 'khrug cing myos pas/_de bzhin 
[\[321b.3\]]gshegs pa mya ngan las 'das sam mya ngan las ma 'das mi shes mi rtogs so/_/de'i tshe bcom ldan 'das lan gsum gyi bar du bsam gtan du zhugs nas lan gsum gyi bar du 'khor rnams la chos bstan te/_rin po che sna bdun gyi khri la glo g.yas pa phab nas 
[\[321b.4\]]gzims te/_dbu ni byang phyogs su bstan/_zhabs ni lho phyogs su bstan/_zhal ni nub phyogs su gzigs te/_rgyab ni shar phyogs su bstan nas gzims so/_/rin po che sna bdun gyi khri yang phreng ba rnam pa sna tshogs kyis yongs su brgyan to/_/sA la'i shing 
[\[321b.5\]]zung bzhi ya brgyad yod de/_nub phyogs kyi zung gcig ni de bzhin gshegs pa'i mdun/_shar phyogs kyi zung gcig ni de bzhin gshegs pa'i rgyab/_byang phyogs kyi zung gcig ni de bzhin gshegs pa'i dbu rol/_lho phyogs kyi zung gcig ni de bzhin 
[\[321b.6\]]gshegs pa'i zhabs rol lo/_/de'i tshe bcom ldan 'das shing sA la'i drung na rin po che'i khri la gzims nas bsam gtan bzhi pa la zhugs te/_cang mi gsung zhing nam gyi gung la yongs su mya ngan las 'das so/_/sangs rgyas bcom ldan 'das mya ngan las 'das nas 
[\[321b.7\]]sA la'i shing shar dang nub kyi zung gnyis kyang shing gcig tu gyur/_lho dang byang gi zung gnyis kyang shing gcig tu gyur te/_rin po che'i khri la gdugs lta bur gyur nas/_de'i tshe shing de nyid kyang ngang pa'i gshog pa ltar skya bor gyur te/_yal ga dang /_lo ma dang /_
[\[322a\]]
[\[322a.1\]]me tog dang /_'bras bu yang lhags/_shun pa yang gogs/_shing nyid kyang gas nas mthar gyis skams te lhag ma ma lus par chag go/_/de'i tshe phyogs bcu'i 'jig rten gyi khams grangs med pa bye ba khrag khrig klung gang gA'i bye ma snyed kyis chen po shin tu g.yos nas skad 
[\[322a.2\]]chen po rnam pa sna tshogs byung ba las/_kyi hud kyi hud 'jig rten stongs so zhes mi rtag pa dang /_sdug bsngal ba dang /_smre sngags 'don pa'i sgra byung ngo /_/de'i tshe phyogs bcu'i 'jig rten gyi khams thams cad kyi ri btang bzung dang /_ri btang bzung chen po dang /_ri kho ra khor yug dang /_ri kho ra 
[\[322a.3\]]khor yug chen po dang /_ri rab lhun po dang /_ri bsung can dang /_rin po che'i ri dang /_rdo rje'i ri dang /_ri nag po dang /_sa chen po la gnas pa'i ri thams cad dus gcig tu sgra byung nas thams cad rdib ste/_skad chen po 'jig rten gyi khams su grags pa las kyi hud kyi hud nang gcig tu 'jig 
[\[322a.4\]]rten la mgon med par gyur te/_shes rab kyi nyi ma nub nas mya ngan las 'das pa chen po'i ri 'gyel to/_/sems can thams cad kyi byams pa'i yab yang dag par 'das te/_mchod pa bya ba'i lha yang mi mthong bar gyur to zhes grags so/_/de'i tshe phyogs bcu'i 'jig rten gyi khams 
[\[322a.5\]]thams cad kyi rgya mtsho chen po yang 'khrug cing khol te rnyog par gyur nas dba' rlabs drag po las skad rnam pa sna tshogs grags pa ni kyi hud kyi hud yang dag par rdzogs pa'i sangs rgyas 'das nas sems can gyi kha na ma tho ba'i sdig pa dang sdug bsngal ni srid pa'i gang chen mtshor 'khor zhing 
[\[322a.6\]]'bab par gyur te/_yang dag pa'i lam stor na/_nam zhig rnam par grol bar 'gyur zhes grags par gyur to/_/de'i tshe gtsang po dang /_chu bo dang /_'bab chu dang /_lung pa dang /_lung phran gyi chu dang /_chu mig dang /_rdzing bu dang /_lteng ka dang /_khron pa thams cad kyang 'bo zhing chu skams 
[\[322a.7\]]par gyur to/_/de'i tshe phyogs bcu'i 'jig rten gyi khams kyi sa chen po dang /_nam mkha'i khams kyang mun pa chen por gyur te/_nyi zla'i 'od kyang mi snang zhing 'jig rten gyi khams thams cad mun par gyur to/_/de ma thag tu rlung nag po g.yos nas skad chen po phyung ste/_rdul dang bye mas 'tshubs 
[\[322b\]]
[\[322b.1\]]par gyur to/_/de'i tshe sa chen po las skyes pa'i shing gel pa dang /_nags tshal dang /_rtsi shing la sogs pa'i me tog dang /_'bras bu dang /_lo ma dang /_yal ga thams cad kyang chag nas sa la lhags te lhag ma tsam yang ma lus par gyur to/_/de nas de ma thag tu phyogs bcu'i 'jig 
[\[322b.2\]]rten gyi khams kyi lha thams cad kyang steng gi nam mkha' la shin tu mi dga' bas ngus te/_stong gsum gyi stong chen po'i 'jig rten gyi khams kyang rab tu g.yos nas rnam pa sna tshogs kyi lha'i me tog dang /_lha'i spos brgya stong grangs med pa char bzhin du phab nas stong gsum gyi stong 
[\[322b.3\]]chen po'i 'jig rten gyi khams ri rab lhun po tsam du spungs te/_de bzhin gshegs pa la mchod pa byas so/_/steng gi nam mkha' la gzhan yang grangs med pa'i lha'i rgyal mtshan dang /_lha'i ba dan dang /_lha'i phreng ba dang /_lha'i gdugs dang /_lha'i nor bu rin po che char bzhin du 
[\[322b.4\]]phab pa ni nam mkha'i khams yongs su gang ste/_rin po che'i khang bu brtsegs mar gyur nas ngos bzhi rin po che sna bdun gyi phreng bas shin tu brgyan pa/_me tog gi 'od dang ldan pas de bzhin gshegs pa la mchod pa byas so/_/steng gi nam mkha' la gzhan yang lha'i rol mo rnga dang /_
[\[322b.5\]]gar dang /_glu rnam pa mang po las kyi hud kyi hud sangs rgyas mya ngan las 'das pas 'jig rten stongs so/_/sems can gyi mig mdongs pas nyon mongs pa'i srin mo dar te sdug bsngal gyi 'du byed rgyun mi 'chad pas na 'khor ba'i 'khor lo rgyun du 'khor ro zhes grags so/_/de'i 
[\[322b.6\]]tshe dga' bo sems 'khrugs te myos brgyal nas de bzhin gshegs pa mya ngan las 'das sam/_mya ngan las ma 'das pa mi rtogs mi shes kyi/_'jig rten gyi khams sngon las gyur pa 'ba' zhig mthong nas sangs rgyas mya ngan las 'das sam zhes ma 'gags pa la dris so/_/ma 
[\[322b.7\]]'gags pas smras pa/_sangs rgyas bcom ldan 'das yongs su mya ngan las 'das so/_/de'i tshe dga' bos de skad ces smras pa thos nas sa la brgyal te ro bzhin du gyur nas dbugs kyang mi rgyu ste/_ci yang mi tshor ro/_/de nas ma 'gags pas dga' bo'i gdong la chu grang mos 
[\[323a\]]
[\[323a.1\]]btab nas bslang ngo /_/de nas thabs mkhas pa'i tshig gis spro ba bskyed pa'i/_/phyir dga' bo la 'di skad ces smras so/_/kyi hud kyi hud sdug go/_/mya ngan chen po ma byed cig_/de bzhin gshegs pa ni 'dul ba'i mdzad pa kun mdzad nas/_lha dang /_mi la 
[\[323a.2\]]sogs pa thams cad kyis bzhugs su gsol kyang ma gnang gis/_mya ngan chen pos sems 'khrugs par ma byed cig_/kyi hud kyi hud ji ltar bya/_da ji ltar bya/_nang gcig tu lha dang mi'i ston pa mdzad pa'i mthar phyin nas bzhugs su ma gnang ngo /_/da bdag cag re zhig mya 
[\[323a.3\]]ngan bsang ngo zhes spro ba bskyed nas/_dga' bo la 'di skad ces smras so/_/sangs rgyas mya ngan las 'das mod kyi/_'on kyang ring bsrel dang /_bla na med pa'i chos kyi dkon mchog 'jig rten na rtag tu bzhugs te/_sems can gyi gnas dang /_rten du 'gyur ba yod de/_de bas na 
[\[323a.4\]]bdag cag gis brtson 'grus su sangs rgyas kyi chos dkon mchog sems can la byin te/_sdug bsngal las rnam par bsgral bas sangs rgyas kyi drin la lan glan par bya'o zhes smras so/_/de'i tshe dga' bo spro ba bskyed pa thos nas bags kyis sangs te/_skad brnangs pa tsam du 
[\[323a.5\]]mchi ma blags nas mya ngan gyis non to/_/de'i tshe rtswa mchog gi grong khyer shing sa la'i tshal kho ra khor yug dpag tshad bcu gnyis kyi nang lha dang mis yongs su gang ba ni khab kyi rtse mo tsam la yang sems can tshad med pa snyed yod de/_bar nas stong pa med kyang gcig la gcig mi bde 
[\[323a.6\]]zhing phan tshun gnon par 'gyur ba med do/_/de'i tshe byang chub sems dpa' khrag khrig grangs med pa dang /_'khor mang po thams cad mi dran te brgyal nas de bzhin gshegs pa mya ngan las 'das sam/_mya ngan las ma 'das pa mi rtogs mi shes kyi/_sngon dang mi 'dra bar ldeg cing g.yo 
[\[323a.7\]]ba 'ba' zhig mthong nas thams cad kyis ma 'gags pa la sangs rgyas mya ngan las 'das sam zhes dris so/_/de nas ma 'gags pas 'khor mang po rnams dang /_'jig rten du bcas pa lha dang mi thams cad la sangs rgyas bcom ldan 'das ni yongs su mya ngan las 'das so zhes smras 
[\[323b\]]
[\[323b.1\]]so/_/de nas 'khor grangs med pa thams cad kyis de skad ces smras pa thos nas thams cad brgyal te sa la 'gyel nas/_sdug bsngal gyis shin tu gdungs pas skad kyang mi phyin te/_la la ni sangs rgyas kyi zhabs 'bring du thal byung shi'o/_/la la ni sems stor bar gyur to/_/la la 
[\[323b.2\]]ni lus dang sems shin tu 'bar bar gyur to/_/la la ni gcig gi lag pa la gcig 'jus te skad brnangs pa tsam du mchi ma blags nas ngus so/_/la la ni brang la khu tshur gyis brdeg cing skad chen pos 'bod do/_/la la ni mgo la thal mos rdebs shing rang gi skra 'bal lo/_/la la 
[\[323b.3\]]ni 'di skad du kyi hud kyi hud sdug bsngal gyis gdungs so zhes smra'o/_/la la ni de bzhin gshegs pa mya ngan las 'das pa ha cang yang snga ches so zhes smra'o/_/la la ni bdag cag gi lha stor to zhes smra'o/_/la la ni 'jig rten stongs te sems can gyi mig mdongs so zhes smra'o/_/la 
[\[323b.4\]]la ni nyon mongs pa'i srin mo mngon du byung ngo zhes smra'o/_/la la ni sems can gyi dge ba'i myu gu dang sa bon 'gags so zhes smra'o/_/la la ni bdud kyi sde rnams dga' ste go cha yang phud do zhes smra'o/_/la la ni bdag gi lus 'di mi rtag go zhes smod do/_/la la ni yang dag par spyod pas 
[\[323b.5\]]rnam par grol bar gyur to/_/la la ni mgon dang skyabs med par gyur to zhes smra'o/_/la la ni lus las khrag mngon du zag cing sa la 'bab par gyur to/_/de'i tshe rnam pa tha dad pa'i sgra skad chen pos 'jig rten gyi khams kun g.yos par gyur te/_de'i tshe mi mjed kyi 'jig rten gyi khams 
[\[323b.6\]]kyi bdag po tshangs pa'i rgyal po chen po yang /_sangs rgyas yongs su mya ngan las 'das par shes nas lha'i 'khor dang bcas te bsam gtan dang po nas babs nas skad chen pos ngus te/_de bzhin gshegs pa'i spyan sngar brgyal nas sa la 'gyel to/_/ring zhig lon nas phyir sangs te/_
[\[323b.7\]]sangs rgyas kyi spyan sngar tshigs su bcad pas 'di skad ces ngus so/_/bcom ldan 'das ni sngon gyi smon lam gyis/_/bdag cag phyir du mi mjed 'jig rten gshegs/_/tshad med dbang du 'gyur ba'i mthu bcas nas/_/phongs pa chos 'dod 'gro ba rnams kyang btul/_/mkhas pa'i thabs 
[\[324a\]]
[\[324a.1\]]kyis ci rigs chos bstan nas/_/sems can mi bder 'gyur ba gang yang med/_/srid pa gsum gyi sdug bsngal las bton te/_/mthar phyin mya ngan 'da' ba'i lam la bkod/_/bcom ldan sems can rnams la byams pa'i yum/_/sems can kun la snying brtse zho blud 
[\[324a.2\]]pa/_/ji ste thams cad nang gcig rab spangs nas/_/lha mi phongs pa'i mgon ma mchis par mdzad/_/kyi hud 'gro ba'i dge ba'i myu gu yang /_/skye ba'i char ni 'bab pa'i dus ma mchis/_/dge ba'i myu gu khad kyis 'gags nas su/_/sdug pa'i las kyis bsdus nas ngan song 'gro/_/
[\[324a.3\]]'jig rten stongs so da ni ji ltar bgyi/_/sems can yang dag shes rab mig mdongs so/_/ma rig mun par 'thom zhing 'gro bas na/_/srid pa gsum du ltung zhing 'khor bar gyur/_/sems can sdig pa mgon med ji ltar bgyi/_/ring bsrel dag la brten nas grol bar shog_/de 
[\[324a.4\]]bzhin gshegs la gsol ba'i snying rje'i mthus/_/sdug bsngal las ni grol ba'i skyabs su shog_/kyi hud ji ltar 'jig rten ngan pa 'dir/_/bcom ldan bdag cag spangs nas mya ngan 'da'/_/de'i tshe brgya byin lha'i dbang phyug 'khor dang bcas te steng gi nam mkha' las babs 
[\[324a.5\]]nas kyi hud kyi hud ces skad chen po phyung ste ngus nas mchi ma blags te/_de bzhin gshegs pa'i spyan sngar brgyal nas sa la 'gyel to/_/de nas ring zhig lon pa dang gdod phyir sangs te mya ngan gyis yid gdungs nas sangs rgyas kyi spyan sngar tshigs su bcad pa 'dis ngus so/_/bcom ldan 
[\[324a.6\]]bskal par dka' ba mdzad pa ni/_/bdag dang 'gro ba rnams kyi slad du ste/_/bla na med pa'i byang chub rab brnyes nas/_/'gro ba kun la bu gcig bzhin du gso/_/chos sbyin sman ni sman gyi nang na mchog_/nad gso sman pa'i nang na sman pa gtso/_/thugs rje chen po'i sprin gyis kun 
[\[324a.7\]]bskyabs nas/_/bdud rtsi shes rab char ni kun la phab/_/shes rab nyi ma'i 'od kyis ma rig mun pa bsal/_/ma rig sems can 'phags pa'i lam yang mthong /_/'phags pa'i byams pa'i 'od kyis rgyud drug snang mdzad nas/_/srid pa rnam gsum 'od kyis reg nas rnam 
[\[324b\]]
[\[324b.1\]]par grol/_/ci yi slad du byams pa chen po'i thugs btang nas/_/mya ngan 'das so mi mthong ji ltar bgyi/_/sngon gyi thugs rje chen po yi dam ga re na/_/mchil ma bzhin du sems can yongs su spangs/_/bdag la sogs te sems can thams cad ni/_/ji ltar be'u dag mas bor 
[\[324b.2\]]nges par 'chi ba bzhin/_/'khor bzhi gcig gi lag la gcig 'jus nas/_/brang rdung ngu ba'i skad kyis 'jig rten gsum yang g.yos/_/kyi hud kyi hud srid par 'khor ba 'di thams cad/_/thams cad nang gcig tu ni skyabs ma mchis par gyur/_/re sdug bdag cag bsod nams 
[\[324b.3\]]zad pa'i rnams/_/dge ba'i myu gu tshig pa rlan pa'i dus ma mchis/_/dam chos dkon mchog ring bsrel 'od zer gyis/_/snang bar mdzad cing srid pa gsum las grol bar shog_/kyi hud shin tu sdug go bdag cag rnams/_/nam zhig slar yang de bzhin gshegs pa mthong bar 'gyur/_/
[\[324b.4\]]de'i tshe ma 'gags pa yang mya ngan gyis yid gdungs te ngus nas lus kyang 'dar bar gyur te/_sangs rgyas kyi spyan sngar pus mo btsugs nas tshigs su bcad pa 'di skad ces bstod do/_/sangs rgyas chos kyi rgyal pos bdag cag rab tu gsos/_/bdag cag chos kyi skom blud chos kyi 
[\[324b.5\]]sku yang bskyed/_/sems can chos kyi sku yang mngon par ma grub cing /_/shes rab 'tsho ba'i tshogs kyang yong ma bsags/_/rnam pa brgyad dang ldan pa'i dbyangs kyis rab bstan cing /_/'khor rnams thos nas byang chub rtogs par mdzad pa'i rigs/_/rtag tu byams chen kha dog lnga yi 
[\[324b.6\]]'od bkye zhing /_/'khor rnams 'od kyis reg nas rnam par grol bar mdzod/_/ci yi slad du yongs su mya ngan 'das gshegs nas/_/sdug bsngal spyod pa'i sems can ci la 'jug par bgyi/_/kyi hud bcom ldan 'das ni byams pa chen po spangs/_/bdag cag mgon ma mchis 
[\[324b.7\]]pas nges par 'chi/_/bcom ldan 'das kyis thabs su bstan par 'tshal mod kyi/_/bdag cag mya ngan mi bgyid pa yi gtol ma mchis/_/'khor bzhi myos shing 'khrugs te brgyal nas sems kyang stor/_/ngu ba'i skad kyis gnam sa 'jig rten gsum yang 'gul/_/bcom 
[\[325a\]]
[\[325a.1\]]ldan nyag gcig bde ba chen po la bzhugs na/_/'gro ba mang po'i sdug bsngal chen po ji ltar bgyi/_/bcom ldan 'das pa'i dus na bdag cag rnams kyi phyir/_/bskal pa mang por dbu dang phyag dang zhabs kyang btang /_/bla na med pa'i byang chub mngon par sangs 
[\[325a.2\]]rgyas nas/_/ring por mi bzhugs mya ngan las ni 'da' bar gshegs/_/bdag cag 'khor bzhi ma rig thibs por gnas pas na/_/bdud kyi rgyal po dga' shing spro bas go cha'ang bor/_/kyi hud bcom ldan 'das ni thugs rje chen po yis/_/ring bsrel byams pa'i 'od kyis 
[\[325a.3\]]bdag cag bskyabs par shog_/'khor bzhi po la bcom ldan thugs brtse'i phyir/_/chos kyi dkon mchog phan pa zad mi shes par shog_/bdag cag rnams ni 'phral du 'chi bar ma gyur te/_/'tsho ba'i lhag ma 'di tsam gyis ni ci zhig nus/_/kyi hud shin tu sdug bsngal 
[\[325a.4\]]bzod par dka'/_/da ni slan cad bcom ldan mthong ba'i dus ma mchis/_/de'i tshe dga' bo bags kyis sangs nas/_thal mo mgo la rdebs shing brang la khu tshur gyis brdegs nas skad brnangs shing sdug bsngal lus kyis mi bzod pa tsam du ngus nas sangs rgyas kyi spyan sngar pus 
[\[325a.5\]]mo btsugs te ngu ba'i tshigs su bcad pa 'di skad ces gsol to/_/bdag sngon bcom ldan 'das dang smon lam mthu gcig pas/_/'thun par gcig tu shAkya'i rigs su skyes par gyur/_/de bzhin gshegs pa mngon par byang chub sangs rgyas nas/_/bdag gis lo ni nyi shu lhag cig 
[\[325a.6\]]g.yog kyang bgyis/_/dad pa'i sems kyis bsnyen par bgyi ba ma ngoms bzhin/_/nang gcig bor nas yongs su mya ngan 'da' bar gshegs/_/kyi hud kyi hud sdug bsngal chen pos gdungs par gyur/_/yun du sdug bsngal gyis ni sems kyang rab tu gzir/_/bdag gi lus kyang 
[\[325a.7\]]srid pa'i dra ba las ma grol/_/ma rig pa yi sgo nga las kyang phyir ma byung /_/bcom ldan 'das kyis ma rig sgo nga ma bcag par/_/ci yi slad du yongs su mya ngan 'da' bar gshegs/_/bdag ni gsar du btsas pa'i bu dang mtshungs pa la/_/ma yis bor na gdon mi 'tshal bar 
[\[325b\]]
[\[325b.1\]]'chi bar 'gyur/_/ci yi slad du bcom ldan 'das kyis yongs spangs nas/_/nyag gcig khams gsum las ni 'das nas bde bar bzhugs/_/bcom ldan 'das la bdag gis 'gyod cing mthol ba ni/_/dgung lo nyi shu'i bar du zhabs 'bring 'tshal ba na/_/spyod lam bzhi po le lo'i 
[\[325b.2\]]dbang du gyur pas na/_/'phags pa'i thugs dang 'gal zhing mnyes par ma bgyis pa/_/yang dag rdzogs pa'i sangs rgyas thugs rje chen po yis/_/bdag la bdud rtsi stsal cing bde ba mdzad par shog_/bdag gis phyi ma'i bskal pa mtha' yi bar du yang /_/rtag tu bcom 
[\[325b.3\]]ldan 'das kyi zham ring byed par shog_/bcom ldan 'das ni thugs rje chen po'i 'od zer gyis/_/thams cad 'jig rten khams su bdag ni skyob par shog_/kyi hud kyi hud tshig gis brjod mi nus/_/'phags pa'i drin smrar skad kyang mi phyin to/_/de'i tshe klung gang gA grangs med pa bye ma 
[\[325b.4\]]snyed kyi byang chub sems dpa' dang /_'jig rten du bcas pa lha dang mi thams cad gcig gi lag pa la gcig gis 'jus nas shin tu ngu zhing cho nges 'don pa las so so nas spro ba bskyed de/_ci nus kyis grangs med pa'i lha'i spos dang /_lha'i me tog man dA ra ba dang /_man dA ra ba chen 
[\[325b.5\]]po dang /_man dzu Sha ka dang /_man dzu Sha ka chen po dang /_grangs med pa'i lha dang mi'i 'jig rten gyi rgya mtsho ngogs kyi tsan dan dang /_a ga ru dang /_rnam pa brgya stong snyed kyi spos sbyar ma dang /_grangs med pa'i byug spos dang /_spos chu dang /_rin po che'i 
[\[325b.6\]]gdugs dang /_rin po che'i rgyal mtshan dang /_rin po che'i ba dan dang /_mu tig dang /_do shal nam mkha'i khams yongs su gang ba bcom ldan 'das kyi spyan sngar phab nas mchod pa byas so/_/de'i tshe rtswa mchog gi grong khyer gyi skyes pa dang /_bud med dang /_khye'u dang /_bu mo thams cad kyis kyang shin tu 
[\[325b.7\]]ngus nas so so nas grangs med pa'i me tog dang /_spos dang /_rgyal mtshan dang /_gdugs la sogs pa snga ma bas shin tu lhag par sbyar te de bzhin gshegs pa'i spyan sngar phab nas mchod pa byas so/_/de'i tshe phyogs bzhi'i mgon po bzhi lha'i 'khor dang bcas te shin 
[\[326a\]]
[\[326a.1\]]tu ngus nas so so nas grangs med pa'i me tog dang spos la sogs pa mchod pa'i yo byad snga ma bas sum 'gyur gyis lhag pa bshams nas ngus bzhin du de bzhin gshegs pa'i spyan sngar lhags te mchod pa byas so/_/gnam rim pa lnga'i lhas kyang de bzhin du snga ma 
[\[326a.2\]]bas shin tu lhag pa bshams/_gzugs kyi khams dang /_gzugs med pa'i khams kyi lha rnams kyang mchod pa'i yo byad snga ma bas shin tu lhag pa bshams nas mchod pa byas so/_/de'i tshe rtswa mchog gi grong khyer na gnas pa'i skyes pa dang /_bud med mchi ma blags te ngus nas/_
[\[326a.3\]]mdang ji ltar btang ba mi shes nas dga' bo la 'di skad ces smras so/_/de bzhin gshegs pa yongs su mya ngan las 'das na ji lta bu'i tshul du mdang gtang bar bgyi/_de nas brgya byin lha'i dbang phyug gis gong du bcom ldan 'das kyis gsungs pa bzhin du/_'khor los sgyur ba'i 
[\[326a.4\]]rgyal po'i mdang gtang ba bzhin bya'o zhes smras so/_/de'i tshe rtswa mchog gi grong khyer gyi mi thams cad ngus te grong khyer du zhugs nas lcags kyi sgrom byas te/_rin po che sna bdun gyis brgyan nas/_/rin thang med pa'i ras dkar po bzang po yug stong dang grangs med pa'i shing bal shin tu 'jam 
[\[326a.5\]]pa yang bshams so/_/gzhan yang grangs med pa'i shing tsan dan dang /_a ga ru dang /_gzhan yang khri phrag brgya stong snyed kyi spos sbyar ma dang /_spos kyi 'dag gu dang /_spos chu dang /_gdugs dang /_ba dan dang /_me tog la sogs pa sprin ltar nam mkha' la yongs su gang ba mtho 
[\[326a.6\]]khyad ri rab lhun po tsam bshams so/_/de lta bu dag bshams nas mchi ma blags te de bzhin gshegs pa'i spyan sngar phab nas/_mya ngan gyis yid gdungs bzhin du mchod pa byas so/_/de'i tshe rtswa mchog gi grong khyer gyi mi thams cad dang /_'khor mang po thams cad kyang mchi 
[\[326a.7\]]ma blags te ngus nas/_gzhan yang tshad med pa snyed kyi spos dang /_me tog dang /_rgyal mtshan dang /_gdugs la sogs te mchod pa'i yo byad sprin lta bur nam mkha' yongs su gang bar bshams nas gcig gi lag pa la gcig 'jus te/_brang la khu tshur gyis rdeg cing cho nge'i 
[\[326b\]]
[\[326b.1\]]sgras stong chen po yang g.yos te/_de bzhin gshegs pa'i spyan sngar phab nas mchod pa'i yo byad kyis mchod pa byas so/_/de'i tshe 'khor mang po rnams skad brnangs pa tsam gyis ngus nas/_bkur stir bya ba'i phyir so so nas ras dkar po'i sleb mos de bzhin gshegs pa'i sku 
[\[326b.2\]]bteg ste/_lcags kyi sgrom gyi nang du bcug nas mar bsung can gang bar blugs te sgrom gyi kha bcad do/_/de'i tshe rtswa mchog gi grong khyer gyi pho mos thams cad kyang bsod nams 'dod pa'i phyir/_de bzhin gshegs pa'i yon tan 'dod pa'i phyir lha dang /_mi dang /_'khor mang 
[\[326b.3\]]pos de bzhin gshegs pa'i pur sgrom 'degs su ma bcug gi_/kun gyis bgros nas zla med pa'i gyad stobs po che bzhis 'degs par byas so/_/gyad bzhi pos gos dang rgyan bkrol te de bzhin gshegs pa'i pur sgrom 'deg pa'i phyir grong khyer gyi nang du 'ongs te/_mchod pa 
[\[326b.4\]]byas nas mthu ci yod pas bteg kyang ma theg go/_/de nas grong khyer de'i gyad stobs po che brgyad kyis pur sgrom bteg par byas te/_so so'i gos dang rgyan bkrol nas mchod pa byas te mthu ci yod pas rtsal kyang ma theg go/_/de nas grong khyer de'i stobs po che bcu drug 
[\[326b.5\]]gis 'deg par byas te gos dang rgyan bkrol nas/_sangs rgyas kyi sgrom bteg par rtsal kyang theg par ma gyur to/_/de'i tshe ma 'gags pas stobs po che rnams la 'di skad ces smras so/_/ji ste grong khyer 'di'i nang gi skyes pa dang /_bud med dang /_khye'u dang /_bu mo thams cad 
[\[326b.6\]]kyis de bzhin gshegs pa'i pur sgrom grong khyer gyi nang du bkur bar rtsol yang mi theg na/_khyed 'ba' zhig gis mi theg pa lta ci smos te/_khyed rnams kyis 'khor mang po dang lha rnams kyi stobs kyis bstang bar gsol te sgrom bteg na/_grong khyer du bkur nus par 'gyur ro zhes 
[\[326b.7\]]ma 'gags pas smras ma thag tu/_de'i tshe brgya byin lha'i dbang phyug rin po che sna bdun gyi gdugs dam pa dang /_grangs med pa'i me tog dang /_spos dang /_rgyal mtshan dang /_ba dan dang /_lha'i rol mo bshams nas/_lha'i 'khor dang bcas te shin tu ngus nas nam mkha' las 
[\[327a\]]
[\[327a.1\]]'phags te/_'phags pa'i pur sgrom la mchod pa byed do/_/gnam rim pa drug gi lha dang /_gzugs kyi khams kyi lha rnams kyang brgya byin lha'i dbang phyug dang 'dra bar pur sgrom la mchod pa byed do/_/de'i tshe bcom ldan 'das kun la thugs rjes khyab par mdzad 
[\[327a.2\]]cing /_'jig rten du bcas pa thams cad kyi mnyam par bsod nams khyad par med par mdzad pa'i phyir shing sA la'i tshal nas/_pur sgrom shing ta la gcig gi srid du steng gi nam mkha' la 'phags nas gshegs par gyur gyi/_rtswa mchog gi grong khyer gyi mi thams cad dang /_'jig 
[\[327a.3\]]rten du bcas pa lha dang /_mi dang /_'khor thams cad kyis kyang sangs rgyas kyi sgrom bteg par ma gyur to/_/de'i tshe brgya byin lha'i dbang phyug 'khor rnams dang bcas te/_rin po che sna bdun gyi gdugs chen po/_rin po che'i ka ba bzhi dang ldan pa rin po che sna bdun gyi do shal 
[\[327a.4\]]gyis ngos bzhi brgyan pa/_steng gi nam mkha' las de bzhin gshegs pa'i sgrom khebs par byas nas grangs med pa'i spos dang /_me tog dang /_rgyal mtshan dang /_ba dan dang /_do shal dang /_lha'i rol mo dang /_dar gyi lda ldi sna tshogs kyis nam mkha' la mchod pa byas 
[\[327a.5\]]so/_/gnam rim pa drug gi bar gyi lha dang /_gzugs kyi khams kyi lha rnams kyang mchod pa'i yo byad brgya byin pas lhag par bshams nas de bzhin gshegs pa'i pur sgrom la mchod pa byas so/_/de'i tshe rtswa mchog gi grong khyer gyi mi thams cad kyis de bzhin gshegs 
[\[327a.6\]]pa'i pur sgrom steng gi nam mkha' la 'phags pa mthong nas brang brdungs te skad chen po phyung nas ngus so/_/de'i tshe lha dang mi thams cad kyis de bzhin gshegs pa'i pur sgrom la mchod pa bya ba'i phyir rin po che sna bdun dang /_mu tig dang /_me tog dang /_spos dang /_
[\[327a.7\]]do shal dang /_dar gyi lda ldi rnam pa mang po sprin bzhin du nam mkha'i khams yongs su gang bar byas te shin tu ngus nas/_de bzhin gshegs pa'i rin po che sna bdun gyi pur sgrom la mchod de/_thams cad skad 'thun par kyi hud kyi hud bdag cag la bsod nams ma mchis pas 
[\[327b\]]
[\[327b.1\]]de bzhin gshegs pa'i pur sgrom ma theg ste/_bdag cag la mgon skyabs ma mchis/_dge ba'i rtsa ba'i skal ba ma mchis so zhes smras so/_/de'i tshe bcom ldan 'das kyi gser gyi pur sgrom shing sA la'i tshal gyi nam mkha' la dal gyis gshegs te/_rtswa mchog gi grong khyer gyi 
[\[327b.2\]]nub sgor zhugs so/_/de'i tshe rtswa mchog gi grong khyer na gnas pa'i dge bsnyen ma thams cad dang /_byang chub sems dpa' dang /_nyan thos grangs med pa/_lha dang /_mi dang /_'khor mang pos steng gi nam mkha' dang /_sa la yongs su gang bar de bzhin gshegs pa'i pur sgrom gyi 
[\[327b.3\]]phyi bzhin dong nas/_gcig gi lag pa la gcig gis 'ju zhing skad chen po phyung ste ngus nas brang la khu tshur gyis rdegs te/_so so nas grangs med pa'i me tog dang /_spos dang /_rin po che'i rgyal mtshan dang /_ba dan dang /_gdugs kyis sa'i steng dang /_nam mkha' yang 
[\[327b.4\]]yongs su gang bar bshams te/_de bzhin gshegs pa'i pur sgrom la mchod par byed do/_/rtswa mchog gi grong khyer ni ngos gcig kyang dpag tshad bzhi bcu rtsa brgyad yod do/_/de'i tshe de bzhin gshegs pa'i rin po che sna bdun gyi pur sgrom steng gi nam mkha' la dal gyis 
[\[327b.5\]]gshegs te/_rtswa mchog gi grong khyer gyi shar sgo nas byung nas/_g.yas phyogs nas 'khor te grong khyer gyi lho sgor zhugs so/_/de nas bags kyis nam mkha' la gshegs te/_byang sgo nas g.yas phyogs su 'khor te nub sgor zhugs so/_/de bzhin du lan gsum gyi bar 
[\[327b.6\]]du bskor nas steng gi nam mkha' la dal gyis gshegs te/_phyir yang nub sgor zhugs nas shar sgor byung ste/_g.yas nas bskor nas byang sgor zhugs so/_/de nas yang nam mkha' la dal gyis gshegs te/_lho sgor byung nas g.yas nas bskor te byang sgor zhugs nas 
[\[327b.7\]]lan bzhi bskor to/_/de bzhin du g.yas phyogs nas grong khyer rtswa mchog lan bdun gyi bar du bskor to/_/de'i tshe rin po che sna bdun gyi pur sgrom grong khyer gyi nang du zhugs pa na 'khor mang po thams cad mchi ma blags te ngus nas so so nas grangs med pa'i spos kyi shing tsan dan 
[\[328a\]]
[\[328a.1\]]dang /_rin po che'i spos kyi shing ri mo dang bsung du ldan pa 'jig rten gyi khams kun bro bar byed pa thogs shing gzhan yang rin po che'i rgyal mtshan dang /_ba dan dang /_gdugs dang /_spos dang /_me tog dang /_do shal grangs med pa bshams te/_de bzhin 
[\[328a.2\]]gshegs pa'i mngad mdzad pa'i gnas su mchod pa byas so/_/de'i tshe phyogs bzhi'i mgon po chen po dang /_lha'i 'khor dang bcas te ngus nas lha rdzas kyi tsan dan dang /_a ga ru phyi nang kun bsung dang ldan pa/_bsung gis ma dad pa/_sboms shing rta'i 'khor lo tsam lnga brgya dang /_
[\[328a.3\]]de ma yin pa'i rin po che'i spos dang /_rin po che'i rgyal mtshan dang /_rin po che'i gdugs dam pa dang /_me tog gi phreng ba la sogs pa bshams te/_mchod pa bya ba'i phyir ma dad mdzad pa'i gnas su lhags so/_/gnam rim pa gnyis kyi lhas ni shing stong bshams so/_/gnam rim pa gsum pa'i lhas 
[\[328a.4\]]ni shing nyis stong bshams so/_/rim pa bzhi pa'i lhas ni shing sum stong bshams so/_/rim pa lnga pa'i lhas ni shing bzhi stong bshams so/_/rim pa drug pa'i lhas ni shing lnga stong snyed bshams te/_so so nas ba dan dang /_me tog la sogs pa thogs te ngus nas mchod pa bya ba'i 
[\[328a.5\]]phyir ma dad mdzad pa'i gnas su lhags so/_/de'i tshe gzugs yod pa'i khams dang gzugs med pa'i khams kyi lha rnams ni spos dang /_me tog 'ba' zhig thogs te/_ma dad mdzad pa'i gnas su lhags nas mchod pa byed do/_/de nas 'jig rten du bcas pa 'khor mang 
[\[328a.6\]]po rnams kyang /_so so nas spos tsan dan gyi shing dang /_a ga ru dang /_me tog dang /_spos dang /_ba dan dang /_gdugs la sogs pa thogs te/_ngus nas mchod pa bya ba'i phyir ma dad kyi gnas su lhags so/_/de'i tshe ma 'gags pa mig mchi mas gang ste drag tu ngus nas/_
[\[328a.7\]]lha dang mi rnams las shing tsan dan dang /_a ga ru drug stong snyed ri mo dang bsung du ldan pa/_kun du shin tu ma dad pa bslangs nas ma dad kyi gnas su bzhag go/_/mtsho ma dros pa ngos bzhi chu zheng gab pa dpag tshad nyis brgya yod de/_gtsang po chen po bzhi 'bab bo/_/bcom 
[\[328b\]]
[\[328b.1\]]ldan 'das thog ma mngon par sangs rgyas pa na gtsang po gang gA'i byang phyogs kyi 'gram na tsan dan gyi shing drung cig skyes te/_sboms khyad shing rta'i 'khor lo tsam la gnam 'phang du shing ta la bdun srid de/_bsung shin tu mngad pas de bzhin gshegs pa la mchod pa byed do/_/shing 
[\[328b.2\]]de'i lha yang shing de dang cig car skyes te/_rtag tu spos des sangs rgyas kun la mchod par byed do/_/sangs rgyas mya ngan las 'das pa na tsan dan gyi shing de yang lo ma dang shun pa lhags nas skams te shing gi lha yang der shi'o/_/de nas lha gzhan rnams kyis shing de blangs nas mdad kyi 
[\[328b.3\]]gnas su bskyal te mchod pa byas so/_/sa gzhi de ni dus gsum gyi sangs rgyas thams cad kyi ma dad kyi gnas te/_sangs rgyas bcom ldan 'das sngon gyi smon lam gyi mthus gnas de nyid du mdad mdzad do/_/gnas de na sngon gyi sangs rgyas rnams kyi rin po che'i mchod rten yang grangs med pa 
[\[328b.4\]]zhig yod do/_/gnas de ni rdo rje ltar mi 'jig cing shin tu brtan pa'o/_/de'i tshe de bzhin gshegs pa'i pur sgrom nam mkha' la dal gyis gshegs te ma dad kyi gnas su phyin pa dang /_bags kyis je dma' je dma' nas rin po che sna bdun gyi khri dar gyi lda ldi dang /_do shal yongs su brgyan 
[\[328b.5\]]pa la gshegs te/_de nas de'i bar du zhag bdun 'das so/_/de'i tshe rtswa mchog gi grong khyer gyi skyes pa dang /_bud med thams cad dang /_grangs med pa'i byang chub sems dpa' dang /_nyan thos dang /_sum cu rtsa gsum gnam gyi lha thams cad mya ngan gyis yid gdungs te rab tu ngus nas/_
[\[328b.6\]]ba dan dang /_gdugs dang /_rin po che'i rgyal mtshan dang /_spos dang /_me tog la sogs pa thogs te/_sangs rgyas kyi pur sgrom gyi phyi bzhin zhag bdun gyi bar du 'brang yang sangs rgyas kyi byin gyi rlabs kyis lha dang mi thams cad la skom pa dang bkres pa'i 'du shes med de/_zas mi sems 
[\[328b.7\]]kyi de bzhin gshegs pa dran pa'i phyir ngu ba 'ba' zhig byed do/_/de bzhin gshegs pa'i pur de ltar zhag bdun lon nas sgrom gyi nang nas phyir dbyung ba na rtswa mchog gi grong khyer gyi skyes pa dang /_bud med dang /_'khor grangs med pa thams cad kyis ngus pa'i sgras 'jig rten gyi khams kyang 
[\[329a\]]
[\[329a.1\]]g.yos nas/_gzhan yang me tog dang /_spos dang /_lha'i rgyal mtshan dang /_gdugs dang /_grangs med pa'i lha'i rol mo mang pos sangs rgyas kyi pur la ngus te mchod pa byas so/_/de'i tshe 'khor mang po rnams mchi ma blags nas ras dkar po 'jam pos lag pa dkris te bsti stang 
[\[329a.2\]]dang bcas pa'i sems kyis rin po che'i sgrom nas de bzhin gshegs pa'i sku gser btso ma'i kha dog dang ldan pa/_mtshan sum cu rtsa gnyis dang /_dpe byad bzang po brgyad cur ldan pa/_rdo rje ltar mi 'jig pa'i chos can dal gyis phyung ste/_rin po che sna bdun gyi khri la bzhag go/_/de'i tshe na 'khor 
[\[329a.3\]]mang po rnams shin tu ngus pas phyogs bcu'i 'jig rten gyi khams kun g.yos par gyur to/_/gzhan yang spos dang /_me tog dang /_gdugs dang /_rol mo la sogs pas mchod pa byas nas ngus so/_/des 'khor mang po rnams ngu zhing mchi ma blags nas so so nas spos chu dang /_byug spos 
[\[329a.4\]]grangs med pa snyed kyis de bzhin gshegs pa'i sku mtshan sum cu rtsa gnyis dang /_dpe byad bzang po brgyad cu dang ldan pa/_bsod nams dang ye shes kyi tshogs tshad med pa dang ldan pa/_rdo rje lta bur mi 'jig pa/_gser btso ma'i kha dog lta bu/_dbu dang zhabs kyi bar du bkrus so/_/de nas rin 
[\[329a.5\]]po che'i sgrom yang yongs su dag par bkrus so/_/de'i tshe 'khor mang po rnams shin tu ngus te mchi ma blags nas lha'i spos dang /_rin po che sna bdun gyi me tog gis gtor nas grangs med pa'i rin po che'i rgyal mtshan dang /_gdugs dang /_ba dan nam mkha'i khams yongs su gang bas 
[\[329a.6\]]mchod pa byas nas ngus so/_/de nas 'khor mang po rnams ngus bzhin du grangs med pa'i shing bal thogs nas de bzhin gshegs pa'i sku gser btso ma lta bu dkris so/_/de ltar shing bal gyis dkris pa'i steng du rin thang med pa'i ras dkar po yug stong gis de bzhin gshegs pa'i sku dkris 
[\[329a.7\]]so/_/de ltar dkris nas 'khor mang po rnams brgyal ba tsam du shin tu ngus nas/_gzhan yang rin po che'i me tog dang /_spos dang /_rin po che'i rgyal mtshan dang /_rin po che'i gdugs dang /_lha'i rol mo la sogs pas mchod pa byas te ngus so/_/de nas 'khor mang po rnams ngus bzhin du so so 
[\[329b\]]
[\[329b.1\]]nas ras dkar po sleb mos de bzhin gshegs pa'i sku bteg nas rin po che'i sgrom gyi nang du bcug ste/_mar bsung can gyis bkang nas sgrom gyi kha bcad do/_/de nas 'khor mang po rnams shin tu ngu ba'i sgra 'jig rten gyi khams kun du grags par gyur te/_gzhan yang me tog dang /_spos dang /_ba 
[\[329b.2\]]dan dang /_gdugs dang /_rol mo la sogs pas rin po che'i sgrom la mchod nas ngus so/_/de nas 'khor mang po thams cad kyis bsags pa'i spos kyi shing dri bsung shin tu mdad pa ri rab lhun po tsam brtsigs te bcer ba spos kyi khang pa brtsegs ma lta bur gyur nas ngos bzhi rin po che sna bdun 
[\[329b.3\]]gyis brgyan cing gdugs dang /_rgyal mtshan dang /_ba dan dang /_spos dang /_me tog dang /_do shal dang /_dar gyi lda ldi sprin lta bur nam mkha'i khams yongs su gang ba tsam gyis brgyan nas lha'i rol mo'i mchod pa byas so//_//'phags pa yongs su mya ngan las 'das pa chen po'i mdo/_/
[\[329b.4\]]bam po lnga bcu drug pa ste tha ma/_de nas lha dang /_mi dang /_'khor rnams kyis pur sgrom bteg ste/_spos kyi khang pa brtsegs ma'i steng du bzhag pa na shin tu skad chen po phyung ste brang brdungs nas ngus pa'i sgra chen pos stong chen po'i 'jig rten gyi khams su grags shing g.yos par gyur te/_gzhan 
[\[329b.5\]]yang rin po che'i rgyal mtshan dang /_gdugs dang /_spos dang /_me tog dang /_lha'i rol mos mchod nas ngus so/_/de nas bsti stang bya ba'i phyir so so nas ras dkar po'i sleb mos de bzhin gshegs pa'i pur sgrom bteg ste/_shin tu brgyan pa'i spos kyi shing gi steng du bzhag nas cho nges 
[\[329b.6\]]'don zhing brgyal to/_/de nas phyir sangs nas 'di skad du kyi hud kyi hud 'jig rten na mgon dang skyabs med par gyur to zhes smras nas mchi ma blags te/_me tog dang /_spos dang /_rin po che'i rgyal mtshan dang /_ba dan dang /_gdugs dang /_lha'i rol mos mchod pa byas so/_/de nas de bzhin 
[\[329b.7\]]gshegs pa'i pur sgrom spos kyi shing gi steng du bzhag ste/_me gtong ba na 'khor mang po thams cad shin tu ngus te/_stong chen po'i 'jig rten gyi khams su grags par gyur te/_ngus nas de bzhin gshegs pa'i pur sgrom de la mchod pa byas so/_/de nas 'khor mang po rnams ngus nas rin po 
[\[330a\]]
[\[330a.1\]]che sna bdun gyi spos kyi sgron ma shing rta'i 'khor lo tsam 'jig rten gyi khams snang bar byas nas thams cad dus gcig tu skad chen po phyung ste ngus pas stong chen po'i 'jig rten gyi khams thams cad g.yos nas me tog dang spos kyis yongs su mchod pa byas so/_/
[\[330a.2\]]de'i tshe rin po che'i sgron ma spos kyi shing brtsigs pa'i drung du phyin ma thag tu rang shi'o/_/de nas lha thams cad kyis kyang bla na med pa'i rin po che sna bdun gyi me chen po thogs te/_me'i 'od kyis kun du snang bar byas nas ngus bzhin du spos kyi shing brtsigs pa'i drung du phyin 
[\[330a.3\]]ma thag tu me de yang rang shi'o/_/de nas rgya mtsho'i lha thams cad kyang rgya mtsho'i nang gi me rin po che sna bdun gyi sgron ma'i 'od zer grangs med pa dang ldan pa thogs te/_spos kyi shing brtsigs pa la bsregs na me de yang rang shi'o/_/de'i tshe 'khor mang po rnams 
[\[330a.4\]]shin tu ngus nas mchod pa thams cad kyis mchod de/_de bzhin gshegs pa mdzad pa ci'i mthar ma phyin na/_spos kyi shing la me mched du ma btub pa ma rtogs so/_/de'i tshe bcom ldan 'das kyis thugs rje chen po kun la khyab pa 'od srung gi 'khor la gzhes te 
[\[330a.5\]]gdod zhugs kyis bzhen to/_/de'i tshe na 'od srung chen po 'khor lnga brgya dang bya rgod 'phungs pa'i ri la 'khod do/_/ri de rtswa mchog grong khyer nas dpag tshad lnga bcu yod de/_de na lus dang sems rab tu zhi ba'i ting nge 'dzin la zhugs pa las dngangs nas lus kyang 
[\[330a.6\]]'dar zhing g.yos so/_/de nas ting nge 'dzin las byung ste bltas na sa dang ri kun rab tu g.yos pa mthong nas/_de bzhin gshegs pa mya ngan las 'das par shes te/_'khor rnams la 'di skad ces smras so/_/nga'i ston pa chen po yongs su mya ngan las 'das 
[\[330a.7\]]nas zhag bdun lon te/_sgrom gyi nang du yang bcug go/_/kyi hud kyi hud myur du de bzhin gshegs pa gang na bar dong ngo /_/gal te zhugs la bzhen par gyur na de bzhin gshegs pa'i sku mtshan sum cu rtsa gnyis dang /_dpe byad bzang po brgyad cur ldan pa yongs su 
[\[330b\]]
[\[330b.1\]]dag pa mthong bar mi 'gyur ro zhes smras nas/_'od srung gis bcom ldan 'das la bsti stang bya ba'i phyir/_rdzu 'phrul gyis nam mkha' la ma song gi_/'khor dang bcas te lam du zhugs nas/_de bzhin gshegs pa gang na bar myur du ngus bzhin du song nas zhag 
[\[330b.2\]]bdun gyis rtswa mchog gi grong khyer du phyin to/_/grong khyer gyi shar sgor bram ze zhig lha'i me tog gcig thogs te 'ongs pa dang phrad nas/_'od srung gis de la kye ga las 'ongs zhes dris so/_/des smras pa/_bdag sangs rgyas mya ngan las 'das pa zhugs la 
[\[330b.3\]]bzhen pa'i gnas nas 'ongs so zhes smras so/_/'od srung gis me tog 'di dag ga las rnyed ces dris na zhugs la bzhen pa'i gnas su lha'i me tog 'di rnyed do zhes smras so/_/'od srung gis me tog 'di kho bo bslang ngo zhes smras na mi rung ngo /_/bdag 'di 
[\[330b.4\]]gnyen pa rnams bsten cing khyim du mchod pa byar 'gro'o zhes smras so/_/'od srung gis cung blta'o zhes smras nas lag gis blangs te/_spyi bo la bzhag ma thag der brgyal te sa la 'gyel to/_/ring zhig lon pa dang phyir sangs nas ngus te/_de bzhin gshegs 
[\[330b.5\]]pa'i sku dpe byad bzang po brgyad cu dang ldan pa/_gser btso ma'i kha dog lta bu da phyin chad mi mthong ngo zhes smras nas 'khor dang bcas te grong khyer rtswa mchog gi byang sgor zhugs te/_grong khyer gyi nang du phyin nas dge slong gi gnas zhig tu zhugs nas dge slong dag 
[\[330b.6\]]cig 'dus shing 'khod pa dag mthong ngo /_/dge slong de dag gis 'od srung la khyod lam ring po nas 'ongs na nyon mongs shing mi bde bar ma gyur tam/_bde bar 'dug la bsod snyoms sdod cig ces smras so/_'od srung gis smras pa/_kho bo'i ston pa chen po mya ngan 
[\[330b.7\]]las 'das na/_bdag brod pa ci zhig yod de/_'dir bde bar 'dug cing bsod snyoms bsdad du rung ngam/_dge slong rnams kyis smras pa/_khyod kyi ston pa su yin/_'od srung gis smras pa/_ci khyed mi shes sam/_kyi hud bdag gi ston pa ni sangs rgyas bcom 
[\[331a\]]
[\[331a.1\]]ldan 'das yin te/_da yongs su mya ngan las 'das so/_/dge slong rnams kyis de skad ces thos nas so so nas 'di skad ces smras so/_/legs so legs so/_/de bzhin gshegs pa 'jig rten na bzhugs na tshul khrims dam pas 
[\[331a.2\]]bdag cag mi bzod de/_bdag cag de bzhin du spyod mi nus pa las/_da mya ngan las 'das nas tshul khrims bsdams pa yang lhod par gyur gyis re zhig ma rings par bsod snyoms sdod cig ces smras so/_/sangs rgyas kyi byin gyi rlabs kyis lha rnams dang /_
[\[331a.3\]]'od srung gi 'khor rnams rna ba 'gags par byas pas dge slong sdig can rnams kyis smras pa'i tshig thos par ma gyur gyi/_'od srung 'ba' zhig gis thos so/_/de nas 'od srung 'khor rnams dang bcas te shin tu ngus nas sangs rgyas ga na bar myur bar song ngo /_/
[\[331a.4\]]de'i tshe 'od srung 'khor dang bcas te 'di snyam du bsams so/_/bdag cag gis ji lta bur mchod pa'i yo byad rnyed cing sangs rgyas la mchod par 'gyur snyam bsams nas 'od srung gis 'di skad ces smras so/_/bdag kyang grong khyer 'dir skyes te/_mchod pa'i 
[\[331a.5\]]yo byad bslangs na rnyed par 'gyur yang dag snyam nas 'khor rnams dang bcas te grong khyer der mthar gyis bslangs so/_/mthar gyis bslangs nas ras dkar po bzang po yug stong yang rnyed/_de ma yin pa gzhan yang shing bal grangs med pa dang /_tshad med 
[\[331a.6\]]pa'i me tog rin po che dang /_byug spos dang /_spos chu dang /_spos kyi mar dang /_rin po che'i rgyal mtshan dang /_rin po che'i gdugs dang /_ba dan dang /_rol mo dang /_do shal rnam pa sna tshogs dang /_dar gyi lda ldi la sogs pa rnyed do/_/de nas 'od 
[\[331a.7\]]srung 'khor dang bcas te mchod pa'i yo byad ci rnyed pa thogs nas myur bar grong khyer gyi nub sgor byung nas/_'od srung gis zhugs la bzhen pa'i gnas na/_'khor mang po thams cad shin tu ngu zhing cho nges 'debs pa'i sgra yang thos/_kun gyis brgya byin dbang 
[\[331b\]]
[\[331b.1\]]phyug la da mchod pa ni byas na bzhen pa'i me ga las rnyed ces 'dri ba dang /_brgya byin gyis 'khor mang po rnams la re zhig 'od srung la bsdad dgos so zhes bya ba yang thos te/_brgya byin gyis 'khor mang po rnams la de skad ces smras pa thos ma thag tu 'od 
[\[331b.2\]]srung chen po 'khor dang bcas te ngu bzhin du der lhags so/_/'khor gyi dkyil 'khor rnams kyis go phye nas/_'od srung gis rgyang nas sangs rgyas kyi pur sgrom mthong ba dang /_'khor dang bcas te phyag 'tshal nas shin tu ngus te cho nges btab nas brgyal lo/_/de 
[\[331b.3\]]nas ring zhig lon nas phyir sangs te bags kyis drung du bsnyen nas/_'khor mang po rnams la 'di skad ces smras so/_/bdag gis ji lta bur 'phags pa'i pur sgrom dbye bar bgyi/_'khor rnams kyis smras pa/_bcom ldan 'das yongs su mya ngan las 
[\[331b.4\]]'das nas de ring du zhag bdun gsum lon te/_de tsam zhig pa snyam na ji ltar sgrom dbye bar bya/_'od srung gis smras pa/_de bzhin gshegs pa'i sku ni rdo rje lta bur sra ba/_brtan pa/_rtag pa/_bde ba/_yongs su dag pa/_mi 'jig pa ste/_yon tan 
[\[331b.5\]]gyi bsung shin tu ma dad pa/_tsan dan gyi ri lta bu yin no zhes smras nas shin tu ngus te/_de bzhin gshegs pa'i pur sgrom gyi drung du bsnyen to/_/de'i tshe de bzhin gshegs pa'i thugs rje chen po kun la snyoms pas 'od srung gi phyir pur sgrom gyi kha rang bye nas 
[\[331b.6\]]ras dkar po stong gis dkris pa dang shing bal gyis dkris pa yang rang grol te/_mtshan sum cu rtsa gnyis dang /_dpe byad bzang po brgyad cus brgyan pa/_gser btso ma'i kha dog lta bu/_sra zhing brtan pa'i sku 'od srung la mngon par bstan to/_/'od srung 'khor 
[\[331b.7\]]dang bcas pas de lta bu dag mthong nas shin tu ngus te brgyal nas 'gyel to/_/de nas ring zhig lon pa dang phyir sangs nas mig mchi mas gang bzhin du 'khor rnams dang bcas te/_spos kyi shing brtsigs pa la 'dzegs nas/_pur sgrom la shin tu bsnyen te cho 
[\[332a\]]
[\[332a.1\]]nges btab nas me tog dang /_spos dang /_rgyal mtshan dang /_gdugs dang /_ba dan dang /_do shal dang /_rol mo la sogs pas mchod de/_byug spos dang /_spos chus de bzhin gshegs pa'i sku gser btso ma'i kha dog lta bu 
[\[332a.2\]]bkrus nas spos kyis bdugs shing /_me tog gis gtor te ngus nas mchod pa byas so/_/de ltar bkrus nas 'od srung 'khor dang bcas te ci rnyed pa'i shing bal gyis de bzhin gshegs pa'i sku dkris so/_/de'i steng du shing bal rnying gis kyang dkris 
[\[332a.3\]]so/_/de'i steng du bslangs pa'i ras dkar po yug stong gis dkris so/_/de'i steng du ras rnying pa stong gis kyang dkris so/_/de ltar rim pa du mar de bzhin gshegs pa'i sku dkris nas pur sgrom gyi kha yang bcad de/_rin po che sna bdun gyis shin tu 
[\[332a.4\]]brgyan te/_de'i tshe 'od srung shin tu ngus nas 'khor dang bcas te g.yas phyogs nas lan bdun bskor te/_mig mchi mas gang bzhin du thal mo sbyar te/_pus mo g.yas pa'i lha nga sa la btsugs nas tshigs su bcad pa 'di skad ces smras so/_/kyi 
[\[332a.5\]]hud kyi hud 'phags pa bcom ldan 'das/_/bdag ni sdug bsngal shin tu gdungs par gyur/_/thugs rje chen pos bdag la mi gzhes par/_/ci yi slad du myur bar mya ngan 'das/_/bya rgod spungs pa'i ri la snyoms par zhugs pa na/_/kun du 
[\[332a.6\]]bltas kyang de bzhin gshegs ma mthong /_/bltas na bcom ldan mya ngan 'das mthong nas/_/shin tu 'dar te sems kyang dngangs par gyur/_/'jig rten khams kyang mun par gyur nas su/_/ri dang sa chen dag kyang rab tu g.yos/_/bcom ldan mya 
[\[332a.7\]]ngan 'das par der rtogs te/_/myur du mchis kyang bcom ldan 'das ma mthong /_/bcom ldan thugs rjes bdag la ma khyab pas/_/bdag gis sangs rgyas mya ngan 'das ma mthong /_/bdag la bstan pa gsung gcig ma bzhag pas/_/bdag la mgon ma 
[\[332b\]]
[\[332b.1\]]mchis na ci la gnas/_/bcom ldan bdag ni sdug bsngal shin tu gdungs/_/sems kyang myos nas shin tu bslad par gyur/_/bdag gis bcom ldan dbu la phyag 'tshal lam/_/'on te bcom ldan dpal be'u la phyag 'tshal/_/'on te 'phags pa'i 
[\[332b.2\]]phyag la phyag 'tshal lam/_/'on te bcom ldan rked pa la phyag 'tshal/_/de bzhin gshegs pa'i zhabs la phyag 'tshal lam/_/'on te bcom ldan lte ba la phyag 'tshal/_/kyi hud bcom ldan mya ngan 'das ma mthong /_/bdag la phyag 'tshal gnas ni 
[\[332b.3\]]bstan du gsol/_/bcom ldan bzhugs na 'khor rnams kun la bde/_/mya ngan 'das na thams cad sdug bsngal non/_/kyi hud kyi hud sdug bsngal shin tu gdungs/_/thugs rje chen po phyag gnas bstan du gsol/_/de'i tshe 'od srung ngus nas tshigs su bcad pa 
[\[332b.4\]]de skad ces smras ma thag tu/_bcom ldan 'das thugs rje chen pos zhabs gnyis 'khor lo rtsibs stong dang ldan pa'i mtshan sgrom gyi phyi rol tu mngon par bstan te/_'khor lo rtsibs stong dang ldan pa las 'od zer stong snyed bkye nas phyogs bcu'i 'jig rten gyi khams kun 
[\[332b.5\]]snang bar byas so/_/de'i tshe 'od srung 'khor rnams dang bcas te/_bcom ldan 'das kyi zhabs mthong nas thams cad kyis phyag 'tshal te ngus nas brgyal lo/_/de nas ring mo zhig lon nas phyir sangs te 'khor dang bcas pas shin tu ngus te/_g.yas nas lan bdun 
[\[332b.6\]]bskor nas sangs rgyas la phyag 'tshal te/_ngu ba'i sgras 'jig rten gyi khams kyang g.yos nas/_sangs rgyas kyi zhabs la tshigs su bcad pas 'di skad ces smras so/_/bder gshegs mthar phyin thugs rje chen po ni/_/snyoms par byams pa'i 'od ni gnyis 
[\[332b.7\]]su med/_/sems can rnam par smin na gar yang ston/_/zhabs gnyis 'khor lo rtsibs stong ldan pa mthong /_/bdag gis dang ba'i sems kyis gus phyag 'tshal/_/'khor lo'i mtshan dang ldan pa'i zhabs gnyis la'o/_/'khor lo'i mtshan las 'od 
[\[333a\]]
[\[333a.1\]]stong rab bkye nas/_/phyogs bcu'i sangs rgyas zhing kun snang bar mdzad/_/bdag gi spyi bos gus par phyag kyang 'tshal/_/'khor lo'i mtshan dang ldan pa'i 'od zer la'o/_/skye bo 'od kyis phog nas rnam par grol/_/ngan song gsum 
[\[333a.2\]]dang bgegs brgyar sdug bsngal spangs/_/bdag gi spyi bos gus par phyag 'tshal ba/_/'khor lo'i 'od kyis ngan song sgrol ba la'o/_/bcom ldan sngon ni bskal pa grangs med par/_/bdag cag slad du shin tu dka' ba mdzad/_/de dbang rdo rje lta bu'i 
[\[333a.3\]]sku rnyed nas/_/zhabs kyi 'og nas 'od zer stong yang bkye/_/skyabs gsol spyi bos gus par phyag 'tshal ba/_/sems can bde bar mdzad pa'i 'khor lo la'o/_/thams cad phyir du bsod nams kun bsags nas/_/byang chub shing drung rnam bzhi bdud kyang 
[\[333a.4\]]btul/_/bdud bzhi btul nas mu stegs can yang phab/_/de bas sems can yang dag lta bar gyur/_/bdag gi spyi bos gus par phyag 'tshal ba/_/sems can yang dag lta ba'i 'od zer zhabs/_/sangs rgyas kun gyi byams pa'i pha dang mtshungs/_/
[\[333a.5\]]zhabs kyi 'od kyang mnyam par sems can sgrol/_/bdag gis skyabs gsol gus par phyag 'tshal ba/_/sdug bsngal spong ba'i zhabs kyi 'khor lo la'o/_/bdag gis zhabs kyi 'khor lo'i 'od mthong nas/_/dga' dang mi dga' sems kyang shin tu gdungs/_/
[\[333a.6\]]bdag gis smre sngags 'don cing phyag 'tshal ba/_/rtsibs stong ldan pa'i 'khor lo'i mtshan la'o/_/skyabs gsol phyag 'tshal zhabs kyi 'khor lo'i 'od/_/mthar phyin theg pas 'jig rten gsum las 'da'/_/gus par phyag 'tshal lha mi skyabs mchi bas/_/'khor 
[\[333a.7\]]lo'i 'od kyis srid gsum sdug bsngal snang /_/skye bo sdug bsngal sgo las ma grol rnams/_/zhabs kyi 'khor lo'i 'od la skyabs kyang gsol/_/bdag cag 'khor ba las ni yongs su ma grol ba/_/zhabs kyi 'khor los yongs su grol bar mdzod/_/kyi hud 
[\[333b\]]
[\[333b.1\]]re sdug so so'i skye bo rnams/_/yun [{]rings [,]ring [}]zhabs kyi 'khor lo'i 'od mi mthong /_/mthol lo bcom ldan thugs rje chen po yi/_/rtsibs stong ldan pa'i 'khor lo'i zhabs kyi 'od/_/kyi hud deng 'dir 'khor lo'i mtshan mthong ba/_/de ni slan chad mthong ba'i dus ma 
[\[333b.2\]]mchis/_/de'i tshe 'od srung 'khor dang bcas te tshigs su bcad pa de skad ces smras nas yang brgyal te sa la 'gyel to/_/de nas ring zhig lon nas phyir sangs te mya ngan bsangs so/_/bcom ldan 'das kyi rtsibs stong ldan pa'i 'khor lo'i mtshan gyi zhabs gnyis 
[\[333b.3\]]kyang phyir sgrom gyi nang du nub nas mi snang bar gyur to/_/de'i tshe na grong khyer de'i skyes pa dang /_bud med dang /_lha dang /_mi mang po thams cad kyis 'od srung chen po de ltar gyur pa mthong nas/_yang brang brdungs te ngud mo chen po de skad phyung ste ngus nas ngud mo'i sgras stong 
[\[333b.4\]]chen po'i 'jig rten gyi khams tshad med par grags te/_so so nas mchod pa'i yo byad kyis yang mchod do/_/de'i tshe na rtswa mchog gi grong khyer na gnas pa'i gyad stobs po che bzhi zhig lus yongs su brgyan te/_rin po che sna bdun gyi me shing rta'i 'khor lo tsam thogs nas/_
[\[333b.5\]]spos kyi shing bcer ba bsregs na me rang shi'o/_/de la 'od srung gis 'di skad ces smras so/_/'phags pa chen po'i rin po che'i pur sgrom ni khams gsum gyi mes tshig par mi nus na gyad khyed kyi mes tshig pa lta ci smos/_grong khyer de na gzhan yang gyad stobs po che brgyad 
[\[333b.6\]]kyis rin po che sna bdun gyi me chen po thogs te/_pur sgrom gyi drung du bzhag na me de yang rang shi'o/_/gzhan yang gyad stobs po che bcu drug gis rin po che sna bdun gyi me chen po thogs te/_spos kyi shing bsregs na me de yang rang shi'o/_/gzhan yang gyad sum cu rtsa 
[\[333b.7\]]drug snyed kyis rin po che sna bdun gyi me chen po thogs te bsregs na me de yang rang shi'o/_/de'i tshe 'od srung chen pos gyad rnams dang 'khor mang po rnams la 'di skad ces smras so/_/khyed 'di ltar rig par gyis shig_/gal te lha dang mi la sogs pa'i me thams cad 
[\[334a\]]
[\[334a.1\]]kyis/_de bzhin gshegs pa'i pur sgrom tshig par mi 'gyur gyis/_mi nus bzhin du las sto bar 'gyur ba ma byed cig_/de'i tshe grong khyer de'i skyes pa dang /_bud med dang /_lha dang mi la sogs pa 'khor mang po thams cad kyis shin tu ngus nas mchod 
[\[334a.2\]]pa'i yo byad thams cad kyis yang mchod de/_dus gcig tu phyag 'tshal nas lan bdun bskor te/_ngus pa'i ngud mo'i sgras stong gsum gyi 'jig rten gyi khams su grags par gyur to/_/de'i tshe de bzhin gshegs pas thugs rje chen po'i shugs kyis thugs ka nas me 
[\[334a.3\]]mched de/_sgrom gyi phyi rol du 'bar nas bags kyis spos shing brtsigs pa la mched de/_zhag bdun lon nas me shi bar gyur to/_/de'i tshe na grong khyer de'i skyes pa dang /_bud med dang /_lha dang mi la sogs pa'i 'khor mang po rnams zhag bdun gyi bar du rgyun mi 'chad 
[\[334a.4\]]par ngu zhing mchod pa yang rgyun du byed do/_/de'i tshe na phyogs bzhi'i mgon po bzhi'i yid la 'di snyam bsams so/_/bdag cag gis spos kyi chus me bsad de/_sku gdung myur du bslangs la lha'i 'jig rten du mchod pa bya'o snyam bsams nas so so nas rin po che sna 
[\[334a.5\]]bdun gyis spras pa'i gser gyi bum pa spos chus yongs su bkang ba thogs te/_gzhan yang ri rab lhun po'i ngos bzhi na bdud rtsi'i 'o ma zag pa'i shing sboms khyad 'dom stong gis 'khor ba/_mtho khyad dpag tshad brgyar phyin pa yang dus gcig tu mgon po bzhi dang bcas te 
[\[334a.6\]]zhugs la bzhen pa'i gnas su phyin nas shing gi 'o ma dang spos chu cig car du me'i steng du blugs na me sngar bas cher mched de ma shi'o/_/de'i tshe na rgya mtsho'i lha klu'i rgyal po rgya mtsho mching rnam dang /_gtsang po'i lha dang /_chu klung gi lha rnams kyis de ltar me ma shi ba mthong nas/_de dag 
[\[334a.7\]]kyang so so nas 'di snyam du bsams so/_/bdag cag gis spos chu thogs la me bsad de/_sku gdung myur du bsdus te bdag cag gi gnas su mchod pa bya'o snyam bsams nas so so nas rin po che'i bum pa spos chu tshad med pas bkang ba thogs nas dus gcig tu zhugs 
[\[334b\]]
[\[334b.1\]]la bzhen pa'i gnas su lhags te chus blugs kyang me shi bar ma gyur gyi phyir mched do/_/de'i tshe ma 'gags pas rgyal po chen po bzhi dang /_rgya mtsho'i lha la sogs pa la 'di skad ces smras so/_/khyed spos chu thogs te me gsod pa 'di sku gdung 'dod pa'i phyir ma yin 
[\[334b.2\]]nam/_de dag gis de bzhin no zhes smras so/_/ma 'gags pas rgyal po chen po bzhi la smras pa/_khyed ni shin tu yang 'dod pa che'o/_/khyed gnam gyi steng du lha'i khams su gnas te/_sku gdung kun khyod 'dod pa ltar lha'i khams su bskur na sa la gnas pa'i 
[\[334b.3\]]mi rnams kyis der mchod pa byed du 'gror rung ngam/_rgya mtsho'i lha rnams la yang 'di skad ces smras so/_/khyed ni rgya mtsho'i nang dang gtsang po'i nang na gnas te/_de bzhin gshegs pa'i sku gdung ril gyis khyed la bskur na sa la gnas pa'i mi rnams kyis ji 
[\[334b.4\]]ltar de dag tu mchod pa bya bar 'gyur zhes smras so/_/de'i tshe phyogs bzhi'i mgon po bzhi nyes pa bshags nas phyir lha'i gnas su dong ngo /_/de'i tshe rgya mtsho'i lha dang /_gtsang po'i lha rnams kyang nyes pa bshags nas 'phags pa khyod gsung ba bzhin no zhes smras 
[\[334b.5\]]nas phyir gnas su dong ngo /_/de'i tshe brgya byin lha'i dbang phyug rin po che sna bdun gyi bum pa dang /_mchod pa'i yo byad thogs te/_zhugs la bzhen pa'i gnas su lhags ma thag tu me yang rang shi bar gyur to/_/de nas brgya byin gyis rin po che'i pur sgrom dbye zhing de bzhin 
[\[334b.6\]]gshegs pa'i tshems mche ba bslang bar stsal pa las ma 'gags pas brgya byin la khyod ci byed ces smras so/_/brgya byin gyis smras pa/_bdag de bzhin gshegs pa'i tshems mche ba lha'i 'jig rten du mchod pa bya'o zhes smras so/_/ma 'gags pas smras pa/_de ltar khyod gcig pus sngar 
[\[334b.7\]]bslang du mi rung gis 'khor rnams tshogs te gdod bgo bar bya'o zhes smras so/_/brgya byin gyis smras pa/_bcom ldan 'das kyis sngar ring bsrel tshems mche ba gcig gnang bas na bdag mchis ma thag tu me yang rang shi bar gyur to zhes smras nas/_rin po che'i pur sgrom phye ste/_sangs rgyas kyi 'gram 
[\[335a\]]
[\[335a.1\]]pa g.yas pa'i tshems mche ba gong ma gcig lha'i 'jig rten du spyan drangs nas mchod rten byas te mchod do/_/de'i tshe na srin po shin tu myur ba dang ldan pa gnyis shig lus mi snang bar sbas nas brgya byin gyi phyi bzhin du sangs rgyas kyi tshems mche ba gnyis brkus na/_'khor 
[\[335a.2\]]mang po kun gyis ma tshor ro/_/de'i tshe na grong khyer de'i skyes pa dang /_bud med dang /_'khor mang po thams cad kyis ring bsrel rtod du cha ba las ma 'gags pas 'di skad ces smras so/_/khyed rnams re zhig sdod cig_/de bzhin gshegs pas gsungs pa'i lung bzhin du 
[\[335a.3\]]legs par bgos te mchod pa bya'o/_/de'i tshe na grong khyer de'i skyes pa dang /_bud med dang /_'khor mang pos ma 'gags pas smras pa ma thos pa rnams so so nas mtshon shag ti dang /_mda' gzhu dang /_ral gri dang /_zhags pa la sogs te mtshon mang po thogs nas 
[\[335a.4\]]ring bsrel rtod du chas so/_/de nas grong khyer de'i mi rnams kyis de bzhin gshegs pa'i pur sgrom phye na shing bal dang /_ras dkar po yang cang ma tshig par 'khor rnams kyis mthong nas lhag par mya ngan gyis yid gdungs te mchi ma blags nas ngus so/_/de nas ngus bzhin du 
[\[335a.5\]]mchod de phyag 'tshal nas/_pus mo'i lha nga sa la btsugs te tshigs su bcad pa 'di skad ces smras so/_/de bzhin gshegs pa'i dbang sgyur chen po'i shugs/_/'jig rten thams cad kun la dbang sgyur mdzad/_/thugs rje chen po sngon gyi smon lam gyis/_/srid pa'i rgya mtshor sems 
[\[335a.6\]]can yongs su sgrol/_/tshad med ye shes mngon par shes pa'i mthu/_/thogs pa med pa srid pa'i 'khor bar 'jug_/sku gcig las ni sku mang rnam par ston/_/sku mang sku gcig de bzhin tshad kyang med/_/'dul bar 'gyur ba byin gyi brlabs kyis mthong /_/rgyu med pa la mya ngan 'da' ba ston/_/
[\[335a.7\]]bdag cag bsod nams zad de rgyu med pas/_/de bzhin gshegs pas yongs su btang bar gyur/_/de bzhin gshegs pa'i rin chen pur sgrom ni/_/gyad kun bzlog ste bteg kyang bskyod ma nus/_/thugs rje chen po'i shugs kyis 'phags pa ni/_/steng gi nam mkha' ta la gcig gi srid/_/mkha' las rtswa 
[\[335b\]]
[\[335b.1\]]mchog grong khyer bskor cing gshegs/_/zhag bdun gyis ni grong khyer lan bdun bskor/_/de ltar bskor nas zhugs bzhen gnas su gshegs/_/ma 'dres pa yi rdzu 'phrul mdzad pa ni/_/lha mir bcas pa thams cad dpog mi nus/_/bcom ldan yongs su mya ngan 'das pa ni/_/rdo rje lta bur 
[\[335b.2\]]mi 'jig dbang sgyur mthu/_/thams cad mes ni bzhen par ma gyur to/_/thugs ka nas ni byams pa'i me phyung nas/_/zhag bdun bar du bzhen par gyur pa bstan/_/lha mir bcas pas sod par ma gyur gyi/_/bcom ldan thugs rje chen po'i shugs bstan pas/_/brgya byin lhags ma thag tu me yang shi/_/
[\[335b.3\]]shing bal bzang pos sangs rgyas sku dkris pa/_/me chen mang bsregs tshig par ma gyur to/_/ras dkar rin chen pur sgrom bcug pa yang /_/me yi nang na tshig par ma gyur pas/_/de bzhin gshegs pa'i dbang sgyur mthus rtogs so/_/chos kyi dbang sgyur chos kyi rgyal po las/_/phyag 
[\[335b.4\]]'tshal thugs rje 'jig rten mgon po la'o/_/'phags pa'i nang na bsnyengs med phyag kyang 'tshal/_/phyag 'tshal kun du thugs rje chen po'i stobs/_/phyag 'tshal byin gyis brlabs pa dbang sgyur ba/_/bdag cag slan cad bcom ldan 'das dang bral/_/sdug bsngal nang du nub kyang mgon 
[\[335b.5\]]skyabs med/_/kyi hud kyi hud 'phags pa bcom ldan 'das/_/yun du bral nas mthong ba'i dus ma mchis/_/de'i tshe na 'khor mang po rnams tshigs su bcad pa de dag smras nas/_shin tu ngus te so so nas mchod pa'i yo byad thogs te mchod pa byas so/_/de'i tshe na ma 'gags pas 'jig rten du bcas 
[\[335b.6\]]pa lha dang /_mi dang /_'khor mang po dang /_grong khyer de'i mi thams cad kyi phyir pur sgrom gyi drung du bsnyen te/_ras dang shing bal gyis dkris pa la bltas na/_'od srung gis dkris pa'i ras dkar po yug stong dang /_grong khyer gyi mi rnams kyis phul ba'i ras dkar po yug stong la tha ma gnyis dang 
[\[335b.7\]]shing bal ni ma tshig gi_/gzhan thams cad ni mes tshig go/_/de nas ma 'gags pas ras dkar po rnams dang /_shing bal gyi rnams dum bur gshegs te/_'khor mang po rnams la bgos nas rin po che'i mchod rten byas te mchod do/_/ma 'gags pas ras tshig pa'i gzhob kyang so sor bgos 
[\[336a\]]
[\[336a.1\]]nas rin po che'i mchod rten byas te mchod do/_/thal ba gzhan ni bgor yang mi khom par so sor bslangs nas mchod rten byas te mchod do/_/grong khyer de'i mi rnams kyis snga nas mgar ba la gser gyi sgrom seng ge'i khris bteg pa rin po che sna bdun gyis yongs su brgyan pa brgyad 
[\[336a.2\]]byas so/_/rin po che'i sgrom brgyad po de dag re re yang khal phyed phyed shong ba ste/_rin po che sna bdun gyi seng ge'i khri'i steng du bzhag go/_/rin po che sna bdun gyi seng ge'i khri brgyad po de re re zhing yang gyad sum cu rtsa gnyis snyed rin po che sna bdun gyi rgyan gyis yongs su brgyan pa/_lus la dar sna 
[\[336a.3\]]tshogs kyis dkris pa dag gis rin po che sna bdun gyi seng ge'i khri bteg go/_/seng ge'i khri de re re'i steng yang rin po che'i rgyan gyis yongs su brgyan pa'i bu mo brgyad brgyad kyis rin po che sna bdun gyi sgrom 'dzin to/_/khri de re re'i steng yang rin po che sna bdun gyis yongs su brgyan pa'i bu mo 
[\[336a.4\]]brgyad brgyad kyis rin po che sna bdun gyi gdugs thogs te/_gser sgrom yang yongs su bkab bo/_/khri de re re'i steng na gzhan yang lus yongs su brgyan pa'i bu mo brgyad brgyad kyis so so nas rin po che sna bdun gyi ral gri thogs te/_rin po che sna bdun gyi sgrom srung ngo /_/khri de re re'i steng 
[\[336a.5\]]na gzhan yang lus yongs su brgyan pa'i bu mo brgyad brgyad kyis/_so so nas bya bum thogs te sgrom gyi ngos bzhin 'greng ngo /_/khri de re re la yang mi tshad med pa snyed kyis so so nas lha'i rol mo dang /_rgyal mtshan dang /_ba dan dang /_rin po che'i gdugs dang /_spos dang /_me tog dang /_do 
[\[336a.6\]]shal thogs te 'khor bar bskor nas mchod pa byed do/_/khri de re re la gzhan yang mi tshad med pa snyed so so nas mda' gzhu dang /_mtshon shag ti dang /_zhags pa dang /_lcags kyu dang /_dgra cha yang tshang bar thogs te yongs su bskor nas rtswa mchog gi grong khyer nas byung ste/_zhugs la bzhen 
[\[336a.7\]]pa'i gnas gang na bar dong ngo /_/rin po che sna bdun gyi seng ge'i khri brgyad po song ba'i rjes bzhin du grong khyer de'i mi dag gis so so nas grangs med pa'i spos kyi 'dag gu dang /_spos chu thogs te gyad rnams song ba'i rjes bzhin du spos kyi 'dag gus byugs te/_grong khyer nas zhugs la bzhen pa'i bar du 
[\[336b\]]
[\[336b.1\]]spos kyis lam yongs su dag cing shin tu yangs pa byas so/_/lam de'i g.yas g.yon na grangs med pa'i rin po che'i rgyal mtshan dang /_ba dan dang /_gdugs dang /_spos dang /_me tog dang /_mu tig dang /_do shal dang /_dar gyi lda ldi dang /_rol mo dang /_glu gar la sogs pa thams cad kyis lam g.yas 
[\[336b.2\]]g.yon brgyan te/_bcom ldan 'das kyi ring bsrel slar gshegs pa sdod do/_/de nas gyad rnams kyis rin po che sna bdun gyi seng ge'i khri brgyad po bteg ste zhugs la bzhen pa'i gnas su phyin nas thams cad kyis skad kyis brnangs pa tsam du shin tu ngus nas ngud mo'i sgra stong chen po'i 'jig rten gyi 
[\[336b.3\]]khams su grags par gyur te/_so so nas dad pa'i sems kyis mchod pa byas so/_/de'i tshe bcom ldan 'das thugs rje chen po'i shugs kyis rdo rje lta bu'i sku ring bsrel phra mor bsil te/_tshems mche ba bzhi ni so bzhin du bzhag go/_/de nas 'khor mang po rnams kyis de ltar sku gdung phra mor gyur pa mthong 
[\[336b.4\]]nas/_lhag par mya ngan gyis yid gdungs te ngus nas mchod par byas so/_/de nas ma 'gags pa dang grong khyer gyi mi rnams kyis mig mchi mas gang bzhin du ring bsrel rnams bsdus nas seng ge'i khri'i steng du rin po che sna bdun gyi sgrom du blugs te/_sgrom brgyad po gang nas sku gdung yang zad par gyur to/_/de'i 
[\[336b.5\]]tshe 'jig rten du bcas pa lha dang mi thams cad kyis/_bcom ldan 'das kyi sku gdung gser gyi sgrom gyi nang du gshegs pa mthong nas/_lhag par mya ngan gyis yid gdungs te ngus nas mchod pa byas so/_/de'i tshe grong khyer de na gnas pa'i stobs po che rnams dang /_skyes pa dang /_bud med rnams bcom ldan 'das kyi ring 
[\[336b.6\]]bsrel gyi sgrom rtswa mchog gi grong khyer du gshegs pa na/_'khor mang po rnams lhag par shin tu ngus nas mchi ma blags te mchod pa byas so/_/de nas stobs po che rnams 'khor dang bcas pa shin tu ngus nas rin po che sna bdun gyi seng ge'i khri brgyad po bteg ste spos kyi 'dag gus bskus pa'i lam thog thag tu 
[\[336b.7\]]rtswa mchog gi grong khyer du gshegs so/_/de nas lha dang mi dang 'khor mang po rnams shin tu ngus te/_ngud mo'i sgra 'jig rten gyi khams kun tu grags par gyur te/_so so nas ci thogs pa'i mchod pa'i yo byad kyis de bzhin gshegs pa'i sku gdung mchod nas grong khyer gyi nang du lam gyi bzhi mdor bzhag go/_/
[\[337a\]]
[\[337a.1\]]de'i tshe grong khyer rtswa mchog na gnas pa'i mi rnams kyis dmag grangs med pa bzhi bshams nas/_go cha dang mtshon cha sna tshang bar thogs te/_grong khyer rtswa mchog gi ngos bzhi 'khor bar rim pa grangs med par bskor nas sdod pa yang ring bsrel gzhan gyis phrogs kyis dogs nas bsrung ba tsam 
[\[337a.2\]]gyis phyir dmag bshams kyi/_'thab pa'i sems ni med do/_/gzhan yang sngags mkhan chen po lnga brgya snyed kyis bgegs mi 'byung bar bya ba'i phyir grong khyer gyi sgo bzhi bsrungs so/_/gzhan yang rin po che'i rgyal mtshan dang /_ba dan dang /_gdugs dang /_rgyan rnam pa sna tshogs dang /_bya bum la sogs pa grong 
[\[337a.3\]]khyer gyi grwa bzhir mchod pa'i rgyal mtshan du btsugs so/_/de nas grong khyer de'i skyes pa dang /_bud med dang /_lha dang /_mi la sogs pa 'khor mang po thams cad skad chen por rgyun mi chad par ngus te/_mchod pa'i yo byad ci 'byor pas dad pa'i sems kyis mchod pa byas so/_/rin po che sna bdun gyi 
[\[337a.4\]]seng ge'i khri brgyad po de re re la yang sngags mkhan lnga brgyas lha dang /_klu dang /_gnod sbyin dang /[ {]yi dgas [,]yi dwags [}]dang /_srin po la sogs pas phrogs kyis dogs nas bsrungs so/_/de ltar zhag gcig lon nas de bzhin gshegs pa sngon bltams pa'i yul ser skya'i rgyal po 'khor shAka 
[\[337a.5\]]gi rigs la sogs pa bcom ldan 'das kyi byin gyi rlabs kyis sangs rgyas yongs su mya ngan las 'das pa ma tshor te/_sangs rgyas mya ngan las 'das nas zhag bdun gsum lon pa dang /_gdod tshor nas/_yul ser skya'i rgyal po shAka gi rigs dang bcas te rab tu ngus nas myur bar grong khyer 
[\[337a.6\]]rtswa mchog gang na bar lhags te/_dmag grangs med pa rnams kyis bskor ba dang /_grong khyer gyi grwa bzhir rin po che'i rgyal mtshan dang /_ba dan btsugs pa yang mthong /_grong khyer gyi sgo bzhir sngags mkhan mang po 'dug pa yang mthong nas/_rgyal po dang shAka gi rigs rnams kyis sangs rgyas 
[\[337a.7\]]mya ngan las 'das so zhes smras so/_/sngags mkhan gyis smras pa/_sangs rgyas mya ngan las 'das nas zhag bdun bzhi lon te/_zhugs la bzhen nas da ltar ring bsrel 'god do/_/rgyal pos smras pa/_bdag cag ni bcom ldan 'das kyi gnyen lags te/_bcom ldan 'das kyi byin gyi rlabs 
[\[337b\]]
[\[337b.1\]]kyis bdag cag gis de bzhin gshegs pa mya ngan las 'das pa ni ma tshor na/_da bdag cag gis de bzhin gshegs pa'i sku gdung bltar 'gro na/_khyed kyis ma 'gags par lam dang sgo phye shig_/sngags mkhan dang dmag rnams kyis de skad ces smras pa thos nas/_rgyal po dang shAka gi rigs 
[\[337b.2\]]rnams nang du btang ngo /_/de dag gis bcom ldan 'das kyi sku gdung mthong nas skad brnangs pa tsam du ngud mos btab ste/_g.yas phyogs nas lan bdun bskor nas/_mchi ma phyis te 'di skad ces smras so/_/de bzhin gshegs pa'i ring bsrel cha gcig tsam bdag cag gi mchod pa'i gnas 
[\[337b.3\]]su byin cig ces smras so/_/'khor mang po rnams kyis smras pa/_khyed shAka gi rigs kyang yin la gnyen du yang shes na sangs rgyas bcom ldan 'das kyis ni khyed la ma byin te/_ring bsrel 'di dag kyang so so nas bdag po yod pas khyed kyis mi thob kyis phyir deng shig ces smras so/_/de'i tshe na rgyal po dang 
[\[337b.4\]]shAka gi rigs rnams kyis ring bsrel gyi skal ba ma thob pas mya ngan gyis yid gdungs te/_ngus nas sa la brgyal lo/_/de nas ring zhig lon pa dang phyir sangs nas mi dga' bzhin du 'khor mang po rnams la 'di skad ces smras so/_/sangs rgyas bcom ldan 'das ni bdag cag gi shAka gi 
[\[337b.5\]]rigs yin te/_khyed la thugs brtse ba'i phyir 'dir mya ngan las 'das na/_ci'i phyir bdag cag la ring bsrel gyi shas tsam yang mi sbyin zhes smras nas/_ring bsrel la phyag 'tshal te lan bdun bskor nas ngus bzhin du khros te phyir dong ngo /_/de'i tshe yul dbus 'gyur 'chang gi rgyal po 
[\[337b.6\]]ma skyes dgra pha bsad nas shin tu 'gyod de/_lus la 'brum bu ma rungs pa byung ste/_bcom ldan 'das kyi 'od zer zla ba zhes bya ba lus la reg nas 'brum bu yang bags kyis sos te/_bcom ldan 'das gang na bar lhags te mthol tshangs byas so/_/bcom ldan 'das kyi thugs 
[\[337b.7\]]rje chen pos bdud rtsi'i chos kyi sman gyis lus bkrus te/_kha na ma tho ba'i sdig byang nas phyir pho brang du dong nas de bzhin gshegs pa yongs su mya ngan las 'das pa yang ma tshor ro/_/bcom ldan 'das mya ngan las 'das pa'i nub mo rmi lam 'di dag rmis so/_/zla ba sa la ltung nas sa la nyi 
[\[338a\]]
[\[338a.1\]]ma shar te skar ma sprin la char bzhin du 'bab pa dang /_dud pa sa las byung nas skar ma'i gza' bdun po gnam la mngon du snang ba dang gnam la me'i phung po chen po 'bar te mkha' la mngon du 'bar nas dus gcig tu sa la ltung ba snyam rmis nas/_de ma thag tu sad de shin tu dngangs 
[\[338a.2\]]nas blon po rnams bsdus te/_'di lta bu zhig rmis na ci la lta zhes bka' stsal to/_/blon po rnams kyis gsol pa/_'di ni sangs rgyas yongs su mya ngan las 'das pa'i ltas lags te/_sangs rgyas mya ngan las 'das nas khams gsum na lam rgyud drug gi sems can la nyon mongs pa 
[\[338a.3\]]kun nas ldang bas me chen po gnam las ltung ba lags so/_/sangs rgyas yongs su mya ngan las 'das nas/_zla ba lta bu'i thugs rje'i 'od dang kun la snyoms par khyab pa'i shes rab nub par 'gyur bas zla ba sa la ltung ba lags so/_/skar ma sa la ltung ba ni sangs rgyas mya ngan las 
[\[338a.4\]]'das nas/_spyod lam brgyad khri dang /_tshul khrims thams cad las skye bo thams cad 'gal bar byed do/_/sangs rgyas kyi bka' bzhin du mi byed kyi/_log pa'i chos spyod pas sems can dmyal bar ltung ngo /_/nyi ma sa la ltung ba ni sangs rgyas mya ngan las 'das nas/_ngan song gsum 
[\[338a.5\]]gyi sdug bsngal gyi phung po nyi ma lta bur 'jig rten du shar bas rmi lam 'di dag rmis pa lags so/_/rgyal pos de skad ces thos nas nam gyi gung tshigs na blon po'i 'khor dang bcas te/_grong khyer rtswa mchog dang nye ba zhig tu lhags nas/_dmag gi tshogs grangs med pa rnam bzhis rtswa 
[\[338a.6\]]mchog gi grong khyer rim pa grangs med par bskor ba dang /_sgo bzhi na bgegs srung ba'i sngags mkhan la sogs pa yang mthong nas sngags mkhan la 'di skad ces smras so/_/ci sangs rgyas yongs su mya ngan las 'das sam/_sngags mkhan gyis smras pa/_sangs rgyas yongs su 
[\[338a.7\]]mya ngan 'das nas deng du zhag bdun bzhi lon te/_'khor mang po rnams da ltar sku gdung 'god do/_/rgyal pos smras pa/_bdag gis sangs rgyas mya ngan las 'das pa ma thos te/_rmi lam du ltas ngan pa mthong nas blon po rnams kyis de bzhin gshegs pa mya ngan las 'das pa'i 
[\[338b\]]
[\[338b.1\]]ltas yin no zhes smras nas bdag cag 'dir lhags na/_bdag cag de bzhin gshegs pa'i rdo rje lta bu'i sku gdung la phyag 'tshal du 'gro ba'i lam phye shig ces smras so/_/sngags mkhan rnams kyis rgyal po grong khyer gyi nang du btang ngo /_/lam gyi bzhi mdor seng ge'i khri'i steng na gser 
[\[338b.2\]]gyi sgrom du ring bsrel bzhag nas/_'khor mang po thams cad kyis ngu bzhin du mchod pa byed pa mthong nas/_rgyal po 'khor dang bcas te phyag byas nas ngus te/_g.yas phyogs nas lan bdun bskor nas mchod pa byas so/_/de nas rgyal pos 'khor mang po la de bzhin gshegs pa'i 
[\[338b.3\]]ring bsrel shas kyis ci gnang zhes gsol nas/_'khor rnams kyis smras pa/_rgyal po chen po 'phyis so/_/de bzhin gshegs pa'i sku gdung bgo ba yang su la gnang ba sngar bka' stsal pas/_rgyal po'i skal pa med kyis slar deng shig_/rgyal po ma skyes dgras de skad ces smras pa thos 
[\[338b.4\]]nas gsol pa bzhin du ma rangs pas mi dga' bzhin du ring bsrel la phyag 'tshal te phyir dong ngo /_/de'i tshe yul yangs pa can gyi rgyal po yang sangs rgyas mya ngan las 'das nas zhag bdun gsum lon nas gdod rtogs te/_'khor dang bcas su rtswa mchog gi grong khyer gyi drung du 
[\[338b.5\]]lhags so/_/rtswa mchog gi grong khyer la dmag gi tshogs grangs med pas rim pa grangs med par bskor ba mthong ngo /_/de'i tshe yul a ka leg gi rgyal pos sangs rgyas mya ngan las 'das nas zhag bdun gsum lon nas gdod tshor te/_myur bar rtswa mchog gi grong khyer du lhags nas grong 
[\[338b.6\]]khyer rtswa mchog na dmag gi tshogs grangs med pas rim pa grangs med par bskor ba mthong ngo /_/de'i tshe yul byi nu ti'i rgyal po mi 'jigs pa zhes bya ba yang sangs rgyas yongs su mya ngan las 'das nas zhag bdun gsum lon nas gdod tshor ro/_/de'i tshe yul tsa la ka'i rgyal po yang 
[\[338b.7\]]sangs rgyas mya ngan las 'das nas zhag bdun gsum lon nas gdod tshor ro/_/de'i tshe rgyal po shi ka na zhes bya ba yang sangs rgyas mya ngan las 'das nas zhag bdun gsum lon nas gdod tshor ro/_/de'i tshe pa sha la mu stegs can gyi rgyal po yang sangs rgyas mya ngan las 'das nas zhag 
[\[339a\]]
[\[339a.1\]]bdun gsum lon nas gdod tshor te/_blon po'i 'khor dang bcas nas grong khyer rtswa mchog tu lhags te/_grong khyer rtswa mchog la dmag gi tshogs grangs med pas bskor te srung ba dang /_sgo bzhir yang sngags mkhan gyis sgo srung ba mthong nas sngags mkhan la 'di 
[\[339a.2\]]skad ces smras so/_/ci sangs rgyas yongs su mya ngan las 'das sam/_sngags mkhan gyis smras pa/_sangs rgyas mya ngan las 'das nas zhag bdun gsum lon te/_da ltar 'khor mang po sku gdung bgo ba'i las byed do/_/bdag cag gis sangs rgyas yongs su 
[\[339a.3\]]mya ngan las 'das pa yang ma tshor te/_de bzhin gshegs pa'i ring bsrel la phyag 'tshal du 'gro na/_khyed lam phye shig ces smras so/_/sngags mkhan gyis rgyal po grong khyer gyi nang du btang nas/_lam gyi bzhi mdor seng ge'i khri'i steng na rin po che sna bdun gyis brgyan pa'i 
[\[339a.4\]]gser gyi sgrom du ring bsrel bzhugs pa mthong nas thams cad kyis dus gcig tu phyag 'tshal te/_ngus nas g.yas phyogs su lan bdun bskor te/_mchod pa ci 'byor pas mchod pa byas so/_/rgyal pos smras pa/_bdag cag gis ni sangs rgyas mya ngan 
[\[339a.5\]]las 'das pa sngar ma tshor na/_de bzhin gshegs pa'i sku gdung la shas kyis mchod pa'i rten du ci gnang zhes gsol to/_/'khor rnams kyis smras pa/_sku gdung bgo ba'i cho ga sngar bka' stsal te/_rgyal po skal ba med kyis slar deng shig_/rgyal po 'khor 
[\[339a.6\]]dang bcas te sku gdung ma thob pas mya ngan gyis yid gdungs te/_sku gdung la phyag 'tshal nas ngus bzhin du phyir dong ngo //_//'phags pa yongs su mya ngan las 'das pa chen po'i mdo rdzogs so//_//mdo mya ngan las 
[\[339a.7\]]'das pa chen po rgya nag nas bsgyur ba 'di/_rgya nag gi mkhan po wang phab zhun dang /_d+harma'i gzhi 'dzin dge ba'i blo gros dang /_lo ts+tsha ba rgya mtsho'i sdes bsgyur cing zhus te gtan la phab pa'o//_//
