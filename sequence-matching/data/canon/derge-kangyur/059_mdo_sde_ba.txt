[\[1a\]]
[\[1a.1\]]@#/_/mdo sde ba bzhugs so/_/
[\[1b\]]
[\[1b.1\]{D158}]@##/_/rgya gar skad du/_Ar+ya brah+ma pa ri pr-i ts+tshA nA ma ma hA yA na sU tra/_bod skad du/_'phags pa tshangs pas zhus pa zhes bya ba theg pa chen po'i mdo/_sangs 
[\[1b.2\]]rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das grong khyer yangs pa na tshal chen po'i khang pa 
[\[1b.3\]]brtsegs pa'i gnas na dge slong khri nyis stong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de nas bcom 
[\[1b.4\]]ldan 'das mi nyal tsam gyi nam gyi gung thun la skyil mo krung bcas nas dran pa mngon du bzhag ste/_rtog pa dang bcas pa/_dpyod pa dang bcas pa'i ting nge 'dzin las skyes pa'i 
[\[1b.5\]]dga' ba dang bde ba can bsam gtan dang po la snyoms par zhugs so/_/bcom ldan 'das de las bzhengs nas rtog pa med pa/_dpyod pa med pa'i ting nge 'dzin las skyes pa'i 
[\[2a\]]
[\[2a.1\]]dga' ba dang bde ba can bsam gtan gnyis pa la snyoms par zhugs so/_/bcom ldan 'das de las bzhengs nas dga' ba'i 'dod chags dang bral ba/_btang snyoms pa dran pa dang ldan pa/_bde bar gnas pa bsam gtan 
[\[2a.2\]]gsum pa la snyoms par zhugs so/_/bcom ldan 'das de las bzhengs nas bde ba yang spangs te/_snga nas sdug bsngal yang spangs shing yid bde ba dang yid mi bde ba yang nub pas phyir sdug bsngal yang med bde ba yang med pa btang snyoms dang 
[\[2a.3\]]dran pa yongs su dag pa bsam gtan bzhi pa la snyoms par zhugs so/_/de nas bcom ldan 'das bsam gtan bzhi pa las bzhengs nas bsam gtan gsum pa la zhugs so/_/bsam gtan gsum pa las bzhengs nas bsam gtan gnyis pa la 
[\[2a.4\]]zhugs so/_/bsam gtan gnyis pa las bzhengs nas bsam gtan dang po la zhugs so/_/bsam gtan dang po las bzhengs nas gdul bya ji lta ba bzhin du sems can la gzugs kyi lus kun tu ston pa zhes bya ba'i ting nge 'dzin la snyoms par 
[\[2a.5\]]zhugs so/_/bcom ldan 'das gdul bya ji lta ba bzhin du sems can la gzugs kyi lus kun tu ston pa'i ting nge 'dzin de la snyoms par zhugs ma thag tu de nas skad cig de la bcom ldan 'das shin tu lham me lhan ne lhang nger bzhugs te/_mi mjed 
[\[2a.6\]]kyi bdag po tshangs pa tshangs pa'i gnas na 'dug bzhin du bcom ldan 'das shin tu lham me lhan ne lhang nge ba dang skyes bu chen po'i mtshan sum cu rtsa gnyis kyis legs par brgyan pa mthong ngo /_/mthong nas kyang tshangs pa'i 'jig rten nas mi snang bar 
[\[2b\]]
[\[2b.1\]]gyur nas thams cad dang ldan pa'i tshal chen po 'od kyis snang bar byas te/_bcom ldan 'das kyi spyan sngar ha cang yang mi ring ba zhig tu 'dug go/_/de nas mi mjed kyi bdag po tshangs pas 'di snyam du bsams te/_sangs rgyas bcom ldan 'das rnams ni bsnyen par 
[\[2b.2\]]dka' ba rnam par shes pa dka' ba yin na bcom ldan 'das ting nge 'dzin la snyoms par zhugs pa la bdag gis lud pa bsal ba'i sgra'am smra ba tsam gyis bzhengs par gsol ba ni bdag gi cha ma yin gyis bdag gis tshigs su bcad pa dag gis bcom ldan 'das bzhengs 
[\[2b.3\]]par gsol/_gor ma chag snyam ste/_de nas mi mjed kyi bdag po tshangs pas bla gos phrag pa gcig tu gzar nas 'dug bzhin du bcom ldan 'das ga la ba de logs su thal mo sbyar ba btud de mgo btud nas/_bcom ldan 'das la tshigs su bcad pa dag 
[\[2b.4\]]gis bzhengs par gsol to/_/ma gos dri ma ma mchis rnam par dag_/lha dang mi mchog rnams dang dri za dang /_/klu dang lha min rnams kyis legs mchod pa/_/sems can sman slad mgon po khyod la mchod/_/dper na ri ni rab tu mi g.yos dang /_/ji ltar 
[\[2b.5\]]rgya mtsho gting ni mi dpogs ltar/_/bdud rnams thams cad kyis kyang mi g.yos la/_/thub pa skyes bu mchog ni bsam gtan mdzad/_/zang zing mi mnga' mtshan ma mi mnga' zhing /_/tha dad mi mnga' brtan pa mi mnga' la/_/gnas mi mnga' zhing snang ba mi mnga' 
[\[2b.6\]]ba'i/_/thub pa skyes bu dam pa bsam gtan mdzad/_/rtog ge rnams kyi yul ni ma lags shing /_/byis pa rnams kyi spyod yul ma lags pa/_/sems dang sems las byung bas rab 'das pa/_/bsam gtan pha rol gshegs pa bsam gtan mdzad/_/mgon 
[\[2b.7\]]po seng ge bzhin du gsung yang sgrog_/thub pa 'brug bzhin sgrog pa rab tu mdzad/_/dpa' bo zla ba bzhin du rab tu mdzes/_/sems can dkon mchog khyod la phyag 'tshal lo/_/de nas bcom ldan 'das kyis mi mjed kyi bdag po tshangs pas bskul ba'i tshigs 
[\[3a\]]
[\[3a.1\]]su bcad pa 'di dag gis bskul bar thugs su chud nas ji ltar skyil mo krung bcas pa de nyid kyi ting nge 'dzin de las bzhengs so/_/bzhengs nas bcom ldan 'das kyis mi mjed kyi bdag po tshangs pa la sbran pa'i phyir mgur bsal ba'i sgra mdzad pa 
[\[3a.2\]]dang /_mi mjed kyi bdag po tshangs pas bcom ldan 'das ting nge 'dzin de las bzhengs te/_ji ltar skyil mo krung bcas pa de nyid kyis bzhugs pa mthong ngo /_/mthong nas kyang bcom ldan 'das ga la ba der song ste phyin nas/_bcom ldan 'das la lan gsum bskor ba 
[\[3a.3\]]byas te/_bcom ldan 'das kyi zhabs la mgo bos phyag 'tshal nas phyogs gcig tu 'dug go/_/phyogs gcig tu 'dug nas mi mjed kyi bdag po tshangs pas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du/_bcom ldan 
[\[3a.4\]]'das kyis bdag la skabs dbye bar gnang na de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom ldan 'das kyis mi mjed kyi bdag po tshangs pa la 'di skad ces bka' stsal to/_/
[\[3a.5\]]tshangs pa zhu ba lung bstan pa'i phyir de bzhin gshegs pas rtag tu khyod la skabs phyes/_tshangs pa khyod ci dang ci 'dod pa de bzhin gshegs pa la zhus shig dang /_zhus pa de dang de nyid kyi lung bstan pas ngas khyod kyi sems rangs par bya'o/_/de nas bcom ldan 'das kyis 
[\[3a.6\]]skabs phye bas mi mjed kyi bdag po tshangs pas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po dag chos du dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya ba lags/_
[\[3a.7\]]de skad ces gsol pa dang /_bcom ldan 'das kyis mi mjed kyi bdag po tshangs pa la 'di skad ces bka' stsal to/_/tshangs pa byang chub sems dpa' sems dpa' chen po dag chos gcig dang ldan na myur du bla na med pa yang dag par rdzogs pa'i byang chub mngon par rdzogs par 
[\[3b\]]
[\[3b.1\]]'tshang rgya'o/_/chos gcig gang zhe na/_'di lta ste/_lus kyi rjes su song ba'i dran pa'o/_/tshangs pa byang chub sems dpa' lus kyi rjes su song ba'i dran pa ci lta bu yin zhe na/_tshangs pa 'di la byang chub sems dpa' ni 'gro'o snyam pa'i dran pa dang ldan pa yin 
[\[3b.2\]]zhing yang dag par ji lta ba bzhin du rab tu shes so/_/ldog go snyam du dran pa dang ldan pa yin zhing yang dag par ji lta ba bzhin du rab tu shes so/_/nyal lo snyam pa dang /_ldang ngo snyam pa dang /_'chag go snyam pa dang /_'dug go snyam du dran pa dang ldan pa yin 
[\[3b.3\]]zhing yang dag par ji lta ba bzhin du rab tu shes so/_/de gcig pu dben par 'dug ste nang du yang dag bzhag nas 'khrug pa med pa'i yid kyis lus 'di nyid la 'di lta ste/_kye ma lus 'di ni mi brtan pa/_mi rtag pa/_rang bzhin gyis nyam chung ba/_snying po med 
[\[3b.4\]]pa/_ther zug ma yin pa/_rnam par 'thor ba'i chos can/_rnam par 'jig pa'i chos can/_rten cing 'brel par 'byung ba/_sgyu ma dang 'dra ba/_zil pa'i thigs pa dang 'dra ba/_g.yo ba mi gnas pa/_mi gtsang ba/_rnag gi dri ma can/_rlung dang nyi mas mthar 
[\[3b.5\]]thug pa/_mthar 'dul ba/_mthar rdul du 'gyur ba/_ngan skyugs kyi mthar thug pa/_nad mang ba/_gnod pa can/_'go ba'i nad mang ba/_na ba/_'jig pa'i ngang can/_rus pa bsogs pa/_dri nga ba/_'dzag pa can bsgrims te rim gro byed dgos pa yin par yang dag pa'i 
[\[3b.6\]]dran pas yang dag par ji lta ba bzhin du so sor rtog go/_/de de ltar yang dag pa'i dran pas lus kyi skyon rnams yang dag par ji lta ba bzhin du rab tu shes pas lus la chags pa dang /_lus la kun tu 'dod chags dang /_lus la bdag gi nyid yin pa mi bskyed do/_/de 
[\[3b.7\]]lus la mi lta bas srog la chags pa dang /_srog la kun tu 'dod chags dang /_srog la bdag gi nyid yin pa mi bskyed do/_/de lus dang srog la mi lta bar chos gos ngan ngon dang /_kha zas ngan ngon dang /_mal cha dang /_stan ngan ngon dang /_na ba'i gsos sman dang /_
[\[4a\]]
[\[4a.1\]]yo byad ngan ngon tsam dag gis chog par 'dzin pa yin no/_/de tshangs pa mtshungs par spyod pa rnams kyi bya ba gang dag yin pa don dang ldan pa rnams sam/_dge ba dang ldan pa rnams kyang de dag la stong par byed de/_yongs su mi skyo zhing yongs su 
[\[4a.2\]]yid 'chad pa med la yongs su skyo ba'i sems mi bskyed do/_/de mkhan po dang slob dpon gyi gan du 'gro na dran pa dang ldan zhing 'di snyam du sems te/_mkhan po dag ni bsnyen par dka' ba'o/_/slob dpon dag ni bsnyen par dka' ba ste/_bdag der song ba na sdig pa 
[\[4a.3\]]mi dge ba kun tu spyod pa 'ga' zhig gis bdag la glengs shing dran par byas na mi rung ngo snyam nas de rgyu de dang rkyen de dang gzhi des bslab pa rnams la gus pa byed par 'gyur te/_rtun par byed pa dang /_legs par bya ba byed pa dang /_zhi ba rnal du byed pa dang /_shin tu 
[\[4a.4\]]yongs su mthar thug par byed pa can du 'gyur ro/_/de la bslab pa rnams la gus pa byed pa nyid dang /_rtun par byed pa nyid dang /_legs par bya ba byed pa nyid dang /_zhi ba rnal du byed pa nyid dang /_shin tu yongs su mthar thug par byed pa nyid kyis mkhan po dang /_
[\[4a.5\]]slob dpon gyi gan du 'gro ba na bag tsha ba med pa dang /_bag 'khums pa med par 'gro zhing mi 'jigs pa dang /_lhan cig tu byung ba'i rgod pa yang mi ston te/_de ci'i phyir zhe na/_gus pa dang bcas shing zhe sa dang bcas pa yin la/_rigs kyi bag ma bzhin du 'dzem pa dang 
[\[4a.6\]]ldan pa'i phyir ro/_/de la 'dzem pa dang ldan pas lus kyi skyon dang /_lus kyi nyes par spyod pa gang dag yin pa de dag thams cad kyi thams cad du yongs su spong ngo /_/tshangs pa byang chub sems dpa' lus kyi skyon dang lus kyi nyes par spyod pa de dag gang zhe na/_tshangs pa 
[\[4a.7\]]srog gcod pa ni byang chub sems dpa'i lus kyi skyon dang lus kyi nyes par spyod pa yin no/_/tshangs pa ma byin par len pa dang /_mi tshangs par spyod pa ni byang chub sems dpa'i lus kyi skyon dang lus kyi nyes par spyod pa yin no/_/tshangs pa byang chub sems dpa' ci ltar na srog 
[\[4b\]]
[\[4b.1\]]gcod pa spong ba yin zhe na/_tshangs pa 'di la byang chub sems dpa' ni 'dod chags kyi dbang gis srog chags kyi srog gcod par mi byed/_zhe sdang gi dbang dang gti mug gi dbang gis srog chags kyi srog gcod par mi byed do/_/de sems can gzhan dag dang gang 
[\[4b.2\]]zag gzhan rnams la bdag tsam du 'du shes par byed cing sdug pa tsam du 'du shes par byed de/_bdag nyid kyis sems can gzhan dag dang /_gang zag gzhan rnams kyi srog gcod par mi byed do/_/gzhan dag kyang srog gcod du mi 'jug go/_/gzhan dag 
[\[4b.3\]]srog gcod pa la yang rjes su yi rang bar mi byed do/_/bdag gis kyang mi gcod do/_/gzhan dag kyang gcod du mi 'jug go/_/gzhan dag gcod pa la yang rjes su yi rang bar mi byed do/_/bdag kyang mi rdeg go/_/gzhan dag kyang rdeg tu mi 'jug go/_/
[\[4b.4\]]gzhan dag rdeg par byed pa la yang rjes su yi rang bar mi byed do/_/ji ltar na ma byin pa len pa spong ba yin zhe na/_tshangs pa 'di la byang chub sems dpa' ni sems can rnams kyi 'tsho ba'i yo byad gang dag yin pa 'di lta ste/_gser dang /_nor bu dang /_mu tig dang /_
[\[4b.5\]]bai dUr+ya dang /_dung dang /_man shel dang /_byi ru dang /_sa le sbram dang /_dngul la sogs pa dang /_gos dang /_rgyan gyi rnam pa dag dang /_nor dang /_'bru dang /_mdzod dang /_bde ba'i rnam pa de dag la chags pa mi skyed/_de dag la rnam par rtog par mi byed cing rku 'phrog 
[\[4b.6\]]mi byed do/_/rku 'phrog byed du mi 'jug go/_/rku 'phrog byed pa rnams la rjes su yi rang bar mi byed do/_/de grong na yod pa'am/_dgon pa na yod pa ma byin zhing ma gnang ba rtswa'i 'dab ma tsam yang len par mi byed do/_/ji ltar na mi tshangs par spyod pa spong ba yin zhe na/_
[\[4b.7\]]tshangs pa 'di la byang chub sems dpa' dbang po rnams kyi sgo legs par bsrungs shing gnas pa yin/_legs par bsdams pa yin/_'thun pa'i gnas su rgyu ba yin/_shin tu bsrung ba'i dran pa dang ldan pa yin/_rtag tu bsrung ba'i dran pa dang ldan pa yin/_de dran pas yid kun tu 
[\[5a\]]
[\[5a.1\]]bsrung ba yin/_lus dang ngag shin tu bsdams pa yin no/_/'thun pa'i gnas su rgyu la dran pa dang ldan pa yin zhing 'di snyam du yang sems bskyed do/_/mi zhig gis bye ma zhib mo shin tu bsregs pa lag pa gnyis kyi snyim pas blangs te mig bkang ba ni sla'i/_
[\[5a.2\]]chags pa'i sems kyis yul gyi bzang mo la lta ba ni de lta ma yin no/_/de ci'i phyir zhe na/_bdag yul gyi bzang mo la bltas pas yun ring por phung zhing bcom la ma rung bar gyur pa'i phyir ro snyam mo/_/de de ltar lus la lus kyi rjes su lta zhing bza' ba dang /_btung ba dang /_
[\[5a.3\]]gnas dang /_mal cha dang /_stan rnams la dran pa legs par gnas pa yin te/_de dag la spyod pa na ro myong bar mi byed cing chags pa'i sems med pa yin no/_/gal te de yongs su spyod pa na bde ba skyed pa lta na des de la 'di ltar nye bar brtag par bya ste/_bde bar 
[\[5a.4\]]snang ba 'di ni bzlog pa'i sgo nas sdug bsngal yin te/_khams gsum pa 'di na 'dus byas kyi dngos po bde ba gang yang med do/_/de ci'i phyir zhe na/_'dus byas mi rtag pa'i phyir ro/_/mkhas pa'i rang bzhin can dag dngos po mi rtag pa rnams la bde ba'i 'du shes ji ltar skyed snyam du 
[\[5a.5\]]brtag par bya'o/_/tshangs pa gal te byang chub sems dpa' yongs su spyod pa na sdug bsngal kho na skye ba'i bde ba ni ma yin te/_sdug bsngal des kyang yongs su gnon cing nyon mongs na des de la sems 'di ltar nye bar gzhag par bya ste/_lus 'di ni bsgrims te yongs su bskyed dgos 
[\[5a.6\]]pa/_gsug gis bsgrub dgos pa ste/_'di ni sdug bsngal rtsom pas gzung bar mi nus kyi/_bde ba rtsom pas gzung ba bya ba yin te/_bdag gi lus brtan zhing 'tsho ba 'dis dge ba'i chos rnams bsgrub par bya'o/_/dper na rnyed pa 'dod pa'i tshong pa khur khal rnams stong 
[\[5a.7\]]bran byed bcos legs byed pa ni khur khal rnams brgyan pa'i phyir ma yin/_bde bar bya ba'i phyir ma yin gyi gzhan du na ji tsam du khal bkal ba bskur ba'i phyir ro/_/de bzhin du byang chub sems dpa' kha zas za ba yang lus brgyan pa'i phyir zas za ba ma yin/_lus bde bar bya ba'i phyir 
[\[5b\]]
[\[5b.1\]]ma yin te/_gzhan du na ji tsam lus dang 'brel ba'i dge ba'i phyogs bsgral ba'i phyir ro snyam du sems nye bar gzhag par bya'o/_/tshangs pa gal te byang chub sems dpa' de bzhin gshegs pas gsungs pa'i gnyen pos sems shes par byed mi nus na/_des 'di snyam du 
[\[5b.2\]]bsam par bya ste/_sems zhes bya ba 'dis ni mthar phyin par dka' ba/_mi 'thun par 'dzin pa/_'khor ba la mngon du phyogs pa/_dge ba'i phyogs la mi phyogs pa/_yul la mngon du phyogs pa/_dben pa la mi phyogs pa/_bde ba la mngon du phyogs pa/_
[\[5b.3\]]sdug bsngal la mi phyogs pa/_smra ba la dga' ba la mngon du phyogs pa/_de kho na la rnam par lta ba la mi phyogs pa/_mi gtsang ba la mngon du phyogs pa/_gtsang ba la mi phyogs pa/_gdul dka' ba/_gzung dka' ba/_gnas med pa/_
[\[5b.4\]]rten med pa/_gsog_/gsob/_skad cig pa/_rgyu dang rkyen tshogs pa las byung ba yin na/_mkhas pa'i rang bzhin can su zhig 'di lta bu'i rang bzhin can gyi sems kyi dbang du 'gro zhing rjes su 'jug snyam du bsam mo/_/de de ltar sems dran pa nye bar gnas pas sems 
[\[5b.5\]]gdul ba'i phyir nan tan byed do/_/de ser sna'i sems gdul ba'i phyir sbyin pa sbyin par byed de/_tha na kham gcig tsam mam/_rgya shug tsam mam/_mon sran gre'u tsam mam/_til 'bru tsam yang rung /_de yang thams cad la sbyin par byed kyi/_sdug pa rnams la ma yin/_
[\[5b.6\]]'dris pa rnams la yin no/_/de 'chal ba'i tshul khrims kyi sems gdul ba'i phyir tshul khrims bsrung ste/_lus dang /_ngag dang /_yid kyi skyon med par byed pa yin/_'dren mar mi byed pa yin/_nag nog can du mi byed pa yin te/_tshul khrims des bdag la stod 
[\[5b.7\]]par mi byed/_gzhan la smod par mi byed do/_/de gnod sems kyi sems 'dul ba'i phyir bzod pa sgom ste/_de grong ngam grong rdal du zhugs pa na gshe yang ci mi snyam par byed do/_/brgyab kyang rung rdeg kyang rung /_sdigs kyang rung /_rnam par 'joms kyang rung /_smod kyang 
[\[6a\]]
[\[6a.1\]]rung ste ci mi snyam par byed do/_/kye ma dge sbyong 'di ni mgo reg ngan pa'o/_/kye ma dge sbyong 'di ni mgo reg mi sdug pa ngan pa'o zhes 'jig rten gyis dpyas kyang ci mi snyam par byed do/_/yang dag par ma yin pas skur kyang bzod par byed cing dang du len la/_
[\[6a.2\]]las bdag gir bya ba nyid la rton te/_bzod pa des kyang bdag la stod par mi byed/_gzhan la smod par mi byed do/_/de le lo'i sems gdul ba'i phyir dang /_byang chub kyi phyogs kyi chos ma thob pa rnams thob par bya ba'i phyir dang /_thob pa rnams 'phel bar bya ba'i 
[\[6a.3\]]phyir dang /_'phel ba rnams yongs su smin par bya ba'i phyir dang /_yongs su smin pa rnams yang dag par gzung bar bya ba'i phyir dang /_yang dag par gzung ba rnams rnam par dbye ba'i phyir brtson 'grus rtsom mo/_/de sems can gyi ched rnams dang sems can gyi bya 
[\[6a.4\]]ba rnams la yongs su mi skyo zhing yongs su yi mi chad de/_yongs su skyo ba'i sems mi skyed do/_/de gdol pa la phan gdags kyang rung /_rgyal po la phan gdags kyang rung /_shin tu lam ring por yang 'gro ste/_tha dad pa mi dmigs shing rgyun mi gcod pa yin 
[\[6a.5\]]no/_/gal te byang chub sems dpa' sdug bsngal zhing bkren pa'i sems can gyi dngos po thams cad ngan pa zhig gis gtams sam/_'byor cing nor che ba gang yang rung ba zhig gis dngos po bzang po mchog gya nom pa zhig bstabs kyang de la byang chub sems dpa' snying brtse 
[\[6a.6\]]ba'i sems bzhag la gus par bstod cing /_yang dag par gzengs bstod la/_yang dag par 'dzin du gzhug cing dngos po ngan pa de blang bar bya'o/_/de ci'i phyir zhe na/_'di lta ste/_sdug bsngal ba'i sbyin pa 'di ni sbyin pa bya dka' ba yin pa'i phyir ro/_/de rnam par g.yeng 
[\[6a.7\]]ba'i sems gdul ba'i phyir bsam gtan la bsam gtan par byed do/_/ji ltar bsam gtan byed ce na/_tshangs pa 'di la byang chub sems dpa' ni thog ma kho nar lus legs par bsdams pa yin no/_/lus dben par gnas pa yin no/_/lus kyi 'du 'dzi rnams kyang 
[\[6b\]]
[\[6b.1\]]yongs su spong ngo /_/lus la lhag par chags pa yang 'dor ro/_/lus lci ba 'am yang ba yang shes so/_/lus dang 'thun pa dang /_lus 'tsho ba dang /_lus kyi stobs kyang rab tu shes so/_/ngag legs par bsdams pa yin te/_smra ba nyung zhing brjod pa nyung 
[\[6b.2\]]ngo /_/don smra ba yin zhing rigs pa smra ba yin te/_bre mo'i gtam la dga' ba yongs su spong ba yin no/_/de yid legs par bsdams pa yin te/_mi dge ba'i rnam par rtog pa thams cad yongs su spangs so/_/de de ltar gnas gsum yongs su dag pas sngon po 
[\[6b.3\]]dang /_ser po dang /_dmar po dang /_dkar po'i gzugs rnams mi snang bar bya ba'i phyir nan tan byed de/_de dag la mtshan mar mi 'dzin mngon rtags su mi 'dzin to/_/rgyan dang gos kyi rnam pa sna tshogs dag la yang mtshan mar mi 'dzin cing mngon rtags su mi 'dzin pa 
[\[6b.4\]]yin no/_/gzugs dang /_sgra dang /_dri dang /_ro dang /_reg pa sna tshogs pa dag la yang mtshan mar mi 'dzin cing mngon rtags su mi 'dzin pa yin no/_/skyes pa dang /_bud med dang /_khye'u dang /_bu mo rnams la yang mtshan mar mi 'dzin cing mngon rtags 
[\[6b.5\]]su mi 'dzin pa yin no/_/de gcig pu dben par 'dug nas nang du yang dag par 'jog cing sems gnas par bya ba'i phyir nan tan byed de/_mi sdug pa la dmigs pa'am/_byams pa la dmigs pa'am/_snying rje la dmigs pa'am/_yid 'byung bar 'gyur ba 
[\[6b.6\]]gang yang rung bas ji ltar lus khengs par mi 'gyur ba de ltar dmigs par byed de/_dbugs rngub pa dang 'byung ba mi 'gag go/_/rgyun rnams kyang mi 'chad do rlung 'khrug par mi 'gyur ro/_/sems log par rnam par g.yeng bar mi 'gyur ro/_/de 'chag gam/_
[\[6b.7\]]nyal lam/_'greng ngam/_'dug kyang dmigs pa de nyid kyis 'dug go/_/de nyid la sems gtod do/_/tshangs pa gang gi tshe/_byang chub sems dpa' dmigs pa la sems brtan par gyur pa de'i tshe sems la sems mnyam par 'jog ste/_sems kyis sems 
[\[7a\]]
[\[7a.1\]]kyang mi dmigs so/_/gang gis mnyam par 'jog pa de yang mi dmigs so/_/gang gi phyir mnyam par 'jog pa de yang mi dmigs so/_/de 'di snyam du sems te/_kye ma byis pa so so'i skye bo 'di dag ni gsog gi chos rnams dang /_gsob 
[\[7a.2\]]kyi chos rnams la mngon par zhen to snyam du sems te/_'di ni byang chub sems dpa' lhag mthong zhes bya'o/_/de ltar rnam par mthong bas nyon mongs pa rnams kun tu mi 'byung zhing mi 'jug pa de ni byang chub sems dpa' zhi gnas zhes bya'o/_/tshangs pa gzhan 
[\[7a.3\]]yang byang chub sems dpa' gcig pu dben par 'dug ste nang du yang dag bzhag nas ming dang yi ge ji ltar thos pa rnams nges pa'i tshig gi gdags pas yang dag par 'jog cing yi ge de dag la nye bar rtogs te/_de de ltar nye bar rtogs pa na yi ge rnams gsog dang gsob tu 
[\[7a.4\]]mthong ngo /_/de yi ge rnam pa gsog dang gsob tu mthong nas ming rnams kyang gsog dang gsob tu mthong ngo /_/gang la ming de 'dogs pa de yang gsog dang gsob tu mthong ngo /_/de la gzugs gang dang gang snang ba de dang de yang gsog dang gsob tu mthong ngo /_/de gsog 
[\[7a.5\]]dang gsob tu mthong bas yang dag par ji lta ba bzhin du yongs su shes par 'gyur ro/_/yang dag par ji lta ba bzhin yongs su shes pas de la 'dus byas rmi lam dang 'dra bar snang ngo /_/de la byang chub sems dpa' so sor brtags nas sems can la lta bas snying rje 
[\[7a.6\]]chen po'i sems nye bar bzhag nas gnas so/_/de 'chal pa'i shes rab kyi sems gdul ba'i phyir shes rab sgom par byed do/_/ji ltar sgom par byed ce na/_de kun rdzob kyi tshul du bshad pa 'am don dam pa'i tshul du bshad pa'i mdo sde gang dag yin pa de dag brjod pa 
[\[7a.7\]]gsal zhing zur phyin pa dag gis ma nor bar 'dzin to/_/ma nor bas chos ston pa las bzung nas kyang /_/ma nor ba'i bsam pas sems par byed do/_/sgom pa'i rnal 'byor la yang brtson par byed do/_/de ye shes kyi stobs dang shes rab kyi bye brag gis sems can mi 
[\[7b\]]
[\[7b.1\]]dmigs/_srog mi dmigs/_gsob mi dmigs/_skyes bu mi dmigs/_gang zag mi dmigs/_shed las skyes mi dmigs/_shed bu mi dmigs te/_thams cad kyi thams cad du chad par lta bar yang mi lhung ngo /_/btags pa'i tha snyad rnams 
[\[7b.2\]]la yang legs par bslab pa yin no/_/de zin pa'i sa'i khams dang /_ma zin pa'i sa'i khams la yang dag pa'i shes rab kyis tshul gcig tu so sor rtog go/_/zin pa'i chu'i khams dang /_me'i khams dang /_rlung gi khams dang /_ma zin pa la yang yang dag 
[\[7b.3\]]pa'i shes rab kyis tshul gcig tu so sor rtog ste de gnyi ga yang gsog nyid dang gsob nyid du mthong zhing /_bems po nyid dang /_snying po med pa nyid dang /_stong pa nyid du mthong ngo /_/des de ltar mthong bas ji ltar phyi rol gyi khams rnams la mngon par chags pa 
[\[7b.4\]]med pa de ltar nang gi rnams la yang ngo /_/mig gi rnam par shes pa dang /_gzugs rnams la yang yang dag pa'i shes rab kyis tshul gcig tu so sor rtog go/_/rna ba'i rnam par shes pa dang /_sgra rnams dang /_sna'i rnam par shes pa dang /_dri rnams dang /_lce'i 
[\[7b.5\]]rnam par shes pa dang /_ro rnams dang /_lus kyi rnam par shes pa dang /_reg bya rnams la yang yang dag pa'i shes rab kyis tshul gcig tu so sor rtog go/_/de'i sa'i khams la ni sra ba nyid du yang rab tu shes la gsher ba nyid dang /_tsha ba nyid dang /_khong stong nyid du 
[\[7b.6\]]yang rab tu shes so/_/chu'i khams la gsher ba nyid du yang rab tu shes la sra ba nyid dang /_tsha ba nyid dang /_khong stong nyid du yang rab tu shes so/_/me'i khams la tsha ba nyid du yang rab tu shes la sra ba nyid dang /_gsher ba nyid dang /_khong stong nyid du yang rab tu shes 
[\[7b.7\]]so/_/rlung gi khams la g.yo ba nyid du yang rab tu shes la yang zhing g.yo ba nyid du yang rab tu shes so/_/de nam mkha'i khams la khong stong nyid du yang rab tu shes la thams cad du yang song ba nyid du yang rab tu shes so/_/rnam par shes pa'i khams la sgyu ma lta bu nyid du 
[\[8a\]]
[\[8a.1\]]yang rab tu shes la phyin ci log nyid du yang rab tu shes/_phyin ci ma log pa nyid yang rab tu shes so/_/de mig gi rnam par shes pa la stong pa nyid dang /_gzugs la mi rtag pa nyid du yang rab tu shes so/_/rna ba'i rnam par shes pa la stong pa nyid dang /_
[\[8a.2\]]sgra la mi rtag pa nyid dang /_sna'i rnam par shes pa la stong pa nyid dang /_dri la mi rtag pa nyid dang /_lce'i rnam parashes pa la stong pa nyid dang /_ro la mi rtag pa nyid dang /_lus kyi rnam par shes pa la stong pa nyid dang /_reg bya la mi rtag pa nyid du yang rab tu shes 
[\[8a.3\]]so/_/de de ltar shes rab la mkhas pas shin tu rtogs pa'i shes rab dang ldan zhing shes rab rno ba dang ldan te/_mi dge ba'i chos rnams kyang rab tu shes/_dge ba'i chos rnams kyang rab tu shes/_nyan thos yang dag par 'grub par byed pa'i chos rnams kyang rab tu shes/_
[\[8a.4\]]rang sangs rgyas yang dag par 'grub par byed pa'i chos rnams dang /_byang chub sems dpa' yang dag par 'grub par byed pa'i chos rnams dang /_sangs rgyas nyid yang dag par 'grub par byed pa'i chos rnams kyang rab tu shes so/_/de mi dge ba'i chos rnams kyis rnam 
[\[8a.5\]]par smin pa chung ngu dang /_'bring dang /_chen po sems can dmyal ba rnams dang /_dud 'gro rnams dang /_/[{]yi dgas [,]yi dwags [}]rnams su skye ba yang rab tu shes so/_/der skyes pa rnams kyi tshor ba chung ngu dang /_'bring dang /_chen po yang rab tu shes so/_/dge ba'i chos 
[\[8a.6\]]rnams kyi rnam par smin pa chung ngu dang /_'bring dang /_chen po lha rnams kyi nang du'am/_mi rnams kyi nang du smin pa yang rab tu shes so/_/der skyes pa rnams kyi 'bras bu chung ngu dang /_'bring dang /_chen po yang rab tu shes so/_/nyan thos yang dag par 
[\[8a.7\]]'grub par byed pa'i chos rnams kyi rgyun du zhugs pa'i 'bras bu mngon du bya ba dang /_lan cig phyir 'ong ba'i 'bras bu mngon du bya ba dang /_phyir mi 'ong ba'i 'bras bu mngon du bya ba dang /_dgra bcom pa nyid kyi 'bras bu mngon du bya ba'i rnam pa yang rab tu shes so/_/
[\[8b\]]
[\[8b.1\]]shes rab kyi rnam par grol ba nyid dang /_gnyis ka'i cha las rnam par grol ba yang rab tu shes so/_/rang sangs rgyas yang dag par 'grub par byed pa'i chos rnams kyis yang dag par 'grub pa yang rab tu shes so/_/'bras bu dang zhi ba nyid kyang rab tu shes 
[\[8b.2\]]so/_/byang chub sems dpa' yang dag par 'grub par byed pa'i chos rnams kyi tshogs kyi lam yang rab tu shes so/_/ye shes kyi lam yang rab tu shes so/_/shes nas kyang tshogs kyi lam dang ye shes kyi lam la brtson par byed do/_/sangs rgyas nyid 
[\[8b.3\]]yang dag par 'grub par byed pa'i chos rnams kyi rdzu 'phrul che ba nyid kyang rab tu shes so/_/mthu che ba nyid dang /_dam pa nyid dang /_rab mchog nyid dang /_phul du byung ba nyid dang /_che ba nyid dang /_nyan thos dang /_rang sangs rgyas dang /_byang chub sems 
[\[8b.4\]]dpa' thams cad dang /_thun mong ba yang ma yin na/_gzhan sems can thams cad lta smos kyang ci dgos pa'i thun mong ma yin pa nyid kyang rab tu shes so/_/de de ltar chos rnams la chos kyi rjes su lta zhing dran pa legs par nye bar gnas pa sdig pa'i chos thams cad 
[\[8b.5\]]dang ni bral/_dge ba'i chos ni yang dag par thob/_lus kyi gnod pa ni med/_rnam par shes pas 'phangs pa ni med/_sems kyis 'phangs pa ni med la chos rnams kyi rgyu'i tshogs dang 'bras bu yang dag par ji lta ba bzhin du rab tu shes pas/_dper na rgya mtsho'i 
[\[8b.6\]]rlabs bzhin du dge ba'i chos rnams kyis rnam par 'phel te/_ji ltar rgya mtsho'i rlabs 'bri zhing yang 'byung ba ltar/_byang chub sems dpa' ni chos rnams las de lta ma yin no/_/de dper na zla ba yar gyi ngo'i zla ba'i dkyil 'khor dang 'dra bar dge ba'i chos rnams kyis 
[\[8b.7\]]mngon par 'phel te/_ji ltar mar gyi ngo la zla ba'i dkyil 'khor 'bri ba'i chos can yin pa ltar/_byang chub sems dpa' ni chos rnams las de lta ma yin no/_/dper na dbyar gyi dus kyi phu chu brug pa ltar dge ba'i chos rnams kyis mngon par 'phel te/_ji ltar phu chu 
[\[9a\]]
[\[9a.1\]]brug pa dbyar gyi dus zad na 'bri ba'i chos can yin pa ltar/_byang chub sems dpa' ni chos rnams las de lta ma yin no/_/tshangs pa de ltar bslab pa'i byang chub sems dpa' ni myur du bla na med pa yang dag par rdzogs pa'i byang chub mngon par 
[\[9a.2\]]rdzogs par 'tshang rgya'o/_/de'i tshe bcom ldan 'das kyis tshigs su bcad pa 'di dag bka' stsal to/_/lus kyi skyon rnams rab shes na/_/lus yod skyon rnams mi ston to/_/lus la dran pa legs gnas na/_/skyon med zhi ba'i gnas thob bo/_/lus kyi skyon 
[\[9a.3\]]rnams mi shes na/_/lus la yod pa'i skyon mi rtog_/lus la dran pa mi gnas na/_/sdug bsngal bzod dka' gnas thob bo/_/sems kyi skyon rnams rab shes na/_/sems yod skyon rnams mi sten to/_/sems la dran pa legs gnas na/_/skyon 
[\[9a.4\]]med zhi ba'i gnas 'thob bo/_/sems kyi skyon rnams mi shes na/_/sems la yod pa'i skyon mi rtogs/_/sems la dran pa mi gnas na/_/sdug bsngal bzod dka' gnas 'thob bo/_/dge ba'i chos rnams sten byed cing /_/mi dge chos rnams mi sten pa/_/
[\[9a.5\]]chos rnams la ni mkhas pa'i mi/_/skyon med zhi ba'i gnas 'thob bo/_/dge ba'i chos rnams mi sten cing /_/mi dge chos rnams sten byed pa/_/chos rnams la ni mi mkhas mi/_/sdug bsngal bzod dka' gnas 'thob bo/_/de nas mi mjed kyi bdag po 
[\[9a.6\]]tshangs pas lha'i me tog man dA ra ba dag mngon par sprul te bcom ldan 'das la mngon par gtor to/_/mngon par gtor nas kyang bcom ldan 'das kyis bka' stsal pa la mngon par dga' zhing rjes su yi rangs nas/_bcom ldan 'das la lan gsum bskor ba byas 
[\[9a.7\]]te bcom ldan 'das kyi thad nas song ngo /_/de nas bcom ldan 'das kyis nam nangs par mkhyen nas dge slong gi dge 'dun gyi gung la gdan bshams pa la bzhugs so/_/bzhugs nas/_bcom ldan 'das kyis dge slong rnams la bka' stsal pa/_dge slong dag ma dang 
[\[9b\]]
[\[9b.1\]]'dir mi nyal tsam gyi nam gyi gung thun la nga gcig pu dben par 'dug ste nang du yang dag bzhag na mi mjed kyi bdag po tshangs pas thams cad dang ldan pa'i tshal chen po 'od kyis snang bar byas nas nga ga la ba der 'ongs te phyin nas nga la mngon par bstod de/_lan gsum 
[\[9b.2\]]bskor ba byas nas phyogs gcig tu 'dug go/_/phyogs gcig tu 'dug nas mi mjed kyi bdag po tshangs pas nga la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na/_bcom ldan 'das 
[\[9b.3\]]de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/dge slong dag de skad ces gsol pa dang /_ngas mi mjed kyi bdag po tshangs pa la 'di skad ces bka' stsal to/_/tshangs pa zhu ba lung bstan pa'i 
[\[9b.4\]]phyir de bzhin gshegs pas rtag tu khyod la skabs phyes/_tshangs pa khyod ci dang ci 'dod pa zhus shig dang /_zhus pa de dang de nyid kyi lung bstan pas ngas khyod kyi sems rangs par bya'o/_/de nas ngas skabs phye bas mi mjed kyi bdag po tshangs pas nga la 'di skad ces gsol 
[\[9b.5\]]to/_/bcom ldan 'das byang chub sems dpa' sems dpa' chen po dag chos du dang ldan na/_/myur du bla na med pa yang dag par rdzogs pa'i byang chub mngon par rdzogs par 'tshang rgya lags/_dge slong dag de skad ces gsol pa dang /_ngas mi mjed kyi bdag po tshangs 
[\[9b.6\]]pa la 'di skad ces bka' stsal to/_/tshangs pa byang chub sems dpa' sems dpa' chen po dag chos gcig dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/chos gcig gang zhe na/_'di lta ste lus kyi rjes su song ba'i 
[\[9b.7\]]dran pa'o/_/dge slong dag ngas mi mjed kyi bdag po tshangs pa de la lus kyi rjes su song ba dran pa'i rgyu dang /_las dang 'bras bu yang bstan to/_/de nas bcom ldan 'das la tshe dang ldan pa kun dga' bos 'di skad ces gsol to/_/legs so legs so bcom ldan 
[\[10a\]]
[\[10a.1\]]'das kyis mi mjed kyi bdag po tshangs pa la gang bstan pa de skye bo mang po la sman pa dang /_skye bo mang po la bde ba dang /_lha dang mi rnams kyi don dang /_sman pa dang /_bde bar bgyi ba'i slad du bshad du gsol dge slong sar pa rnams dang /_chos 
[\[10a.2\]]'dul ba 'di la rab tu byung nas ring por ma lags shing mchis nas ring po ma lags pa rnams dang /_theg pa chen po la yang dag par zhugs pa'i skyes bu dam pa 'di dag gis thos na dga' ba dang /_dad pa thob par 'gyur/_bslabs pa de la yang sbyor bar brtson 
[\[10a.3\]]par gnas par 'gyur lags so/_/de nas bcom ldan 'das kyis mi mjed kyi bdag po tshangs pa la gang bshad pa de dge slong de dag la yang bshad do/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 
[\[10a.4\]]legs par bka' stsal to/_/bde bar gshegs pa legs par bka' stsal to/_/mi mjed kyi bdag po tshangs pas mdo sde 'di lta bu dag yongs su zhu ba'i slad du bcom ldan 'das kyi thad du mchis nas zhus pa yang legs par smras pa legs so/_/bcom ldan 
[\[10a.5\]]'das mi mjed kyi bdag po tshangs pas gal te dge ba'i rtsa ba gzhan ma mchis na yang zhu ba zhus pa'i mod las skyes pa'i dge ba'i rtsa ba 'di kho nas myur du bla na med pa yang dag par rdzogs pa'i byang chub mngon par rdzogs par 'tshang rgya lags so/_/de ci'i slad du zhe na/_
[\[10a.6\]]bcom ldan 'das dge ba'i rtsa ba de'i mtha' dang mu ni nyan thos dang rang sangs rgyas thams cad kyis rtogs par rngo mi thogs pa'i slad du'o/_/de ci'i slad du zhe na/_bcom ldan 'das 'di ltar mi mjed kyi bdag po tshangs pas zhu ba 'di/_sems can thams cad kyi 
[\[10a.7\]]spyi'i don du zhus pa'i slad du'o/_/bcom ldan 'das kyis bka' stsal pa/_kun dga' bo de de bzhin te/_de de bzhin no/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming 
[\[10b\]]
[\[10b.1\]]ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis 'di tshangs pas zhus pa zhes bya bar zung shig_/dran pa nye bar gzhag pa'i tshul bstan pa zhes bya bar yang zung shig_/bag yod pa'i tshul 
[\[10b.2\]]bstan pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_dge slong de dag dang /_byang chub sems dpa' de dag dang /_thams cad dang ldan pa'i 'khor de dag dang /_lha dang /_mi dang /_lha ma 
[\[10b.3\]]yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa tshangs pas zhus pa zhes bya ba theg pa chen po'i mdo rdzogs so/_/rgya gar gyi mkhan po dzi na mi tra dang /_zhu zhen gyi lo tswa ba ban+de 
[\[10b.4\]]ye shes sdes bsgyur cing zhus te gtan la phab pa//[ {D159}]@##/_/rgya gar skad du/_Ar+ya brah+ma dat+ta pa ri pr-its+tshA nA ma ma hA yA na sU tra/_bod skad du/_'phags pa tshangs pas byin gyis zhus pa zhes bya 
[\[10b.5\]]ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge 
[\[10b.6\]]slong gi dge 'dun chen po dang /_byang chub sems dpa' sems dpa' chen po rab tu mang po thams cad kyang mngon par shes pa mngon par shes pa'i byang chub sems dpa' mngon par shes pa thob pa/_gzungs thob pa/_ting nge 'dzin thob pa/_chags pa med pa'i gzungs thob pa/_
[\[10b.7\]]sgo mtha' yas pa'i phyag rgya bsgrub pa'i gzungs la mkhas pa/_stong pa nyid la gnas pa/_mtshan ma med pa'i spyod yul ba ma brtags pa'i smon lam can/_mi skye ba'i chos la bzod pa thob pa sha stag dang /_thabs cig tu bzhugs te/_de nas byang chub sems dpa' mthong 
[\[11a\]]
[\[11a.1\]]ba don yod byang chub sems dpa' lnga brgya tsam dang lhan cig tu bcom ldan 'das kyi zhabs la phyag 'tshal te/_bcom ldan 'das la bskor ba byas nas/_mthar gyis ljongs rgyu zhing song ba las lnga 'dzin gyi ljongs su phyin to/_/de nas rgyal po tshangs 
[\[11a.2\]]pas byin gyis byang chub sems dpa' mthong ba don yod bdag gi yul 'dir phyin to zhes thos nas de tshim zhing mgul yi rangs te/_rab tu dga' ba dang /_yid bde ba skyes nas skye bo'i tshogs mang pos yongs su bskor cing mdun du bdar nas/_byang chub sems dpa' 
[\[11a.3\]]mthong ba don yod ga la ba der song ste phyin nas byang chub sems dpa' mthong ba don yod kyi rkang pa la mgo bos phyag 'tshal te phyogs gcig tu 'dug go/_/skye bo phal po che de dag kyang byang chub sems dpa' mthong ba don yod kyi rkang pa la mgo bos phyag 'tshal nas/_
[\[11a.4\]]phyogs gcig tu 'khod do/_/de nas byang chub sems dpa' sems dpa' chen po mthong ba don yod kyis rgyal po tshangs pas byin g.yog 'khor dang bcas pa 'khod par rig nas rgyal po tshangs pas byin la 'di skad ces smras so/_/rgyal po chen po rgyal rigs spyi bo nas dbang bskur 
[\[11a.5\]]ba'i rgyal po chos lnga dang ldan pa ni 'khor ba na 'khor ba'i tshe rtag tu khyad par du 'gro bar 'gyur la/_mi khom pa rnams su yang skye bar mi 'gyur ro/_/de bzhin gshegs pa dang yang phrad cing mnyes par byed par 'gyur ro/_/sangs rgyas bcom ldan 'das rnams chos 
[\[11a.6\]]ston pa na yang ldem po'i ngag la mkhas par 'gyur ro/_/dran pa mi chod pa dang ldan par 'gyur/_mdzes par yang 'gyur/_dbang po ma tshang bar mi 'gyur/_sangs rgyas bcom ldan 'das rnams kyis kyang don dam pa dang ldan pa'i gtam 'di lta ste/_bden 
[\[11a.7\]]pa bzhi bstan pa dang ldan pas bod par 'gyur te/_lnga gang zhe na/_rgyal po chen po 'di la rgyal rigs spyi bo nas dbang bskur ba'i rgyal po ni dad pa can yin te/_dad pa'i shas che zhing zhe 'gras pa med pa'i yid dang ldan no/_/de'i dad pa de yang nges par rtsa zug tu 
[\[11b\]]
[\[11b.1\]]bstan pa yin no/_/dad pa de yang rnam pa bcur blta bar bya ste/_bcu gang zhe na/_'di lta ste/_g.yo med par sbyin pa dang /_bdog pa thams cad yongs su gtong ba dang /_lhag pa'i nga rgyal med pa dang /_dang ba'i shas che ba dang /_'phags 
[\[11b.2\]]pa'i bstan pa la skyon du mi 'dzin pa dang /_dge slong rab 'bring tha ma rnams la 'khrul pa mi tshol ba dang /_stong pa nyid la mos pa dang /_lus kyi las yongs su dag pa dang /_ngag gi las yongs su dag pa dang /_yid kyi las yongs su dag pa ste bcu po 
[\[11b.3\]]de dag yin no/_/rgyal po chen po chos dang po 'di dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan de dag thob par 'gyur ro/_/rgyal po chen po gzhan yang rgyal rigs spyi bo nas dbang bskur ba'i rgyal po ni chos 'dod pa yin 
[\[11b.4\]]te/_rgyun mi chad par 'phags pa rnams mthong bar 'dod pa dang /_thos pa tshol ba la chog mi shes so/_/de'i mang du thos pa de yang sems kyis shin tu brtags pa dang /_mthong bas shin tu rtogs pa yin no/_/rgyal po chen po yan lag bcu dang ldan na chos dang 
[\[11b.5\]]ldan pa'i rgyal por rig par bya ste/_bcu gang zhe na/_'di lta ste/_chos 'dod pas lus la mi lta zhing srog la mi lta ba dang /_'khor ba la skyo ba'i yid dang ldan pa dang /_khyim na gnas pa la skyon mang bar sems pa dang /_dngos po thams cad la mi lta ba'i yid 
[\[11b.6\]]dang ldan pa dang /_sngon mngon par 'dus byas pa'i las kyi nang nas sdig pa'i las la smod cing ma 'ongs pa mngon par 'du mi byed pa dang /_sdug pa dang mi sdug pa rnams la nges par sems pa'i yid dang ldan pa dang /_bsam pa thag pa nas bsgrubs pas byang chub sems 
[\[11b.7\]]dpa'i spyod pa rdzogs par byed de/_tshig lhur len par mi byed pa dang /_ye shes yongs su tshol bas dam bcas pa la brtan pa dang /_rang gi g.yog 'khor byang chub yang dag par 'dzin du 'jug cing /_rgyun mi chad par de dag chos kyi sbyin pas yongs su smin par 
[\[12a\]]
[\[12a.1\]]byed la/_de dag gi zang zing yang sdud par byed pa ste/_bcu po de dag yin no/_/rgyal po chen po chos gnyis po 'di dang ldan pa'i rgyal rigs spyi bo nas dbang bskur ba'i rgyal po ni/_ji skad smos pa'i yon tan de dag thob par 'gyur ro/_/rgyal 
[\[12a.2\]]po chen po gzhan yang rgyal rigs spyi bo nas dbang bskur ba'i rgyal po ni chos zab mo'i bzod pa la mos shing stong pa nyid kyi ting nge 'dzin sgrub pa thob pa yin no/_/de'i zab mo la mos pa de yang rnam pa bcur rig par bya'o/_/bcu gang zhe na/_'di lta ste/_ji skad 
[\[12a.3\]]smras pa de bzhin du byed pa dang /_dge ba'i chos spyod pa thams cad yongs su rdzogs par bya ba las shas cher gus pa drag po dang ldan zhing ya nga ba'i las mngon par 'du byed pa yang yongs su spong ba dang /_mngon par 'du byed pa yid du 'ong ba yang mngon par 'du byed pa 
[\[12a.4\]]dang /_skye bo dbang phyug dang ldan pa rnams la yang gzu lums su nan gyis gnon par mi byed pa dang /_yid du 'ong ba'i sbyin pa yang gzhan dag la stobs par byed de/_yid du mi 'ong ba yongs su spong ba dang /_chos thams cad la yang stong ngo snyam du nges par 'byung 
[\[12a.5\]]bar byed pa dang /_byed pa med pa'i lta bas yang dag pa'i mtha' la mtshan nyid gcig tu mos par yang mi byed la tha dad pa'i 'du shes can yang ma yin pa dang /_rang gi yon tan gyis kyang gzhan gyi yon tan khyad du gsod par mi byed pa dang /_tshad nges par 'dzin 
[\[12a.6\]]pa yang mi byed pa dang /_gang zag sbyor ba med pa rnams la yang chos kyi dbyings bsam gyis mi khyab pa dang /_'thun par byed pa ste bcu po de dag yin no/_/rgyal po chen po chos gsum po 'di dang ldan pa'i rgyal rigs spyi bo nas dbang bskur ba'i rgyal po ni ji skad 
[\[12a.7\]]smos pa'i yon tan de dag thob par 'gyur ro/_/rgyal po chen po gzhan yang rgyal rigs spyi bo nas dbang bskur ba'i rgyal po ni 'jig rten gnas pa'i gnod pas sbags pas sbags par yang dag par mthong ba na bla na med pa yang dag par rdzogs pa'i byang chub bsgrub pa'i 
[\[12b\]]
[\[12b.1\]]phyir bstan pa yongs su 'dzin pa la 'jug ste/_pha rol tu phyin pa drug gi stobs bskyed pa la brtson shing sems can yongs su smin par bya ba la yongs su mi skyo'o/_/de'i bstan pa yongs su 'dzin pa de yang rnam pa bcur rig par bya ste/_bcu gang zhe na/_'di 
[\[12b.2\]]lta ste/_'jig rten gyi chos brgyad kyis mi tshugs pa'i ting nge 'dzin sgrub pa la brtson pa dang /_gzungs yongs su tshol ba la brtson pa dang /_dam pa'i chos yongs su gzung ba'i phyir rnam par nges pa la mkhas pa dang /_gang zag gang dag mngon par brtson pa de dag 
[\[12b.3\]]gos dang /_zas dang /_mal cha dang /_stan dang /_nad kyi gsos sman dang /_yo byad rnams bstabs pas yongs su mi skyo ba dang /_byang chub yang dag par 'dzin du 'jug pa la brtson pa dang /_legs par bsams pa sems pa dang /_legs par smra 
[\[12b.4\]]bas smra ba dang /_legs pa'i las byed pa dang /_rab tu 'byung bar sems pa dang /_rgyal po la dga' ba la skyon du rtog pa dang /_gzugs sdug cing gzugs bzang ba thams cad la mi lta ba'i yid dang ldan pa dang /_tha na rgyal po gcig pur sred pas bsgrub 
[\[12b.5\]]pa la yang mi lta ba'i yid dang ldan pa ste/_bcu po 'di dag yin no/_/rgyal po chen po chos bzhi po 'di dag dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan de dag thob par 'gyur ro/_/rgyal po chen po gzhan yang rgyal rigs spyi bo 
[\[12b.6\]]nas dbang bskur ba'i rgyal po ni gang zag gang dag bla na med pa yang dag par rdzogs pa'i byang chub bskal pa grangs med pa bye ba khrag khrig phrag 'bum gyis yang dag par bsgrub pa 'di 'dzin pa dang /_klog pa dang /_ston pa de dag la chos bzhin du srung ba dang /_skyob pa 
[\[12b.7\]]dang /_sbed par byed la sems can gang dag gang zag de lta bu dag la gnod pa byed pa'i rang bzhin can gyi gang zag de lta bu de dag la ni 'di ltar chos kyi longs spyod 'di la spyod pa yongs su bsrung ba'i phyir chad pas gcod par byed do/_/de'i dam pa'i chos yongs su 'dzin 
[\[13a\]]
[\[13a.1\]]pa de yang rnam pa bcur rig par bya ste/_bcu gang zhe na/_'di lta ste/_yang dag par bsgrub pa dang /_nges par phangs par byed pa dang /_chos la mos pa dang /_'khrul pa med par kun tu spyod pa dang /_ye shes 'dod cing yon tan gyi 
[\[13a.2\]]khyad par la yid ches pa dang /_de bzhin gshegs pa'i pho nya dang /_nye bar spyod pa dang /_sangs rgyas kyi snod du rung ba dang /_dkon mchog gsum gyi gdung sdud pa dang /_dam pa'i chos 'bar bar byed pa dang /_skye bo mang po yongs su smin par byed pa ste/_
[\[13a.3\]]bcu po de dag yin no/_/rgyal po chen po chos lnga po 'di dang ldan pa'i rgyal rigs spyi bo nas dbang bskur ba'i rgyal po ni ji skad smos pa'i yon tan 'di dag thob par 'gyur ro/_/de nas byang chub sems dpa' mthong ba don yod kyis de'i tshe tshigs su bcad pa 'di skad 
[\[13a.4\]]smras so/_/rgyal po sangs rgyas chos dang dge 'dun la/_/rtag tu lhag pa'i bsam pa g.yo med pas/_/dad pa dang ni dang ba mi phyed pa/_/de la yon tan 'di dag dkon pa med/_/bcos ma ma yin shes nas dad pa skyes/_/de la dngos po ci yod sri ba 
[\[13a.5\]]med/_/byin nas kyang ni de la 'gyod pa med/_/'dir ni yon tan de dag dad pa'i mtshan/_/de dag bsam pa rtag tu rnyog pa med/_/mi phyed ri rab bzhin du skyod du med/_/bum pa gang ba legs gnas mi g.yo ltar/_/de dag dad pa shin tu g.yo med pa/_/
[\[13a.6\]]mthong la ma mthong thos la ma thos pa/_/gang dag ri bzhin du ni g.yo ba med/_/de dag lta bu dad pa'i mtshan nyid de/_/gnas rnams kun tu nams kyang 'gyur ba med/_/zhi ba 'dod phyir chos 'dod gang yin pa/_/mkhas pa des ni chos don kun spongs 
[\[13a.7\]]shig_/de spangs nas kyang de la sems pa med/_/de dag chos 'dod rnams kyi mtshan nyid do/_/skye bo'i bdag po gang zhig chos 'dod pa/_/gang tshe legs par gsungs pa mi nyan pa/_/sa bon rul pa zhing ngan btab pa ltar/_/'dren pa'i bstan pa dag 
[\[13b\]]
[\[13b.1\]]la skye mi 'gyur/_/thos kyang 'di la bdag ni mkhas snyam sems/_/chos rnams rang bzhin ci 'dra rtogs snyam ste/_/lhag pa'i bsam pas spyod pa ma dag la/_/gnyis sems ldan la dag pa ga las 'ong /_/chos 'dod gang dag dran pa'i blo dang ni/_/gus 
[\[13b.2\]]bcas g.yo med lug ltar lkugs med pa/_/rgya mtsho chen po bzhin du 'bab pa med/_/de 'dra de dag byang chub mchog gi snod/_/chos 'dod pa ni nang dang phyi rol gyi/_/dngos po kun la sdug 'dzin ci yang med/_/shes pa rnams la phangs shing byis pas 
[\[13b.3\]]smad/_/'dis ni chos 'dod gang yin shes par bya/_/de yi phyir na rgyal po chos 'dod pa/_/'di thos nas ni bsgrub pa dag pa yis/_/smras pa tsam dang thos la gnas ma byed/_/bsam pa nyams pa la ni shes rab med/_/zab mo bzod la mos pa gang yin de/_/
[\[13b.4\]]sdug dang mi sdug rnams la chags pa med/_/de dag rlung ltar chags pa med pa yang /_/bskal pa brgya grangs mtha' yas spyod par 'gyur/_/rgyal po gal te byang chub khyod 'dod na/_/lhag pa'i bsam pas bsam pa sbyang bar gyis/_/bdag dang bdag gi snyam pa'i nga rgyal 
[\[13b.5\]]gyis/_/gnas 'dir phyin ci log tu gnas ma byed/_/khyod kyis nyes pa rtag tu bshags par gyis/_/khyod ni 'thun pa'i sdom la gnas par gyis/_/dbang phyug dang ni gnyen la mi rtag soms/_/rten pa med pa 'di ni yang dag stong /_/stong pa'i chos rnams 
[\[13b.6\]]mang po ji snyed smra/_/stong nyid ji bzhin de la gnas pa min/_/chos nyid las ni gang gis 'gal byas pa/_/de ni zab mo'i tshul la bzod pa min/_/de phyir stong pa 'di ni kun tu 'gal/_/stong nyid ji bzhin de ni gang gis shes/_/de ni ngang pa'i rgyal pos rdzab spangs bzhin/_/
[\[13b.7\]]khams las nges byung byang chub mchog la reg_/de bzhin gshegs la gus par byas nas kyang /_/rgyal po khyod kyis bstan pa brtag par gyis/_/rgyal po lus ni rab tu 'jig pa'i phyir/_/byang chub theg pa la ni yi ma 'chad/_/ston pa'i bstan 
[\[14a\]]
[\[14a.1\]]bcos spyod yul cho ga shes/_/mkhas pa de dag la ni rtag tu bsrung /_/smra ba tsam gyi dbang du ma 'gro shig_/nad pa rgyun ring por ni gyur ta re/_/gang gis bstan pa 'di ni legs brtag pa/_/de ni don du bsrung ba'i rgyud la sgrims/_/las 
[\[14a.2\]]dang nyon mongs sna tshogs spangs nas de/_/khyad par du ni byang chub mchog tu 'gyur/_/pha rol phyin drug 'di la legs par slobs/_/de la bslab na byang chub thob par 'gyur/_/ji snyed bstan pa 'di ni bsgrub par gyis/_/kun mkhyen chos rnams ring po mi 
[\[14a.3\]]thogs 'thob/_/me tog khu bar bung ba mi chags dang /_/nam mkha' la ni bya rjes med pa ltar/_/yul rnams la ni gang sems de 'dra ba/_/de 'dra de ni rgyal pos sangs rgyas 'gyur/_/zab mo'i bzod dang spobs pa thob nas 'dir/_/sangs rgyas 
[\[14a.4\]]rnams kyi mdzod 'dzin gang yin pa/_/de dag khyod kyis chos bzhin bsrung bar gyis/_/mkhas pa de 'dra srog phyir ma btang shig_/mkhas pa de dag la ni gnod byed mi/_/chos dang mi ldan brtson pa mang po rnams/_/de dag rtag tu khyod kyis chad pas 
[\[14a.5\]]chod/_/chos kyi tshul 'di myur du nyams sa re/_/gang phyir 'jig rten mgon po mi 'byung na/_/mkhas pa de dag 'jig rten ston par 'gyur/_/srog chags phan phyir chos sgron 'bar bar byed/_/de phyir de dag don du rtag tu sgrims/_/byang chub sems dpa' mang 
[\[14a.6\]]po bye ba stong /_/snying nas sems can don ni spyod mi byed/_/de dag lhag sems med cing tshul khrims med/_/de dag lung bstan rgyal ba gsung mi 'gyur/_/ji skad smras pa de bzhin byed pa rnams/_/de ltar de dag skye med spyod yul can/_/rgyal khyod yang dag spyod 
[\[14a.7\]]pa 'di thos kyis/_/ji skad bstan pa'i bstan 'dir gnas par gyis/_/de nas rgyal po tshangs pas byin gyis byang chub sems dpa' sems dpa' chen po mthong ba don yod la 'di skad ces smras so/_/mthong ba don yod skyon 'di dag thams cad ni bdag la mchis par gda' 
[\[14b\]]
[\[14b.1\]]la/_yon tan rnams ni mi gda'o/_/mthong ba don yod bdag ni gnod pa'i sbags pas sbags pa'o/_/mthong ba don yod bdag ni gzu lums kyi las la lhag par zhen pa'i shas che ba dang /_nor yongs su tshol ba dang /_'khor yongs su bsdu bas 
[\[14b.2\]]kun nas mnar sems kyis sems skyes pa bsal bar rngo mi thogs so/_/gzhan yang bdag ni gzhan dag la dbyug pas bsnun pa dang /_mtshon gyis bsnun pas bsnun par bgyid de/_mthong ba don yod des na bdag gis byang chub tu sems ma bskyed do/_/
[\[14b.3\]]bdag ni tha na rmi lam du yang gzhan dag la kun nas mnar sems kyis sems skyed par bgyid do/_/mthong ba don yod da ni bdag gis lhag pa'i bsam pas bla na med pa yang dag par rdzogs pa'i byang chub tu sems bskyed par bgyi'o/_/mthong ba don yod bdag gis ji 
[\[14b.4\]]ltar bcas pa'i byang chub sems dpa'i bslab pa dag la ma bslabs na bdag gis phyogs bcu'i 'jig rten gyi khams dag na bzhugs pa'i sangs rgyas bcom ldan 'das rnams bslus par gyur cig_/bdag bla na med pa yang dag par rdzogs pa'i byang chub yongs su 
[\[14b.5\]]bsgrubs pa'i slad du/_ji skad smras pa de bzhin du bgyid par 'gyur bar bgyi'o/_/de nas rgyal po tshangs pas byin gyis rjes su bslabs pa'i srog chags brgyad khris sngon ma bskyed pa bla na med pa yang dag par rdzogs pa'i byang chub tu sems bskyed de/_de dag 
[\[14b.6\]]gis kyang ji skad bstan pa'i byang chub sems dpa'i spyod pa dag la smon lam btab bo/_/srog chags nyi khri ni chos rnams la chos kyi mig rdul med cing dri ma dang bral ba rnam par dag go/_/de nas rgyal po tshangs pas byin gyis byang chub sems dpa' sems dpa' chen po 
[\[14b.7\]]mthong ba don yod la 'di skad ces smras so/_/mthong ba don yod bdag la thugs brtse ba dang /_skye bo phal po che 'di dag la phan gdags pa'i slad du bdag gis 'di nyid du dbyar gnas par gnang bar mdzod cig_/mthong ba don yod 'di ltar smod kyi rkyen du mi 'bab 
[\[15a\]]
[\[15a.1\]]cing spyod yul gyi rkyen du mi 'bab la skye bo dang skal ba mnyam pa ma lags shing /_de bzhin gshegs pa yang mi mthong la chos kyang rgyun du mi thos te/_dge ba'i rtsa ba'i tshogs kyang mi mang la sems can mang po yongs su smin par bgyir yang ma 
[\[15a.2\]]mchis mod kyi/_'on kyang bdag cag la phan gdags par 'gyur ro/_/de nas byang chub sems dpa' sems dpa' chen po mthong ba don yod byang chub sems dpa' lnga brgya tsam dang lhan cig tu rgyal po tshangs pas byin la snying brtse ba'i phyir khas blangs so/_/de'i 
[\[15a.3\]]tshe rgyal po tshangs pas byin gyis byang chub sems dpa' mthong ba don yod dang /_'khor lnga brgya'i mal cha dang /_stan dang /_gding ba dang /_bgo ba dang /_bza' ba thams cad kyi yo lang yang bshams so/_/byang chub sems dpa' sems dpa' chen po 
[\[15a.4\]]mthong ba don yod la yang chos kyi mchod pa ci rigs par byas so/_/de'i tshe gnas de na dge slong drug cu gnas par gyur to/_/de dag mi brtson pa dang /_thos pa nyung ba dang /_kun nas mnar sems mang ba dang /_gzhan mchod pa dag la sems sdug bsngal ba 
[\[15a.5\]]dang /_byang chub sems dpar khas 'che ba dang /_byang chub sems dpa' dmu rgod dang /_cang shes ma yin pa dang /_dbang po kho ru chud pa dang /_rgod pa dang /_khengs pa dang /_rgod bag can dang /_mu cor smra ba dang /_khwa ltar skru ba dang /_'jig rten pha rol la mi lta 
[\[15a.6\]]ba dang /_las kyis mi 'jigs pa dang /_bre mo'i gtam la dga' ba dang /_gnyid che ba dang /_chos ma yin pa 'dod pa dang /_lus dang /_ngag dang /_yid kyi las kyi mtha' ma bsdams pa dang /_rtsod pa mang ba dang /_tshul khrims dang ldan pa la sdang ba dang /_
[\[15a.7\]]gzhan gyi shes pa la shas cher ma mos pa dang /_tha na ston pa blta bar yang mngon par mi dga' na tshangs pa mtshungs par spyod pa gzhan dag la lta smos kyang ci dgos pa sha stag ste/_de dag byang chub sems dpa' mthong ba don yod la chos bzhin ma yin par skur pa 
[\[15b\]]
[\[15b.1\]]'debs so/_/de yang dad pa chung ngu'i bram ze dang /_khyim bdag rnams kyi khyim du song nas sgrogs par byed de/_de thos nas bskal pa bye ba phrag brgyad cur sems can dmyal ba chen por skye ba yongs su 'dzin par gyur to/_/de nas byang chub sems dpa' 
[\[15b.2\]]mthong ba don yod kyis sems can de dag nyid la snying brtse ba'i phyir/_rgyal po tshangs pas byin la ma bsnyad do/_/de'i tshe rgyal po tshangs pas byin gyi mdun na 'don pa bram ze rab tu rmugs byed ces bya ba zhig byung ste/_des de na gnas pa'i dge slong rnams byang 
[\[15b.3\]]chub sems dpa' mthong ba don yod dang bye bar byas te/_chos ma yin pas kyang skur pa btab bo/_/rgyal po tshangs pas byin yang mi mngon pa'i thabs kyis byang chub sems dpa' mthong ba don yod dang bye bar byas so/_/chos kyi mchog tu dga' ba byung ngo cog kyang 'gag 
[\[15b.4\]]par byed de/_ci nas kyang byang chub sems dpa' mthong ba don yod la sems mi dga' bar 'gyur bar byed do/_/chos kyi gtam la zhugs na yang de las phyir bzlog pa'i gtam byed de/_ci nas kyang byang chub sems dpa' dmu rgod rnams kyis bya ba byed do/_/de la 
[\[15b.5\]]chos bzhi dang ldan na byang chub sems dpa' dmu rgod yin te/_bzhi gang zhe na/_khwa ltar skru ba dang /_mu cor smra ba dang /_gzhan gyi yid dang mi sbyor ba yin/_bdag la bstod pa dang /_gzhan la smad pa yin/_tshe 'di ched cher 'dzin pa dang /_sdig pa'i 
[\[15b.6\]]bsam pa can yin/_'thun pa 'byed pa'i shas che ba yin te/_chos bzhi po de dag dang ldan na byang chub sems dpa' dmu rgod yin no/_/byang chub sems dpa' mthong ba don yod kyis der bde ba dang /_sdug bsngal ba dang /_bde ba dang /_yid mi bde bas dbyar 
[\[15b.7\]]gnas pa de 'das par bya'o/_/de ci'i phyir zhe na/_'di ltar mi brtson pa dang lhan cig gnas pa ni sdug bsngal ba'i phyir ro/_/de nas byang chub sems dpa' sems dpa' chen po mthong ba don yod kyis dbyar gnas par byas te/_dbyar zla gsum 'das nas chos 
[\[16a\]]
[\[16a.1\]]gos byas shing chos gos bsgrubs te/_lhung bzed dang chos gos zin nas mthar gyis yul rgyu zhing mnyan du yod pa'i rgyal bu rgyal byed kyi tshal mgon med pa la zas sbyin pa'i kun dga' ra ba ga la ba dang /_bcom ldan 'das ga la ba der song ste phyin nas/_
[\[16a.2\]]bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/de nas rgyal po tshangs pas byin gyis byang chub sems dpa' mthong ba don yod dge slong gnas pa rnams kyis gnod pa byas pas/_bcom ldan 'das kyi thad du song ngo 
[\[16a.3\]]zhes thos so/_/de nas rgyal po tshangs pas byin srog chags khri dang lhan cig tu lnga 'dzin gyi ljongs nas ko sa la'i ljongs ga la ba dang /_bcom ldan 'das ga la ba der song ste/_phyin nas bcom ldan 'das kyi zhabs la mgo bos phyag 'tshal te/_phyogs gcig 
[\[16a.4\]]tu 'dug go/_/phyogs gcig tu 'dug nas bcom ldan 'das la rgyal po tshangs pas byin gyis 'di skad ces gsol to/_/bcom ldan 'das byang chub sems dpa' mthong ba don yod ni bdag gi yul nas ha cang sngar mchis lags so/_/bcom ldan 'das kyis 
[\[16a.5\]]bka' stsal pa/_rgyal po chen po gang zag phrag dog can dang /_mngon par mi brtson pa dang /_smra ba la dga' ba dang /_bre mo'i gtam byed pa mang ba dang /_tshul bzhin las thag ring ba dang /_sbyor ba dang bral ba rnams gang na gnas pa der de bzhin gshegs 
[\[16a.6\]]pa dang de bzhin gshegs pa'i nyan thos mi gnas so/_/rgyal po chen po rgyu bcus na gang zag mngon par mi brtson pa yin par rig par bya ste/_bcu gang zhe na/_gnyid che ba dang /_mkhas so snyam du mngon pa'i nga rgyal byed pa dang /_bdag la bstod pa dang /_gzhan 
[\[16a.7\]]la smod pa dang /_bre mo'i gtam la dga' ba dang /_smra ba la dga' ba dang /_tshogs la dga' ba dang /_rnyed pa ched cher 'dzin pa dang /_bkur sti ched cher 'dzin pa dang /_tshul 'chos pa ste/_rgyal po chen po rgyu bcu po de dag dang ldan na gang zag mngon par mi 
[\[16b\]]
[\[16b.1\]]brtson pa yin par rig par bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mi rigs ldan pa rtag tu mi 'thun te/_/ji ltar rgya mtsho chen po mi ro dang /_/ji ltar skye bo bya dang phrad pa bzhin/_/de ni mkhas pa 
[\[16b.2\]]rnams dang shin tu ring /_/dad med de ni 'khrul pa tshol bar byed/_/bre mo gtam smra spyod yul tshogs la dga'/_/rgyal ba rnams kyi bstan la ma gus pa/_/'di nas shi 'phos myur du ngan 'gror 'gro/_/mi ldan pa la dran med shes rab med/_/mya ngan mi 
[\[16b.3\]]'da' mi 'grol tshul khrims med/_/de ni dmus long lam dang ji bzhin du/_/'phags pa'i lam dang shin tu ring bas ring /_/gang zag mi ldan de ni smra ba mang /_/dgod la dga' zhing rtag tu dbang po g.yengs/_/de ni bstan la chu ra'i chu 'os min/_/
[\[16b.4\]]de ni grong zas lcags kyi thu lum za/_/sbyin pa po yis dad pas byin pa na/_/ldan dang grol la nga yis gnang ba yin/_/mi ldan pas ni kham gcig zos na yang /_/ngo lon ri rab tsam yang bya ba yin/_/bstan la yul 'khor zas ni sbyong bar dka'/_/ldan 
[\[16b.5\]]pa gang yin rnams kyang 'di la 'dzem/_/mi ldan de yis rgod bzhin zos na ni/_/glang chen rta dang ba lang bong bur skye/_/de dag de zos brnyes pa'i gzugs su 'gyur/_/de dag rid cing nyam chung smad par 'gyur/_/zas blang zos pas mi gtsang dri ngar 'gyur/_/de 
[\[16b.6\]]dag dbyug pas bsnun pas sbyong bar 'gyur/_/sems kyang g.yengs shing dran pa rnam par nyams/_/slong mo byed cing smyon pa dag tu 'gyur/_/bstan pa bsod nams stegs 'di thob na yang /_/bag med gyur na ngan 'gror ltung bar 'gyur/_/lo ni bye ba khrag khrig 
[\[16b.7\]]mtha' yas par/_/ngan song sdug bsngal mang po de myong nas/_/mi yi 'jig rten khom pa thob par 'gyur/_/sdig byas phyir yang ngan 'gror ltung bar 'gyur/_/lcags kyi thu lum rgya mtsho chen po yi/_/nang du ltung bar gyur na gnas med de/_/lo ni bye ba phrag 
[\[17a\]]
[\[17a.1\]]stong snyed du yang /_/rgya mtsho che las slar ni dbyung mi nus/_/de bzhin byis pa ngan 'gror ltung ba yang /_/bskal pa bye ba khrag khrig brgya stong du/_/de dag mir skye ba yang the tsom bcas/_/de dag mtho ris byang chub ga la thob/_/bsam pa dag 
[\[17a.2\]]cing rtag tu brtson pa dang /_/legs par bsdams shing g.yo sgyu med pa dang /_/mnyam pa'i sems kyis byang chub thob 'gyur te/_/de la thams cad mkhyen nyid dka' ba med/_/rgyal po chen po chos bcu drug po 'di dag ni gang zag phrag dog can gyi mtshan ma yin par 
[\[17a.3\]]rig par bya ste/_bcu drug gang zhe na/_khwa ltar skru ba dang /_mu cor smra ba dang /_legs par ma bsdams pa dang /_gzhan gyi bsngags pa ma yin pas bde bar 'dzin pa dang /_gzhan gyi yon tan dag la yid mi ches pa dang /_bsam pa mang ba dang /_mya ngan mang ba 
[\[17a.4\]]dang /_yid mi bde ba mang ba dang /_mig ser ba dang /_kha dog dang dbyibs nyams pa dang /_nga rgyal gyis non pa dang /_dge slong la mi dga' ba dang /_glo bur du 'ongs pa la bsting ba'i ngang tshul can dang /_brtsad du rung ba'i 'khrul pa tshol ba dang /_gnas la 
[\[17a.5\]]ser sna byed pa dang /_chos nyan du mi 'gro la rna blags te mi nyan/_sems rnam par g.yengs shing gzhan dang gzhan du gtam rlung la bskur bar byed cing chos kyi gtam la mi dga' ste/_'di skad du ci zer ba ngas mi shes so/_/'di ni blun po yin te/_'jig rten gyi tha 
[\[17a.6\]]snyad kyi chos ston to zhes kyang zer te/_gang 'phags pa rnams kyis thugs su chud pa'i chos 'dul ba la ma gus pa 'di nyid mi blun po de dag mi shes pa yin no/_/bdag gis ni byang chub thob nas gdod byang chub kyi shing drung du chos la gus par gnas par bya'o zhes zer zhing dge 
[\[17a.7\]]slong rnams la chos ston pa na yang phyi sgo na 'greng zhing 'dug la chos nyan par byed de/_stan la 'dug mi 'dod na yang dge slong dag la 'tsho bar byed de/_brgyad sde'i byang chub kyi yan lag gi gtam ston pa na yang bdag gis mnyan par bya'o/_/de thos na bdag gis nad de 'byung 
[\[17b\]]
[\[17b.1\]]bar 'gyur ro snyam mo/_/de bas na mi blun po de dag chos ma yin pa 'dod pas byang chub yongs su btsal bar sems pa dag ni dper na mi'i mig gnyis phyung nas blta bar 'dod pa'am/_nor thams cad med par byas nas 'dron pa mang po dang 'thun par 'dod pa'am/_rkang pa 
[\[17b.2\]]bcad nas lam du 'gro bar 'dod pa dang 'dra ste/_rgyal po chen po de ltar 'dod pa'i mi blun po de dag gi byang chub ni de 'dra ba snyam byed do/_/rgyal po chen po chos nyi shu rtsa lnga dang ldan na gang zag byang chub las nyams par rig par bya ste/_nyi shu rtsa lnga gang zhe na/_gnas la ser sna 
[\[17b.3\]]byed pa dang /_khyim la ser sna byed pa dang /_bsngags pa la ser sna byed pa dang /_phrag dog can dang /_ma dad pa dang /_ngo tsha mi shes pa dang /_khrel med pa dang /_sdig pa'i bsam pa can dang /_g.yo ba'i bsam pa can dang /_gzhan la gnod pa dang ldan pa 
[\[17b.4\]]dang /_spyod lam kho re chud pa dang /_tshul 'chos pa dang /_'khon dam du 'dzin pa dang /_sog 'jog gi shas che ba dang /_de bzhin gshegs pas gsungs pa la skrag nas log par brda sprod cing sgro 'dogs te/_chos spong bar byed pa dang /_lhag pa'i nga rgyal can 
[\[17b.5\]]yin te mi 'dri ba'i ngang tshul can dang /_chos la slu ba byas kyang 'gyod pa med pa dang /_snying mi 'bebs shing dgra zla mang ba dang /_'khor gyi nang du song na mthong ma thag tu gzhan gyi mos pa bzlog pa'i phyir gzhan dag gi mtshang 'dru ba dang /_gsang ba'i gnas la yid brtan 
[\[17b.6\]]pa las 'khu ba dang /_sngon mthong yang rung ma mthong yang rung ba'i dge slong dag la 'di rnams la su yang dga' bar mi 'gyur bar bya'o snyam ste/_gnod par bya ba'i phyir bsngags pa ma yin pa brjod pa dang /_gzhan gyi bsngags pa ma yin pa brjod par bya ba'i phyir gzhan 
[\[17b.7\]]spong ba dang /_rnyed pa'i bsam pas bdag gi bsnyen par rdzogs pa de nyams par gyur na mi rung ngo snyam ste/_so sor brtags nas tshul khrims srung ba'o/_/rgyal po chen po gang zag de 'dra ba de dag ni bstan pa las tshabs cher nyams par 'gyur ba'am/_khyim gyi 
[\[18a\]]
[\[18a.1\]]gnas su 'gro bar 'gyur ro/_/de nas de'i tshe bcom ldan 'das kyis tshigs su bcad pa 'di dag bka' stsal to/_/khwa ltar skru zhing ma bsdams mu cor smra/_/'jig rten mkhyen rnams bstan la gus pa med/_/khengs pa khrel med rtag tu mi 'thun pa/_/
[\[18a.2\]]phrag dog zil gnon rtags ni 'di rnams yin/_/gzhan dag gis ni bsngags pa ma yin la/_/mi dgar mi byed dbul pos gser rnyed bzhin/_/snying por 'dzin cing thams cad rnam par spangs/_/gnod sems can la byang chub ga la yod/_/snga ma de yis kun nas 
[\[18a.3\]]mnar sems ltas/_/de yi rnam smin gyis ni ngan 'gro myong /_/'dir ni mi lus thob nas mig kyang ser/_/de yi mdog kyang gsal zhing mdzes mi 'gyur/_/de ni su la'ang btsam pa mang yod de/_/kun tu de yi zhe ni 'gras par 'gyur/_/la la'i shes pa'i khyad 
[\[18a.4\]]par mthong na yang /_/phrag dog bskyed nas chos ni spong bar byed/_/rgod cing snying la thogs pa med pa yis/_/gzhan dang lhan cig sdig pa mang po smra/_/gal te gzhan gyis gtam ngan ma smras kyang /_/'khrug pa'i sems kyis mtshan mo 'da' bar byed/_/de ni grong du 
[\[18a.5\]]spyod lam gzhan du sgyur/_/gtsug lag khang du dmu rgod rta bzhin byed/_/gzhan gyi skyon 'dzin bdag gi 'dzin mi byed/_/phrag dog can rnams chos ni de 'dra'o/_/'di ni ci nas phyogs 'dir mi gnas par/_/'di yi khyim du 'di dang 'di skad bya/_/sang ni bdag 
[\[18a.6\]]gis ngan du brjod snyam ste/_/de ni sdang ba'i yid kyis mang du sems/_/de ni mya ngan mang zhing yid mi bde/_/gzhan gyis shes phyir bkur pa rnams mthong na/_/de ni las kyi rnam smin yid mi ches/_/nyes pas non nas bsngags pa ma yin smra/_/mkhas pa de 
[\[18a.7\]]dag sman rnams khong du chud/_/de phyir de yi bsnyen bkur 'phel 'gyur na/_/de ni sbyin mchog bla med sbyin byed na/_/chos mchog 'dzin par yin pa yong mi shes/_/dge slong bya ba dag la des pa yi/_/glo bur pa dag 'ong ba mthong na na gnong /_/shin tu sdug bsngal 
[\[18b\]]
[\[18b.1\]]gnas 'dir ci 'dod ces/_/gus pa med par ma dad chos rnams smra/_/gtsug lag khang 'di rtag tu las mang la/_/rnyed pa'ang med de spyod yul rnams mi bzad/_/gal te des bskul de ni mi 'gro na/_/legs par ma bsdams thab mo byed par 'gyur/_/'di 
[\[18b.2\]]'dra dag gi gnas 'dir gang yang med/_/yul zhig tu ni ci 'dra dran par gyis/_/gnas pa'i dge slong dag gis khyod bskrad na/_/yul 'di sun dbyung phyir ni 'ongs sam khyod/_/dge bsnyen blun po rnams ni 'di mi shes/_/'di dag khrims 'chal tshul khrims ldan 
[\[18b.3\]]mi shes/_/dge slong dga' dang mi dgas myur du song /_/mi sdug pa dang drag pos song nga re/_/sangs rgyas la ni slob pa'i chos smra ba/_/des shing dam brtan dag gis mthong na ni/_/blun dang mi 'thun 'gyur na mi rung zhes/_/de dag ga las 'ongs par phyir yang 
[\[18b.4\]]'gro/_/kye ma bdag gi 'dren pa'i bstan pa po/_/rgyal ba dag gi chos 'di 'gag par 'gyur/_/dge slong sdig can 'di dag rab tu 'phel/_/chos smra gang yin rnams ni nyung bar 'gyur/_/gang tshe mang du thos pa glo bur 'ongs/_/skye bo mang po dga' byed ston 
[\[18b.5\]]pa na/_/blo gros chung ngu 'di ltar ci shes zhes/_/mi gus de dag gzhan la sbron par byed/_/des ni lung yang ma mnos chos ma dris/_/'di yi mkhan po ci 'dra slob dpon gang /_/rang skye shing ltar chos gos bgos nas ni/_/bde ba'i don du rnyed pa tshol bar byed/_/
[\[18b.6\]]de 'dir mdo sde de la mi mkhas te/_/de yis shes pa bdag cag shes so snyam/_/de dag blun zhing bstan pa sun 'byin pa/_/ting 'dzin ma thob byis pa'i bsam pa sems/_/rgyal po ngas ni 'das pa'i dus dran pas/_/sangs rgyas ye shes 'od ces bya ba byung /_/lo ni 
[\[18b.7\]]brgyad khri tham pa'i bar dag tu/_/chos rnams bstan nas rgyal ba mya ngan 'das/_/rgyal ba de ni 'das pa'i dus kyi 'og_/dam pa'i chos ni nyams shing thug pa na/_/dge slong dran pa'i blo can zhes bya byung /_/gzungs thob ma yin spobs pa thob par 'gyur/_/mdzes 
[\[19a\]]
[\[19a.1\]]shing des la bka' blo bde ba dang /_/rtag tu ngan ngon tsam gyis chog shes pa/_/skye dgu sprin gyi chus ni tshim byed ltar/_/lhar bcas 'gro ba chos kyis tshim par byed/_/de yi dus kyi tshe na sa steng du/_/bkod pa'i rgyal po zhes bya grong khyer byung /_/kho ra 
[\[19a.2\]]khor yug dpag tshad brgyad du gyur/_/mi rnams de dag blo ldan lo legs bde/_/chos smra dran pa'i blo can de 'ongs nas/_/srog chags rnams la phan phyir chos kyang bstan/_/srog chags bye ba phrag ni nyi shu gsum/_/bla med byang chub la ni bkod par gyur/_/me tog 
[\[19a.3\]]rnams dang spos dang gos rnams dang /_/bca' ba thug pa dang ni 'tsham pa yi/_/glu dbyangs rol mo'i sgra rnams rab mchog gis/_/de dag de la sangs rgyas bzhin du mchod/_/dge slong lnga brgya shin tu mi 'thun gyur/_/grong khyer du ni de yi bsngags min sgrogs/_/
[\[19a.4\]]tshul khrims mi ldan nyes pa des shes zhes/_/re re nas ni phyin pa'i mdun du brjod/_/zla ba nya ba'i gso sbyong bab pa na/_/gal te do nub myur du ma song na/_/gnad rnams gtub cing srog kyang gcad do zhes/_/smra ba'i dge slong sdig can langs par gyur/_/dge 
[\[19a.5\]]slong de dag nyid la snying rje nas/_/sems can dag pa de ni ma zhum song /_/sangs rgyas sras la ci phyir brnyas byed ces/_/lha rnams stong dag mi dga' ngu bar byed/_/de na dge slong lnga brgya de dag kun/_/dgod cing mgu bas mtshan mo 'da' bar byed/_/kye ma bdag 
[\[19a.6\]]cag de las legs par thar/_/khur lci bor ba snyam du nyams la sems/_/dge slong lnga brgya dus las 'das gyur na/_/bskal pa brgyad cu dmyal bar gnas par 'gyur/_/bskal pa bye stong bdun cu rtsa drug tu/_/[{]yi dgas [,]yi dwags [}]'jig rten der ni dge slong gnas/_/sems 
[\[19a.7\]]can de dag tshe rabs dag tu ldongs/_/de dag sbrul gdug skyes te sa rdul za/_/byis pa rnams kyis mthong nas bong bas brgyab/_/skyabs kyang med cing dpung gnyen med par gyur/_/tshe rabs bye ba stong phrag [{]bcwa [,]bco [}]brgyad du/_/mi yi nang du skyes nas dbul por gyur/_/
[\[19b\]]
[\[19b.1\]]smyo zhing ldongs la rtag tu lus kyang rul/_/mdog ngan smad par gyur te mthu yang chung /_/de ltar bye ba lnga brgya zil gyis gnon/_/bdag nyid rtag tu mi sdug mang po byed/_/gzhan gyi sbyin pa la ni skyon yang 'dogs/_/g.yang sa chen por bdag nyid 'dor bar byed/_/
[\[19b.2\]]ma 'ongs dus na bskal pa drug cu pa/_/grags chen zhes bya bskal pa 'byung bar 'gyur/_/der ni skyob pa 'jig rten don mdzad pa/_/bde gshegs stong phrag bcu dag 'byung bar 'gyur/_/de dag nang na sangs rgyas tha ma'i tshe/_/der ni de dag mi lus thob 'gyur te/_/
[\[19b.3\]]sangs rgyas de mthong nas ni bzod pa thob/_/sangs rgyas gang gA'i bye snyed mthong bar 'gyur/_/sngon ni lhan cig de dag thams cad kyis/_/thams cad mkhyen pa'i sems su smon lam btab/_/der ni de dag byang chub sems ma nyams/_/bsam pa'i bye brag gis ni ngan 'gror 
[\[19b.4\]]ltung /_/nga ni de tshe chos smra rgyal ba'i bu/_/dran pa'i blo can zhes bya der yang gyur/_/sun 'byin de ni ston la sun 'byin 'gyur/_/de phyir nga rgyal spangs shing bor nas ni/_/tshul min spangs te ye shes sbyor bar gyis/_/gang zhig bdag nyid brlag par mi 'dod pa/_/des ni 
[\[19b.5\]]mi shes tshig rnams spangs nas kyang /_/me yi phung po bzhin du phrag dog spongs/_/mthong dang ma mthong thos dang ma thos dang /_/bden dang mi bden pas ni gzhan mi gleng /_/byang chub mchog tu 'tshang rgya 'dod pa yi/_/dge slong des ni bdag gi nyes pa bsal/_/des pa rnams 
[\[19b.6\]]ni nang dang phyi rol gyi/_/dngos po de dag thams cad gtong bar byed/_/gang zhig nga yi byang chub mchog la 'dun/_/de dag ci phyir gzhan la spro ba skyed/_/phyi ma'i dus na nga yi bstan pa la/_/dmu rgod mang po byang chub sun yang 'byin/_/de dag gcong rong g.yang sa chen por 
[\[19b.7\]]'gro/_/bsam pa nyams la byang chub ci byar yod/_/nga yi byang chub mchog 'dod gang yin pas/_/rigs ngan bu 'drar nga rgyal spangs byas nas/_/sems can kun la byams pa'i sems bskyed nas/_/thob dang ma thob mi dgar yong mi bya/_/rgyal po chen po gzhan yang gang na gus 
[\[20a\]]
[\[20a.1\]]pa med pa dang /_ma dad pa dang /_gzhan dag la sdang ba dang /_glags lta ba dag yod pa/_der ni de bzhin gshegs pa rnams dang /_de bzhin gshegs pa'i nyan thos rnams yun ring du mngon par dga' bar mi 'gyur te/_myur ba kho nar 'dod bar 'gyur ro/_/
[\[20a.2\]]rgyal po chen po chos bcu drug po 'di dag ni ma dad pa'i gang zag ston pa ste/_bcu drug po gang zhe na/_mi 'thun par 'dzin du 'jug pa dang /_sdig pa'i bstan pa la 'thad par lta ba dang /_chos kyi gtam la mi 'thad par lta ba dang /_sdig pa'i bsam pa can dang /_sems khengs 
[\[20a.3\]]pa dang /_glags lta ba dang /_khong g.yo can dang /_'tsho ba yongs su ma dag pa dang /_bkur sti 'dod pa dang /_sems kyi rgyud mi dge ba dang /_sbyor ba med pa dang /_gzhan la skur pa 'debs pa dang /_gcig tu nges par skyon 'dzin pa dang /_bstan pa la ma nges pa dang /_log 
[\[20a.4\]]par lta ba dang /_las kyi rnam par smin pa la the tsom za ba ste/_rgyal po chen po chos bcu drug po de dag ni ma dad pa'i gang zag ston pa'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rjes su bstan pa 'thun par mi 'dzin pa/_/khron pa 
[\[20a.5\]]rnying pa bzhin du yongs su spangs/_/thar dang mi 'thun rgyun gzhan 'gro ba de/_/sdang sems mu stegs can dang khyad par med/_/las kyi rnam par smin la yid mi ches/_/yid mi ches pas gzhan la 'dems mi byed/_/bdag nyid ri rab zom ltar mthor 'dzin te/_/nga rgyal 
[\[20a.6\]]myos pa de ni de bzhin byed/_/legs par gsungs pa'i chos ni ston pa na/_/sdig pa'i spyod yul can de mi 'thad 'dzin/_/dad med chos la som nyi bskyed nas ni/_/bskal pa bye ba mang por smyon par 'gyur/_/ma dad pa yi bsam pas sdig can 'gyur/_/blo sdang gang gi 
[\[20a.7\]]yid kyang srung mi byed/_/snying po can kun rnam par spangs nas ni/_/dad pa med pas snyigs ma 'dzin par byed/_/'gying bar byed cing rtag tu khengs pa ste/_/ma dad de ni gzhan la 'dud mi byed/_/shi nas rigs dmar skye ba 'dzin par 'gyur/_/dbul por 'gyur zhing 
[\[20b\]]
[\[20b.1\]]gzhan la 'khu bar byed/_/gang zag ma dad bdag nyid gling mi byed/_/klan ka tshol zhing gzhan gyi nyes pa 'dzin/_/nags kyi e raN+Da yi shing lta bu/_/de ni khyim pa ma yin dge slong min/_/rnam par ma dag rung bzhin khong g.yo can/_/su yi bstan pa la yang 
[\[20b.2\]]'jug mi byed/_/gzhan gyi yid brtan na yang 'khu bar byed/_/bskal par gsos kyang mdza' bor yong mi 'gyur/_/de dag 'tsho ba rnams kyang dag pa med/_/ma dad rab tu byung ba'i dge slong rnams/_/de dag thar pa'i chos mang spangs pas na/_/ring por mi thogs par 
[\[20b.3\]]ni ltung bar 'gyur/_/dad pa med pa bsnyen bkur 'dod pa'i phyir/_/mi bden chos rnams gzhan la go bar byed/_/g.yo byed rang bzhin rnam par sbed byed cing /_/de ni gzhogs slong kha gsag byed pa yin/_/de yi sems rgyud rtag tu g.yan yang spyo/_/gzhan dag 
[\[20b.4\]]gtam brjod pa ni thos na yang /_/gtam 'di bdag gi phyir ni gtam byed snyam/_/dad pa med pa khu 'phrigs za bar 'gyur/_/de ni gzhan gyi gtam dag brjod byas nas/_/bdag nyid ma dag de bzhin gzhan yang mthong /_/ma dad pa ni [{]ri dgas [,]ri dwags [}]skrag pa bzhin/_/su 
[\[20b.5\]]la'ang mi 'bebs yid kyi rton mi byed/_/sbyor ba nyams shing gzhan yid mi srung ba/_/tshogs kyi nang du yid kyang zhum par 'gyur/_/lag pas tsham ngam byed cing 'thab par byed/_/'ong ba dag la tshar yang gcod byed cing /_/gzhung med par ni 'dzugs shing gleng bar byed/_/phra ma'i 
[\[20b.6\]]rang bzhin sdig pa mang po can/_/'thun dang bral la 'thab cing sdang ba rnams/_/ma dad rang bzhin mtshan ma 'di dag yin/_/de dag dad med rab tu byung nas ni/_/'dren pa'i bstan la de dag sun yang 'byin/_/'thun pa gang gis dge 'dun mdzes 'gyur te/_/de dag chos min tshig gis 
[\[20b.7\]]'gal bar byed/_/rgyal ba rnams kyi bstan la dri ma des/_/mu stegs can ltar som nyi the tsom bcas/_/des ni chos la glags gtong 'gal byas nas/_/dad med de ni chos kyang spong bar byed/_/de yi log par lta ba ma spangs te/_/phyi rol mu stegs can gyis nang du smod/_/des 
[\[21a\]]
[\[21a.1\]]ni bstan pa 'di la gting mi tshugs/_/chos gos 'chang ba tsam gyis dge slong brjod/_/bdag med rdo rje shin tu sgom pa des/_/'jig tshogs lta ba 'di dang bral ba yi/_/dge slong de ni bstan 'dir ye shes la/_/spyod yul rlung ltar 'dus byas chags pa med/_/
[\[21a.2\]]dad pa med pa las la yid mi ches/_/sdig pa'i sems kyi dbang du song nas ni/_/de ni ji ltar gzhan la gtses pa bzhin/_/ring por mi thogs ngan song gnas par 'gyur/_/rgya mtsho che la ji ltar chu gnas bzhin/_/bstan pa 'di la dad pa gzhi yin te/_/gang zag gang zhig 
[\[21a.3\]]bstan la ma dad de/_/nga yi ma yin nga yang de'i ma yin/_/bgrod pa phun sum tshogs gzhi dad pa yin/_/bdud rtsi thob pa'i lam dang snang ba yin/_/ci ltar 'dzam bu gling pa'i rgyal po bzhin/_/'di ni yon tan kun gyi thog mar 'gro/_/rgyal po chen po khyod kyi gtsug lag khang 
[\[21a.4\]]gi dge slong de dag ni yon tan de lta bu de dag dang mi ldan pas na de'i phyir der byang chub sems dpa' mthong ba don yod kyis so sor brtags nas ma 'dug par myur ba kho nar song ngo /_/rgyal po chen po dge slong drug cu po de dag thams cad ni de nas shi 'phos nas bskal pa gsum gyi bar du 
[\[21a.5\]]ngan song rnams su 'khor 'khor nas tshe rabs brgyad khri'i bar du rigs ngan du skye bar 'gyur te/_dman pa dang /_gzhan gyi zas kyis 'tsho ba dang /_'jig rten gyis smad par 'gyur ba dang /_lus rid pa dang /_mdog ngan pa dang chung bar grags pa dang /_byad ngan pa dang /_tshe rabs 
[\[21a.6\]]thams cad du shas cher nad rgyun ring dang /_khams ma snyoms te 'khrug pa dang /_nyam thag pa'i skad kyis cho nge 'don pa dang /_gshis ngan du 'chi bar 'gyur ro/_/de nas tshe rabs kyi tha ma las shi 'phos nas 'jig rten gyi khams bde ba can du skye bar 'gyur te/_lo brgyad khri'i 
[\[21a.7\]]bar du de dag gis de bzhin gshegs pa tshe dpag med chos ston par thos la shes par ni mi 'gyur ro/_/de bzhin gshegs pa de'i 'od mthong la de bzhin gshegs pa de ni mi mthong ngo /_/de dag gi lus la 'od kyis phog par yang mi 'gyur ro/_/de dag gis gtan du rnam par dag 
[\[21b\]]
[\[21b.1\]]par bya ba'i phyir nyin lan gsum mtshan lan gsum du byang chub sems dpa' 'dus pa la yan lag lngas gtugs te/_nyes pa bshags nas gdod de'i 'og tu las de rnam par dag par 'gyur ro/_/de nas de bzhin gshegs pa yang mthong /_chos kyang shes par 'gyur la/_
[\[21b.2\]]byang chub tu lung bstan pa yang thob par 'gyur ro/_/de nas bcom ldan 'das la rgyal po tshangs pas byin gyis 'di skad ces gsol to/_/bcom ldan 'das dge slong de dag bsal du stsal bar bgyi'o/_/dge slong sdig can de lta bu dag chags 'og thams cad du grags pa yang mi 
[\[21b.3\]]spro na/_mthong ba lta smos kyang ci 'tshal/_de nas rgyal po tshangs pas byin gyis zho shas 'tsho ba dag btang ste/_dge slong de dag bsal du bcug nas chags 'og thams cad du de dag mi 'dug par byas so/_/bcom ldan 'das 'di ni de dag gi tshe 'di'i rnam par smin pa lags 
[\[21b.4\]]so/_/de dag ni tshe phyi ma la yang bdag nyid kyis bdag nyid brdegs pa lags so/_/de skad ces gsol pa dang bcom ldan 'das kyis rgyal po tshangs pas byin la 'di skad ces bka' stsal to/_/rgyal po chen po bzhi po 'di dag ni bstan pa 'di la rab tu byung ba'i g.yang sa yin te/_bzhi gang 
[\[21b.5\]]zhe na/_sangs rgyas la ma gus pa dang /_dam pa'i chos spong ba dang /_chos smra ba la sdang ba dang /_mngon par brtson pa med par dad pas byin pa len pa ste/_rgyal po chen po bzhi po de dag ni bstan pa 'di la rab tu byung ba'i g.yang sa yin no/_/de nas bcom ldan 'das kyis de'i tshe tshigs 
[\[21b.6\]]su bcad pa 'di dag bka' stsal to/_/sangs rgyas som nyi za ba g.yang sa'i mchog_/'jig rten kun gyis skyabs byed mi nus te/_/blo chung de ni bstan las nyams gyur pas/_/mgon med de ni ngan 'gror 'gro bar 'gyur/_/des ni chos kyang spangs pas ngan song 'gro/_/lo ni stong 
[\[21b.7\]]las mi nyung bar du yang /_/dmus long dbang po dman zhing sems kyang nyams/_/sdug bsngal chen po 'di ni g.yang sa gnyis/_/sangs rgyas chos 'dzin mi 'jigs gang yin pa/_/thams cad mkhyen pa'i ye shes skyong byed pa/_/de dag skur 'debs g.yang sa chen po 
[\[22a\]]
[\[22a.1\]]gsum/_/bskal pa bye ba mang por myong bar 'gyur/_/de ni dad pas byin pa mi rigs spyod/_/de ni g.yang sa chen po bzhi pa yin/_/de ni 'jig rten sus kyang skyabs mi nus/_/sdig pa'i las can ngan song kun tu rgyug_/bsam pa dag pa 'phags pa'i 
[\[22a.2\]]dag pa yin/_/byang chub g.yo med de ni sems kyi gzhi/_/smras pa tsam gyis byang chub mi 'thob kyi/_/sems kyang dag par bya zhes bde gshegs gsungs/_/bcom ldan 'das kyis chos kyi rnam grangs 'di bshad pa na srog chags lnga stong gis sngon ma bskyed pa las bla na 
[\[22a.3\]]med pa yang dag par rdzogs pa'i byang chub tu sems bskyed de mi skye ba'i chos rnams la yang bzod pa thob par gyur to rgyal po tshangs pas byin yang bla na med pa yang dag par rdzogs pa'i byang chub las phyir mi ldog par gyur to/_/srog chags 'bum ni chos rnams la chos kyi mig rdul med cing 
[\[22a.4\]]dri ma dang bral ba rnam par dag go/_/lha dung phyur gyis ni sngon ma bskyed pa las byang chub tu sems bskyed do/_/de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i mod la/_bcom 
[\[22a.5\]]ldan 'das kyi zhal gyi sgo nas 'od zer kha dog du ma kha dog sna tshogs pa 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel gyi kha dog dang /_dngul gyi kha dog lta bu dag byung ste/_de dag gis 'jig rten gyi khams mtha' yas mu med 
[\[22a.6\]]pa snang bas khyab par byas nas steng du yang tshangs pa'i 'jig rten gyi bar du song ste/_nyi ma dang zla ba rnams kyi gzi brjid kyang med par byas nas phyir log ste/_bcom ldan 'das la lan gsum bskor ba byas nas bcom ldan 'das kyi spyi bo'i gtsug tu mi snang bar gyur to/_/de 
[\[22a.7\]]nas byang chub sems dpa' mthong ba don yod kyis bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das 'dzum pa mdzad pa'i rgyu gang lags/_rkyen gang lags/_bcom ldan 'das kyis bka' 
[\[22b\]]
[\[22b.1\]]stsal pa/_mthong ba don yod rgyal po tshangs pas byin 'di ni bskal pa sum cu'i bar du log par ltung bar mi 'gyur te/_lha dang mi'i phun sum tshogs pa myong nas sangs rgyas dung phyur phrag brgyad mnyes par byed par 'gyur ro/_/thams cad du yang 'khor los sgyur ba'i rgyal 
[\[22b.2\]]por 'gyur te/_gling bzhi yongs su btang nas sangs rgyas bcom ldan 'das de dag thams cad la zhe 'gras pa med pa'i sems kyis dgongs pa bzhin du bsnyen bkur byed par 'gyur ro/_/de de'i 'og tu bde ba can gyi bkod pa dang 'dra ba'i sangs rgyas kyi zhing du bla na med pa yang 
[\[22b.3\]]dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas bkod pa dpag tu med pa'i rgyal po zhes bya bar 'gyur ro/_/de nas rgyal po tshangs pas byin tshim zhing mgu la yid rangs 
[\[22b.4\]]te/_rab tu dga' zhing dga' ba dang yid bde ba skyes te/_byang chub sems dpa' mthong ba don yod kyi rkang pa la yan lag lngas gtugs nas/_bcom ldan 'das mthong ba don yod la gang gi phyir bdag gi slad du dge slong gi dge 'dun de dag dang lhan cig 'ob rgyal cing 
[\[22b.5\]]bzhugs par gyur pa bdag gis lhag pa'i bsam pas bzod pa gsol lo zhes byas so/_/byang chub sems dpa' mthong ba don yod kyis kyang rgyal po tshangs pas byin la snying brtse ba'i phyir bzod par byas so/_/bcom ldan 'das kyis de skad ces bka' stsal nas/_rgyal 
[\[22b.6\]]po tshangs pas byin dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa tshangs pas byin gyis zhus pa zhes bya ba theg pa chen po'i mdo rdzogs so//_//
[\[22b.7\]]rgya gar gyi mkhan po su ren+d+ra bo d+hi dang /_pradz+nyA barma dang /_zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa//_//sho lo ka sum brgya mchis so//_//
[\[23a\]]
[\[23a.1\]{D160}]@##/_/rgya gar skad du/_Ar+ya brah+ma bi she Sha tsin ti pa ri pr-its+tsha nA ma ma hA yA na sU tra/_bod skad du/_'phags pa tshangs pa khyad par sems kyis zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[23a.2\]]lo/_/'di skad bdag gis thos pa dus gcig na/_bcom ldan 'das rgyal po'i khab bya ka lan da ka gnas pa'i 'od ma'i tshal na dge slong stong phrag drug cu rtsa bzhi'i dge slong gi dge 'dun chen po dang /_byang chub sems dpa' stong phrag bdun cu rtsa gnyis dang thabs cig tu 
[\[23a.3\]]bzhugs te/_thams cad kyang mngon par shes pas mngon par shes pa/_gzungs thob pa/_spobs pa thogs pa med pa/_ting nge 'dzin thob pa/_mngon par shes pas rnam par rol cing spobs pa mi 'jigs pa dang ldan pa/_chos thams cad kyi ngo bo nyid ston pa la 
[\[23a.4\]]mkhas pa mi skye ba'i chos la bzod pa thob pa rnams la 'di lta ste/_gzhon nur gyur pa 'jam dpal dang /_gzhon nur gyur pa lag na rin po che dang /_gzhon nur gyur pa lag na phyag rgya rin po che dang /_gzhon nur gyur pa rin po che dpal dang /_gzhon nur gyur pa nam mkha' mdzod dang /_
[\[23a.5\]]gzhon nur gyur pa sems bskyed ma thag tu chos kyi 'khor lo bskor ba dang /_gzhon nur gyur pa dra ba can gyi 'od dang /_gzhon nur gyur pa rnam par bsgyings pa dang /_gzhon nur gyur pa dpal gyi snying po dang /_gzhon nur gyur pa bdog pa thams cad yongs su gtong ba dang /_
[\[23a.6\]]gzhon nur gyur pa pad ma bkod pa dang /_gzhon nur gyur pa seng ge dang /_gzhon nur gyur pa zla 'od dang /_gzhon nur gyur pa zla ba'i 'od zer gyi 'od dang /_gzhon nur gyur pa blo gros mchog dang /_gzhon nur gyur pa rgyan thams cad bkod pa dang /_bzang skyong la sogs pa skyes 
[\[23a.7\]]bu dam pa bcu drug la 'di lta ste/_bzang skyong dang /_dkon mchog 'byung gnas dang /_ded dpon mchog dang /_mes byin dang /_phug sbas dang /_chus byin dang /_dbang pos byin dang /_bla ma'i blo gros dang /_khyad par blo gros dang /_blo gros 'phel dang /_mthong ba 
[\[23b\]]
[\[23b.1\]]don yod dang /_shin tu yang dag zhugs dang /_rab kyi rtsal gyis rnam par gnon pa dang /_blo gros mtha' yas pa dang /_brtson pa mi gtong ba dang /_nyi ma'i snying po dang /_sa 'dzin dang /_de lta bu la sogs pa byang chub sems dpa' stong phrag bdun cu rtsa gnyis dang /_
[\[23b.2\]]rgyal po chen po bzhi dang /_brgya byin lha'i dbang po la sogs pa sum cu rtsa gsum pa'i lha rnams dang /_mtshe ma dang /_dga' ldan dang /_'phrul dga' dang /_gzhan 'phrul dbang byed kyi lha rnams dang /_tshangs pa la sogs pa tshangs pa'i ris kyi lha brgya stong 
[\[23b.3\]]dang /_de ma yin pa gzhan gzi brjid che ba'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa rnams dang yang thabs cig ste/_de nas bcom ldan 'das 'khor brgya stong 
[\[23b.4\]]du mas bskor cing mdun du bdar nas chos ston to/_/de nas byang chub sems dpa' gzhon nur gyur pa dra ba can gyi 'od bla gos phrag pa gcig tu gzar te/_pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud de/_
[\[23b.5\]]stong gsum gyi stong chen po'i 'jig rten gyi khams rab tu g.yo bar byas nas/_stong gsum gyi stong chen po'i 'jig rten gyi khams kyi sems can thams cad la bltas nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom 
[\[23b.6\]]ldan 'das kyis bdag la skabs phye na/_bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/_/de skad ces gsol pa dang /_bcom ldan 'das kyis byang chub sems dpa' dra ba can gyi 'od la 
[\[23b.7\]]'di skad ces bka' stsal to/_/dra ba can gyi 'od khyod ci dang ci 'dod pa de bzhin gshegs pa la dris shig dang /_dris pa de dang de nyid lung bstan pas ngas khyod kyi sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' dra ba 
[\[24a\]]
[\[24a.1\]]can gyi 'od kyis 'di skad ces gsol to/_/bcom ldan 'das kyi sku ni blta bas chog mi shes pa kha dog nyi ma bye ba khrag khrig brgya stong bas lhag pa lags te/_bcom ldan 'das bdag ni de bzhin gshegs pa'i sku blta ba'am brtag par nus 
[\[24a.2\]]pa 'di ni ngo mtshar to snyam bgyid do/_/bcom ldan 'das yang bdag ni de bzhin gshegs pa'i sku blta ba'am rtog pa de dag thams cad ni sangs rgyas kyi mthu'o snyam bgyid do/_/bcom ldan 'das kyis bka' stsal pa/_dra ba can gyi 'od ji skad zer ba de bzhin te/_de 
[\[24a.3\]]bzhin gshegs pas skabs ma phye bar de bzhin gshegs pa'i sku blta ba'am brtag par mi nus so/_/de ci'i phyir zhe na/_dra ba can gyi 'od de bzhin gshegs pa la rab tu zhi ba'i rnam par bkod pa zhes bya ba'i 'od zer yod de/_'od zer des reg pa'i sems can rnams 
[\[24a.4\]]de bzhin gshegs pa'i sku la yang blta zhing rtog la de dag gi mig gi dbang po yang nyams par mi 'gyur ro/_/dra ba can gyi 'od de bzhin gshegs pa la mi 'jigs pa spobs pa zhes bya ba'i 'od zer yod de/_'od zer des reg pa'i sems can rnams de bzhin gshegs 
[\[24a.5\]]pa la kun 'dri zhing phyir 'dri bar byed do/_/dra ba can gyi 'od de bzhin gshegs pa la dge ba'i rtsa ba bsags pa zhes bya ba'i 'od zer yod de/_'od zer des reg pa'i sems can rnams 'khor los sgyur ba'i rgyal po'i rgyal srid thob par bya ba'i phyir de bzhin gshegs pa la kun 
[\[24a.6\]]'dri'o/_/de bzhin du sbyar te/_'od zer dge ba'i rnam par bkod pa zhes bya ba'i 'od zer des reg pa'i sems can rnams brgya byin thob par bya ba'i phyir de bzhin gshegs pa la kun 'dri'o/_/'od zer bdag po thob pa zhes bya ba'i 'od zer des reg pa'i sems can rnams tshangs 
[\[24a.7\]]pa'i 'jig rten du skye bar bya ba'i phyir de bzhin gshegs pa la kun 'dri'o/_/'od zer nyon mongs pa med par gyur pa zhes bya ba'i 'od zer des reg pa'i sems can rnams de bzhin gshegs pa la nyan thos kyi theg pa kun 'dri'o/_/'od zer rtse gcig pa dben pa dang ldan pa 
[\[24b\]]
[\[24b.1\]]zhes bya ba'i 'od zer des reg pa'i sems can rnams de bzhin gshegs pa la rang sangs rgyas kyi theg pa kun 'dri'o/_/'od zer thams cad mkhyen pa'i ye shes su dbang bskur ba thob pa zhes bya ba'i 'od zer des reg pa'i sems can rnams de bzhin gshegs pa la 
[\[24b.2\]]theg pa chen po sangs rgyas kyi theg pa kun 'dri'o/_/'od zer khyad par du 'gro ba zhes bya ba'i 'od zer des de bzhin gshegs pa byon pa'am bzhud pa'i zhabs kyi mthil gyis sems can gang la reg pa de dag shi 'phos ma thag tu bde 'gro mtho ris kyi 'jig rten du skye'o/_/
[\[24b.3\]]rgyan thams cad bkod pa zhes bya ba'i 'od zer de/_de bzhin gshegs pa grong du gshegs pa na 'byin te/_der de bzhin gshegs pa'i 'od des sems can su dag la reg pa de dag thams cad bde ba'i mchog dang ldan par 'gyur ro/_/rgyan thams cad bkod pa yang 
[\[24b.4\]]grong khyer der 'byung bar 'gyur ro/_/rnam par 'thor ba zhes bya ba'i 'od zer des ni de bzhin gshegs pa 'jig rten gyi khams mtha' yas mu med pa rab tu g.yo bar byed do/_/bde ba ston pa zhes bya ba'i 'od zer des ni sems can dmyal ba pa'i sems can rnams kyi sems 
[\[24b.5\]]can dmyal ba'i sdug bsngal med par byed do/_/'od zer byams pas 'phags pa zhes bya ba des ni byol song gi skye gnas su song ba'i sems can rnams gcig la gcig mi za bar byed do/_/'od zer rab tu sim par byed pa zhes bya ba des ni gshin rje'i 'jig rten pa'i 
[\[24b.6\]]sems can rnams kyi gshin rje'i 'jig rten gyi sdug bsngal med par byed do/_/dri ma med pa zhes bya ba'i 'od zer des ni sems can ldongs pa rnams mig thob par 'gyur ro/_/rna ba'i rjes su 'thun pa zhes bya ba'i 'od zer des ni sems can 'on pa rnams rna ba thob par 
[\[24b.7\]]'gyur ro/_/rnam par spong ba zhes bya ba'i 'od zer des ni sems can mi dge ba bcu'i las kyi lam la gnas pa rnams dge ba bcu'i las kyi lam thob par 'gyur ro/_/ngo tsha shes pa zhes bya ba'i 'od zer des ni sems can myos pa rnams dran pa 'thob par 'gyur ro/_/
[\[25a\]]
[\[25a.1\]]med par 'gyur ba zhes bya ba'i 'od zer des ni sems can log par lta ba can rnams yang dag par lta ba thob par 'gyur ro/_/rab tu gtong ba zhes bya ba'i 'od zer des ni sems can ser sna can rnams gtong ba thob par 'gyur ro/_/yongs su gdung ba 
[\[25a.2\]]med pa zhes bya ba'i 'od zer des ni sems can ngan pa'i ngang tshul can rnams tshul khrims thob par 'gyur ro/_/phan pa dang ldan pa zhes bya ba'i 'od zer des ni sems can gnod par sems pa rnams bzod pa dang des pa thob par 'gyur ro/_/'bar ba can zhes bya ba'i 
[\[25a.3\]]'od zer des ni sems can le lo can rnams brtson 'grus thob par 'gyur ro/_/rtse gcig pa zhes bya ba'i 'od zer des ni sems can dran pa nyams pa rnams bsam gtan thob par 'gyur ro/_/ye shes zhes bya ba'i 'od zer des ni sems can 'chal pa'i shes rab 
[\[25a.4\]]can rnams shes rab thob par 'gyur ro/_/rnyog pa med pa zhes bya ba'i 'od zer des ni sems can ma dad pa rnams dad pa thob par 'gyur ro/_/kun 'dzin pa zhes bya ba'i 'od zer des ni sems can thos pa nyung ba rnams thos pa thob par 'gyur ro/_/spyod pa dang ldan 
[\[25a.5\]]pa zhes bya ba'i 'od zer des ni sems can ngo tsha ba dang 'dzem pa med pa rnams ngo tsha shes pa dang /_khrel yod pa thob par 'gyur ro/_/skyo ba zhes bya ba'i 'od zer des ni sems can 'dod chags spyod pa rnams kyi 'dod chags 'joms par 'gyur ro/_/dga' ba zhes bya 
[\[25a.6\]]ba'i 'od zer des ni sems can zhe sdang spyod pa rnams kyi zhe sdang 'joms par 'gyur ro/_/snang ba can zhes bya ba'i 'od zer des ni sems can gti mug spyod pa rnams rten cing 'brel par 'byung ba khong du chud par 'gyur ro/_/kun tu 'gro ba zhes bya ba'i 'od zer des ni sems 
[\[25a.7\]]can cha mnyam pa spyod pa rnams cha mnyam pa spyod pa spong bar 'gyur ro/_/dra ba can gyi 'od de bzhin gshegs pa la gzugs thams cad ston pa zhes bya ba'i 'od zer yod de/_'od zer des reg pa'i sems can rnams de bzhin gshegs pa'i sku kha dog sna tshogs kha dog du ma/_
[\[25b\]]
[\[25b.1\]]kha dog brgya stong du mas lhag par mthong bar 'gyur ro/_/dra ba can gyi 'od ngas de bzhin gshegs pa'i 'od zer la brtsams te/_bskal pa'am/_bskal pa las lhag par bshad kyang de bzhin gshegs pa'i 'od zer gyi rnam pa dang ldan pa'i chos bstan pa yongs 
[\[25b.2\]]su zad par mi 'gyur te/_de ltar de bzhin gshegs pa dgra bcom pa yang dag par rdzogs pa'i sangs rgyas ni 'od zer gyi yon tan mtha' yas mu med pa dang ldan pa yin no/_/de skad ces bka' stsal pa dang /_bcom ldan 'das la byang chub sems dpa' dra ba can 
[\[25b.3\]]gyi 'od kyis 'di skad ces gsol to/_/bcom ldan 'das 'di ltar de bzhin gshegs pa'i sku'i bkod pa tshad ma mchis par bstan pa 'di dang /_thabs mkhas pa bsam gyis mi khyab pa dang ldan pa'i chos bstan pa ngo mtshar to/_/bcom ldan 'das 'od zer 
[\[25b.4\]]'di dag ni bdag cag gis sngon ma thos te/_ji lta ji ltar bcom ldan 'das kyis bshad pa'i don bdag gis 'tshal ba ltar na/_bcom ldan 'das byang chub sems dpa' gang la la 'od zer 'di dag gi ming thos nas dad pa rnyed par 'gyur ba de dag thams cad yang dag 
[\[25b.5\]]par rdzogs pa'i sangs rgyas kyi 'od zer 'di lta bus rab tu snang bar bgyid pa'i mthu dang ldan par 'gyur ro/_/yang bcom ldan 'das de bzhin gshegs pa 'od zer gang gis sangs rgyas kyi zhing gzhan gyi byang chub sems dpa' rnams bskul ma thag tu mi mjed kyi 
[\[25b.6\]]'jig rten gyi khams 'dir mchi bar 'gyur ba dang /_byang chub sems dpa' su dag 'dri ba dang /_lung bstan pa dang /_bshad pa la mthar phyin pa rnams mchis nas de bzhin gshegs pa la kun zhu zhing bsnyen bkur bgyid pa dang /_slar zhu bar 'gyur ba'i 'od zer 
[\[25b.7\]]byang chub sems dpa' bskul ba zhes bgyi ba gtang du gsol/_de nas bcom ldan 'das kyis de'i tshe 'od gang gis 'jig rten gyi khams mtha' yas mu med par snang bar 'gyur ba'i 'od zer de lta bu sku las phyung ste/_byang chub sems dpa' rnams 'od des 
[\[26a\]]
[\[26a.1\]]bskul ma thag tu mi mjed kyi 'jig rten gyi khams 'dir phyin par gyur to/_/de nas sangs rgyas kyi zhing 'di nas shar phyogs su sangs rgyas kyi zhing brgya stong phrag gang gA'i klung bdun cu rtsa gnyis kyi bye ma snyed 'das pa na yongs su dag pa zhes bya 
[\[26a.2\]]ba'i 'jig rten gyi khams yod de/_de na zla ba'i 'od ces bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs la 'tsho zhing gzhes te/_byang chub sems dpa' 'ba' zhig la chos kyang 'chad pa'i sangs rgyas kyi zhing de nas 
[\[26a.3\]]phyir mi ldog pa'i byang chub sems dpa' sems dpa' chen po tshangs pa khyad par sems zhes bya ba de 'od des bskul ma thag tu bcom ldan 'das de bzhin gshegs pa zla ba'i 'od ga la ba der song ste phyin pa dang /_bcom ldan 'das de'i zhabs la mgo bos phyag 
[\[26a.4\]]'tshal nas/_bcom ldan 'das de la 'di skad ces gsol to/_/bcom ldan 'das 'jig rten du snang ba chen po 'di byung ba'i rgyu gang lags/_rkyen gang lags/_bcom ldan 'das des 'di skad ces bka' stsal to/_/tshangs pa sangs rgyas kyi zhing 'di 
[\[26a.5\]]nas nub phyogs na sangs rgyas kyi zhing brgya stong phrag gang gA'i klung bdun cu rtsa gnyis kyi bye ma snyed 'das pa na mi mjed ces bya ba'i 'jig rten gyi khams yod de/_de na shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs 
[\[26a.6\]]rgyas da ltar bzhugs te/_'tsho zhing gzhes la chos kyang ston to/_/de bzhin gshegs pa des 'di lta ste/_phyogs bcu'i byang chub sems dpa' rnams bsdu ba'i phyir sku las 'od 'di gtang ngo /_/de nas bcom ldan 'das la tshangs pa khyad par sems 
[\[26a.7\]]kyis 'di skad ces gsol to/_/bcom ldan 'das de bzhin gshegs pa de bdag gzigs par bzhed na mi mjed kyi 'jig rten gyi khams der bcom ldan 'das shAkya thub pa de la lta ba dang /_phyag 'tshal ba dang /_bsnyen bkur bgyi ba dang /_kun zhu ba dang /_
[\[26b\]]
[\[26b.1\]]slar zhu ba'i slad du bdag mchi'o/_/bcom ldan 'das des bka' stsal pa/_tshangs pa da ltar mi mjed kyi 'jig rten gyi khams der byang chub sems dpa' bye ba phrag mang po yang phyin gyis de'i dus la dbab par shes na khyod song shig_/tshangs pa sangs rgyas kyi 
[\[26b.2\]]zhing der lhag pa'i bsam pa bcu rnams kyis gnas par bya'o/_/bcu gang zhe na/_snyan par smra ba dang /_ngan du smra ba rnams la khong khro ba med pa'i sems dang /_snyan pa thos pa dang /_mi snyan pa thos pa la byams pa'i sems dang /_dus thams cad du sems 
[\[26b.3\]]can rnams la snying rje ba'i sems dang /_sems can rab 'bring tha ma rnams la yang dag par sbyor ba dang /_ri mo byed pa dang /_brnyas par byed pa rnams la sems mnyam pa dang /_gzhan gyi ltung ba'i 'khrul pa thams cad la nyes par mi lta ba dang /_theg pa 
[\[26b.4\]]sna tshogs la ro gcig pa dang /_ngan song gi sdug bsngal thams cad kyi sgras mi skrag pa dang /_byang chub sems dpa' thams cad la ston par 'du shes pa dang /_sangs rgyas kyi zhing snyigs ma lnga can na de bzhin gshegs pa mthong ba la ngo mtshar du 'du shes pa ste/_
[\[26b.5\]]tshangs pa lhag pa'i bsam pa bcu po de dag gis sangs rgyas kyi zhing der gnas par bya'o/_/de nas bcom ldan 'das la tshangs pa khyad par sems kyis 'di skad ces gsol to/_/bcom ldan 'das kyi spyan sngar bdag seng ge'i sgra mi sgrog ste/_'on kyang 
[\[26b.6\]]bdag gis spyod pa gang lags pa'i spyod pa 'di la bcom ldan 'das nyid mngon sum du gyur pas bcom ldan 'das bdag gis lhag pa'i bsam pa de dag kyang rnam par sbyang zhing mnyam par gzhag pa'i bye brag gis kyang sangs rgyas kyi zhing der gnas par bgyi'o/_/
[\[26b.7\]]de nas bcom ldan 'das de bzhin gshegs pa zla 'od kyi sangs rgyas kyi zhing de'i byang chub sems dpa' gzhan dag gis kyang bcom ldan 'das la 'di skad ces gsol to/_/bcom ldan 'das de ltar sems can ma rungs pa rnams tshogs pa'i sangs rgyas kyi zhing der 
[\[27a\]]
[\[27a.1\]]bdag cag ma skyes pa ni rnyed pa legs par rnyed do/_/bcom ldan 'das des 'di skad ces bka' stsal to/_/rigs kyi bu khyed rnams de skad ces ma 'dzer cig_/de ci'i phyir zhe na/_rigs kyi bu dag sangs rgyas kyi zhing 'di na gang bskal pa brgya stong du tshangs par 
[\[27a.2\]]spyod pa la gnas pa bas mi mjed kyi 'jig rten gyi khams na gang snga dro'i dus gcig sems zhe sdang med par gnas na de bas de shin tu mchog go/_/de ci'i phyir zhe na/_'jig rten gyi khams de ni de tsam du kun nas nyon mongs par gyur pa ste/_sems can de dag kyang de tsam du 
[\[27a.3\]]gtse ba mang zhing kun nas nyon mongs pa mang ba yin no/_/de nas sangs rgyas kyi zhing de nas byang chub sems dpa' stong phrag bcu gnyis tshangs pa khyad par sems dang lhan cig tu chas te/_tshangs pa bdag cag kyang mi mjed kyi 'jig rten gyi khams der mchi'o/_/
[\[27a.4\]]bsam pa 'di dag kyang rnam par sbyong ngo /_/bcom ldan 'das shAkya thub pa de la yang blta'o/_/phyag bgyi'o/_/bsnyen bkur bgyi'o/_/mnyam par gzhag pa'i bye brag gis kyang sangs rgyas kyi zhing der gnas par bgyi'o/_/de nas tshangs pa khyad par sems byang 
[\[27a.5\]]chub sems dpa' stong phrag bcu gnyis dang lhan cig tu bcom ldan 'das de bzhin gshegs pa zla 'od kyi zhabs la mgo bos phyag 'tshal nas 'di lta ste/_skyes bu stobs dang ldan pa'i lag pa bskum pa las brkyang ba'am/_brkyang ba las bskum pa'i skad cig yud 
[\[27a.6\]]tsam thang cig de tsam gyis sangs rgyas kyi zhing der mi snang bar gyur nas bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas kyi zhing 'dir phyin to/_/de nas bcom ldan 'das kyis byang chub sems dpa' dra ba can gyi 
[\[27a.7\]]'od la bka' stsal pa/_dra ba can gyi 'od khyod kyis tshangs pa khyad par sems 'ong ba mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_dra ba can gyi 'od tshangs pa khyad par sems 'di ni byang chub sems dpa' tshul 
[\[27b\]]
[\[27b.1\]]bzhin 'dri ba/_kun 'dri ba la mkhas pa rnams kyi nang na mchog go/_/tshig gzung ba rnams kyi nang na mchog go/_/tshig btsun pa rnams kyi nang na mchog go/_/tshig 'jam pa rnams kyi nang na mchog go/_/gsong por smra ba rnams kyi nang na mchog go/_/tshig mchod 
[\[27b.2\]]pa rnams kyi nang na mchog go/_/tshig thogs pa med pa rnams kyi nang na mchog go/_/ldem po ngag tu smra ba rnams kyi nang na mchog go/_/sems khong khro ba med pa rnams kyi nang na mchog go/_/byams pa la gnas pa rnams kyi nang na mchog go/_/snying rje la gnas pa rnams 
[\[27b.3\]]kyi nang na mchog go/_/dga' ba la gnas pa rnams kyi nang na mchog go/_/btang snyoms la gnas pa rnams kyi nang na mchog go/_/byang chub sems dpa' the tsom thams cad gcod pa dang kun 'dri ba la mkhas pa rnams kyi nang na mchog go/_/de nas tshangs pa khyad par 
[\[27b.4\]]sems dang /_byang chub sems dpa' stong phrag bcu gnyis po de dag dang lhan cig tu bcom ldan 'das ga la ba der dong nas phyin pa dang /_bcom ldan 'das kyi zhabs la mgo bos phyag 'tshal te lan gsum bskor ba byas nas/_bcom ldan 'das ga la ba de logs 
[\[27b.5\]]su thal mo sbyar ba btud nas/_bcom ldan 'das la tshigs su bcad pa 'di dag gis rnam pa mang pos mngon par bstod do/_/rnam par sgra bsgrags srid pa gsum du grags/_/bsngags pa'i phreng ba 'jig rten kun tu rgyu/_/bdag gis sems can mchog rnams zhing na 
[\[27b.6\]]mthong /_/de dag kun kyang khyed kyi yon tan gsungs/_/'di na yongs su dag pa'i zhing mchis te/_/dri ma ma mchis ngan song gsum spangs pa/_/de 'dra'i zhing rnams de dag rnam spangs nas/_/khyed kyi thugs rjes ngan pa yongs su bzung /_/'jig rten mgon khyod 
[\[27b.7\]]ye shes dman ma mchis/_/ma lus bde bar gshegs dang khyod du mtshungs/_/shin tu rnam dag bsam pa mngon mdzad pa/_/'di 'dra ba yi zhing 'di khyod kyis bzung /_/tshul khrims thams cad rnam dag 'dod spangs nas/_/gang zhig bskal par gzhan na spyod pa 
[\[28a\]]
[\[28a.1\]]bas/_/su dag byams pa'i sems kyis shin tu 'dir/_/skad cig spyod na'ang 'dir ni khyad par 'phags/_/lus dang ngag dang 'on te yid kyis kyang /_/gang la nyes bgyis rnam pa gsum mchis te/_/ngan song gsum du myong bar gang 'gyur 
[\[28a.2\]]ba/_/de ni tshe 'di nyid la 'byung bar 'gyur/_/byang chub sems dpa' 'di na gang mchis pa/_/de dag rtag tu gdung bar mi bgyi ste/_/de yi las gang log ltung mchi ba yang /_/de dag 'dir ni klad pa na bas 'byang /_/'di ni byang chub sems dpa' skyon med grang /_/
[\[28a.3\]]dam pa'i chos gsungs chos mchog 'dzin pa rnams/_/de dag 'di las phyin cad nam du yang /_/dran pa mi 'khrug blo yang nyams mi 'gyur/_/gang zhig bdud kyis bcings pa gcad pa dang /_/de bzhin nyon mongs las bcas spyod 'tshal ba/_/de ni zhing 'dir dam 
[\[28a.4\]]pa'i chos nyid gsungs/_/'di la ye shes ldan pa'i mchog tu 'gyur/_/gang zhig bskal pa bye bar zhing gzhan du/_/sems ldan dam chos 'dzin par gyur pa bas/_/su dag snga dro cig tsam mi mjed du/_/'di ni de bas mchog tu mkhas pas dgongs/_/gang gis mngon 
[\[28a.5\]]par dga' ba'i 'jig rten dang /_/de bzhin tshe dpag med kyi bde can mchog_/de na sdug bsngal sdug bsngal sgra ma mchis/_/der ni yon tan bgyi ba rmad mi che/_/nyon mongs 'byung gnas 'jig rten nyes gang 'dir/_/zhe sdang can gyi rab tu nyes bzod la/_/chos 
[\[28a.6\]]'di la yang gzhan dag 'dzud pa ni/_/'di ni de bas dka' ba'i mchog tu 'gyur/_/snying rjes rlan sems sdug bsngal mang las grol/_/bla med bla ma khyod la bdag phyag 'tshal/_/gtum sems can la chos gang 'chad pa ni/_/bdag po 'jig rten na yang 
[\[28a.7\]]de sbyang dka'/_/shin tu rgya che ba yi 'khor 'di dang /_/phyogs su rnam par grags pa'i sangs rgyas sras/_/chos kyis mi ngoms rgya mtsho 'dre ba tshogs/_/de dag la ni rgyal ba'i byang chub gsungs/_/tshangs pa dbang po 'jig rten skyong ba dang /_/lha klu lha min 
[\[28b\]]
[\[28b.1\]]mi 'am cir bcas pa/_/chos nyid 'tshal ba mang po tshogs pa la/_/ji ltar mos pa bzhin du chos nyid gsungs/_/dge bsnyen dge bsnyen ma dang dge slong dang /_/dge slong ma dang 'khor bzhi 'di dag tshogs/_/ji ltar thos nas nor grub rab 'dong bar/_/de ltar 
[\[28b.2\]]de dag la ni chos bstan gsol/_/gang rnams sangs rgyas theg la rtag mos dang /_/de bzhin rang rgyal theg dang nyan thos theg_/theg pa gang gi sems bsam gang mkhyen pa/_/de la sman pa'i slad du de gsungs shig_/sangs rgyas rigs la gnas phyir 
[\[28b.3\]]gang bzhugs pa/_/dkon mchog gsum po gang las byung ba yi/_/byang chub nges sems dag la sman slad du/_/chos kyi rgyal po khyod la bdag gsol lo/_/khyod kyi bsngags pa'i phreng ba grags thos nas/_/shes rab yangs pa 'di rnams bde bar lhags/_/
[\[28b.4\]]sems can gtso bo de dag mkhyen pa bzhin/_/de dag la ni bla med spyod pa shod/_/'di ltar bde gshegs mkhyen pa bsam mi khyab/_/dgra bcom bdag nyid chen pos 'di min/_/'di ni rang rgyal gyi yang yul ma lags/_/bdag kyang 'dren la dad pa'i rjes 
[\[28b.5\]]su 'brang /_/bdag gis gang khyod don chen 'di dris pa/_/'jig rten rnam 'dren khyod la bdag bzod gsol/_/gang phyir khyod kyi thugs ni skyo mi mnga'/_/de phyir byang chub lam mchog bstan du gsol/_/de nas bcom ldan 'das kyi spyan sngar tshangs pa khyad par 
[\[28b.6\]]sems kyis tshigs su bcad pa 'di dag smras nas/_bcom ldan 'das la 'di skad ces gsol to/_/bcom ldan 'das ji ltar na byang chub sems dpa' dag lhag pa'i bsam pa brtan zhing yid mi skyo ba rnams lags/_bcom ldan 'das ji ltar na byang chub sems 
[\[28b.7\]]dpa' dag mgo gcig tu smra zhing tshig gdung ba ma mchis pa rnams lags/_ji ltar na dge ba'i rtsa ba rnams mngon par 'phags pa rnams lags/_ji ltar na bslad pa ma mchis shing spyod lam yang mi 'khrug pa rnams lags/_ji ltar na chos dkar po rnams rnam par 'phel 
[\[29a\]]
[\[29a.1\]]bar bgyid pa rnams lags/_ji ltar na sa nas sar 'phar bar bgyid pa rnams lags/_ji ltar na sems can yongs su smin par bgyi ba la thabs mkhas pa rnams lags/_ji ltar na sems can rnams la nye bar spyod pa la mkhas pa rnams lags/_
[\[29a.2\]]ji ltar na byang chub kyi sems srung ba rnams lags/_ji ltar na sems rtse gcig cing yid rnam par ma 'dres pa rnams lags/_ji ltar na chos rnams yongs su tshol ba la mkhas pa rnams lags/_ji ltar na ltung ba las 'byung ba la mkhas pa rnams lags/_ji 
[\[29a.3\]]ltar na nyon mongs pa rnams 'dul ba la mkhas pa rnams lags/_ji ltar na 'khor gyi nang du mchi ba la mkhas pa rnams lags/_ji ltar na chos rnam par 'byed pa la mkhas pa rnams lags/_ji ltar na rgyu'i stobs dang ldan zhing dge ba'i rtsa ba chab mi 'tshal ba rnams 
[\[29a.4\]]lags/_ji ltar na sbyin pa'i pha rol tu phyin pa la ma bstan par sbyin pa dang /_de bzhin du shes rab kyi pha rol tu phyin pa'i bar du ma bstan par shes pa rnams lags/_ji ltar na bsam gtan rnams kyi bde ba las ldog pa la mkhas pa rnams lags/_ji ltar 
[\[29a.5\]]na sangs rgyas kyi chos rnams las phyir mi ldog pa rnams lags/_ji ltar na sangs rgyas kyi rigs mi gcod pa rnams lags/_de skad ces gsol pa dang /_bcom ldan 'das kyis tshangs pa khyad par sems la 'di skad ces bka' stsal to/_/tshangs pa legs 
[\[29a.6\]]so legs so/_/yang tshangs pa khyod de bzhin gshegs pa la de lta bu'i don dri bar sems pa legs so/_/tshangs pa de'i phyir shin tu legs par nyon la yid la zung shig dang bshad do/_/bcom ldan 'das legs so zhes gsol nas tshangs pa khyad par sems 
[\[29a.7\]]bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/tshangs pa chos bzhi dang ldan na byang chub sems dpa' sems dpa' chen po dag lhag pa'i bsam pa brtan zhing yid mi skyo ba rnams yin te/_bzhi gang zhe na/_sems can 
[\[29b\]]
[\[29b.1\]]rnams la snying rje ba dang /_mi skyo ba'i brtson 'grus dang /_'khor ba la rmi lam lta bur mos pa dang /_sangs rgyas kyi ye shes la mi mnyam pa dang mnyam par yongs su 'jal ba ste/_tshangs pa chos bzhi po de dag dang ldan na byang chub sems dpa' sems dpa' chen po dag 
[\[29b.2\]]lhag pa'i bsam pa brtan zhing yid mi skyo ba rnams yin no/_/tshangs pa chos bzhi dang ldan na/_byang chub sems dpa' sems dpa' chen po dag mgo gcig tu smra zhing tshig gdung ba med pa rnams yin te/_bzhi gang zhe na/_byang chub sems dpa' rnams chos thams 
[\[29b.3\]]cad la gang zag med par mgo gcig tu smra'o/_/byang chub sems dpa' rnams skye gnas thams cad la dga' ba med par mgo gcig tu smra'o/_/byang chub sems dpa' rnams theg pa chen po'i bsngags pa mgo gcig tu smra'o/_/byang chub sems dpa' rnams 
[\[29b.4\]]dge ba dang mi dge ba'i las rnams chud mi za bar mgo gcig tu smra'o/_/tshangs pa de dag ni byang chub sems dpa' sems dpa' chen po rnams kyi tshig mgo gcig pa bzhi'o/_/tshangs pa chos bzhi po 'di dag ni byang chub sems dpa' sems dpa' chen po rnams kyi dge 
[\[29b.5\]]ba'i rtsa ba mngon par 'phags par 'gyur ba ste/_bzhi gang zhe na/_tshul khrims dang /_thos pa dang /_gtong ba dang /_'byung ba ste bzhi po de dag go/_/tshangs pa chos bzhi dang ldan na byang chub sems dpa' rnams mi slad cing spyod lam rnam par 'khrug par mi 'gyur te/_
[\[29b.6\]]bzhi gang zhe na/_rnyed pa med pa dang /_smad pa med pa dang /_grags pa med pa dang /_sdug bsngal ba ste/_tshangs pa chos bzhi po de dag dang ldan na byang chub sems dpa' sems dpa' chen po rnams mi slad cing spyod lam rnam par 'khrug par mi 'gyur ro/_/tshangs 
[\[29b.7\]]pa chos bzhi dang ldan na byang chub sems dpa' sems dpa' chen po rnams dge ba'i rtsa ba rnams 'phel bar byed de/_bzhi gang zhe na/_sems can rnams byang chub la yang dag par 'dzud pa dang /_sbyin pa byin pa na rnam par smin pa la mi re ba dang /_dam pa'i chos yongs 
[\[30a\]]
[\[30a.1\]]su 'dzin pa dang /_byang chub sems dpa' rnams la shes rab ston pa ste/_bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams sa nas sar 'phar te/_bzhi gang zhe na/_dge ba'i rtsa ba bsags 
[\[30a.2\]]pa dang /_nyes pa thams cad rnam par spang ba dang /_bsngo ba la mkhas pa dang /_brtson 'grus shin tu 'bar ba dang /_bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams sems can yongs su smin par bya ba la thabs 
[\[30a.3\]]mkhas pa rnams yin te/_bzhi gang zhe na/_sems can gyi rjes su 'jug pa dang /_gzhan gyi bsod nams la rjes su yi rang ba dang /_nyes pa 'chags pa dang /_sangs rgyas thams cad la gsol bar 'debs pa ste bzhi po 'di dag go/_/tshangs pa chos bzhi dang 
[\[30a.4\]]ldan na byang chub sems dpa' sems dpa' chen po rnams sems can rnams la nye bar spyod pa la mkhas pa rnams yin te/_bzhi gang zhe na/_sems can thams cad la phan pa'i dngos po dang /_bdag bde ba la ma chags pa dang /_bzod cing des pa dang /_nga rgyal bcom 
[\[30a.5\]]pa ste bzhi po de dag go/_/tshangs pa chos bzhi dang ldan na byang chub sems dpa' sems dpa' chen po rnams byang chub kyi sems chud mi gzon te bzhi gang zhe na/_sangs rgyas rjes su dran pa yid la byed pa dang /_dge ba'i rtsa ba thams cad la byang chub kyi sems sngon du 'gro 
[\[30a.6\]]ba dang /_dge ba'i bshes gnyen la bsten pa dang /_theg pa chen po la yang dag par bsngags pa ste/_bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams sems rtse gcig cing yid rnam par ma 'dres pa rnams 
[\[30a.7\]]su rig par bya ste/_bzhi gang zhe na/_nyan thos kyi sems rnam par spong ba dang /_rang sangs rgyas kyi yid la byed pa gtong ba dang /_chos yongs su tshol bas mi ngoms pa dang /_ji ltar thos pa bzhin du chos ston pa ste bzhi po 'di dag go/_/tshangs pa chos bzhi dang 
[\[30b\]]
[\[30b.1\]]ldan na byang chub sems dpa' sems dpa' chen po rnams chos yongs su tshol te/_bzhi gang zhe na/_rnyed par dka' ba'i phyir rin po cher 'du shes pa dang /_nad thams cad rab tu zhi bar byed pa'i phyir rtsir 'du shes pa dang /_chud mi za ba'i phyir don du 'du shes pa 
[\[30b.2\]]dang /_mya ngan las 'da' ba'i phyir sdug bsngal thams cad zhi bar 'du shes pa ste/_bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams ltung ba las 'byung ba la mkhas pa rnams yin te/_bzhi gang zhe na/_
[\[30b.3\]]nang nas mi skye ba'i chos la bzod pa dang /_mi 'pho bas mi 'gag pa la bzod pa dang /_rgyu la so sor rtog pas rten cing 'brel bar 'byung ba la bzod pa dang /_gcig nas gcig tu sems phan tshun du gyur pa ste bzhi po 'di dag go/_/tshangs pa chos bzhi dang ldan na/_
[\[30b.4\]]byang chub sems dpa' sems dpa' chen po rnams nyon mongs pa rnam par sbyong ste/_bzhi gang zhe na/_tshul bzhin du so sor rtog pa dang /_ma 'ongs pa na sdom pa dang /_dkar po'i chos kyi stobs bskyed pa dang /_rab tu dben par gnas pa ste/_bzhi po 'di dag 
[\[30b.5\]]go/_/tshangs pa chos bzhi dang ldan na byang chub sems dpa' sems dpa' chen po rnams 'khor gyi nang du 'gro ste/_bzhi gang zhe na/_chos 'dod pa'i phyir te/_klan ka tshol ba'i bsam pas ma yin pa dang /_ri mo dang bcas pa'i phyir te nga rgyal dang khengs bsam 
[\[30b.6\]]yin pa dang /_dge ba gang yin pa tshol ba'i phyir te bdag spyoms pas ma yin pa dang /_sems can rnams dge ba'i rtsa ba la gzud pa'i phyir te rnyed pa dang /_bkur sti dang /_tshigs su bcad pa'i phyir ma yin pa ste/_bzhi po 'di dag go/_/tshangs pa chos bzhi dang 
[\[30b.7\]]ldan na byang chub sems dpa' sems dpa' chen po rnams chos kyi sbyin pa rnam par 'byed de/_bzhi gang zhe na/_dam pa'i chos yongs su 'dzin pa dang /_bdag nyid kyi shes rab gsal bar byed pa dang /_skyes bu dam pa'i las byed pa dang /_kun nas nyon mongs pa dang /_
[\[31a\]]
[\[31a.1\]]rnam par byang ba ston pa ste bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams rgyu'i stobs dang ldan pas dge ba'i rtsa ba chud mi za ba yin te/_bzhi gang zhe na/_gzhan gyi 'khrul pa la nyes par mi lta 
[\[31a.2\]]ba dang /_khros pa rnams la byams pa sgom pa dang /_chos rnams kyi rgyu ston pa dang /_byang chub kyi sems mi gtong ba ste bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams pha rol tu phyin pa drug la ma bstan par 
[\[31a.3\]]shes pa rnams yin te/_bzhi gang zhe na/_sbyin pa dag la sngon du 'gro ba rnams yin/_ltung ba rnams kyi pha rol la rtsod par mi byed pa yin/_sems can yongs su smin par bya ba'i phyir bsdu ba'i dngos po la mkhas pa yin/_chos rnams la zab mor mos pa rnams yin te bzhi 
[\[31a.4\]]po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams bsam gtan la gnas nas 'dod pa'i khams su skye'o/_/bzhi gang zhe na/_sems las su rung ba dang /_dge ba'i rtsa ba rnams kyis stobs bskyed pa dang /_sems can 
[\[31a.5\]]rnams yongs su mi gtong ba dang thabs dang shes rab sgom pa ste/_bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams sangs rgyas kyi chos rnams las phyir mi ldog pa yin te/_bzhi gang zhe na/_'khor ba dpag tu med pa 
[\[31a.6\]]yongs su 'dzin pa dang /_sangs rgyas dpag tu med pa la mchod cing rim gror byed pa dang /_byams pa dpag tu med pa sgom pa dang /_snying rje dpag tu med pa sgom pa ste bzhi po 'di dag go/_/tshangs pa chos bzhi dang ldan na byang chub sems dpa' sems dpa' chen po rnams sangs 
[\[31a.7\]]rgyas kyi rigs mi gcod de/_bzhi gang zhe na/_sngar dam bcas pa las mi 'gyur ba dang /_ji skad smras pa de bzhin byed pa dang /_dge ba'i rtsa ba rnams la shin tu mos pa dang /_bsam pa'i nan tan la gnas pa ste/_tshangs pa chos bzhi po 'di dag dang ldan na byang chub sems 
[\[31b\]]
[\[31b.1\]]dpa' sems dpa' chen po rnams sangs rgyas kyi rigs mi gcod do/_/bcom ldan 'das kyis bzhi pa mngon par bsgrub pa 'di bshad pa na/_lha dang mir bcas pa'i skye dgu rnams las srog chags stong phrag sum cu rtsa gnyis bla na med pa yang dag par rdzogs pa'i byang chub tu 
[\[31b.2\]]sems skyes so/_/byang chub sems dpa' lnga stong yang mi skye ba'i chos la bzod pa skyes so/_/sangs rgyas kyi zhing sna tshogs nas 'dus pa'i byang chub sems dpa' de dag gis kyang bcom ldan 'das la mchod pa bya ba'i phyir stong gsum gyi stong chen po'i 'jig rten gyi khams 'dir 
[\[31b.3\]]lha'i me tog rnams kyis pus mo nub tsam du khebs par byas so/_/de nas gzhon nur gyur pa dra ba can gyi 'od kyis tshangs pa khyad par sems la 'di skad ces smras so/_/tshangs pa khyod bcom ldan 'das kyis byang chub sems dpa' tshul bzhin dri ba 'dri ba la mkhas pa 
[\[31b.4\]]rnams kyi mchog tu gsungs na/_de ji ltar dris na byang chub sems dpa' tshul bzhin dri ba yin/_khyad par sems kyis smras pa/_rigs kyi bu bdag tu sgro 'dogs pas 'dri na tshul bzhin ma yin pas 'dri'o/_/gzhan du sgro 'dogs pas 'dri na tshul bzhin ma yin par 
[\[31b.5\]]'dri'o/_/chos su sgro 'dogs pas 'dri na tshul bzhin ma yin par 'dri'o/_/dra ba can gyi 'od gang la bdag tu sgro 'dogs pa med pa dang /_gzhan du sgro 'dogs pa med pa dang /_chos su sgro 'dogs pa med pa 'di ni tshul bzhin 'dri'o/_/gzhan yang dra ba can gyi 'od 
[\[31b.6\]]bskyed pa'i phyir 'dri na tshul bzhin ma yin par 'dri'o/_/'gag pa'i phyir 'dri na tshul bzhin ma yin pa'o/_/gnas dang gnas ma yin pa'i phyir 'dri na de ni tshul bzhin ma yin pa'o/_/dra ba can gyi 'od gang la chos gang yang skye ba'i phyir ram/_'gag pa'i phyir ram/_
[\[31b.7\]]gnas dang gnas ma yin pa'i phyir 'dri ba med pa de ni tshul bzhin 'dri ba'o/_/gzhan yang dra ba can gyi 'od kun nas nyon mongs pa'i phyir 'dri na de ni tshul bzhin ma yin pa'o/_/rnam par byang ba'i phyir 'dri na de ni tshul bzhin ma yin pa'o/_/'khor ba'i phyir 'dri na de ni tshul bzhin ma 
[\[32a\]]
[\[32a.1\]]yin pa'o/_/'khor ba las shin tu bzla ba'i phyir 'dri na de ni tshul bzhin ma yin pa'o/_/yongs su mya ngan las 'da' ba'i phyir 'dri na de ni tshul bzhin ma yin pa'o/_/dra ba can gyi 'od gang la kun nas nyon mongs pa'i phyir ma yin/_rnam par byang ba'i phyir 
[\[32a.2\]]ma yin/_'khor ba'i phyir ma yin/_'khor ba las shin tu bzla ba'i phyir ma yin/_yongs su mya ngan las 'da' ba'i phyir 'dri ba med pa de ni tshul bzhin 'dri ba'o/_/de ci'i phyir zhe na/_chos mi 'gyur ba nyid ni kun nas nyon mi mongs/_rnam par byang bar mi 'gyur/_mi 'khor zhing 
[\[32a.3\]]yongs su mya ngan las mi 'da'o/_/gzhan yang dra ba can gyi 'od 'thob pa'i phyir 'dri na de ni tshul bzhin ma yin pa'o/_/mngon du bya ba'i phyir 'dri na de ni tshul bzhin ma yin pa'o/_/mngon par shes pa'i phyir 'dri na de ni tshul bzhin ma yin pa'o/_/yongs su shes pa dang 
[\[32a.4\]]sgom pa'i phyir 'dri na de ni tshul bzhin ma yin pa'o/_/'bral ba'i phyir 'dri na de ni tshul bzhin ma yin pa'o/_/dra ba can gyi 'od gang la thogs pa med pa dang /_'dzin pa med pa dang /_mngon par 'du bya ba med pa dang /_kun tu rtog pa med pa dang /_mngon par shes pa med 
[\[32a.5\]]pa dang /_gnas med pa dang /_bsgom pa med pa dang /_bsgom par lta ba med pa de ni tshul bzhin 'dri ba'o/_/gzhan yang dra ba can gyi 'od 'di ni dge ba'o/_/'di ni mi dge ba'o/_/'di ni zag pa dang bcas pa'o/_/'di ni zag pa med pa'o/_/'di ni kha na ma tho ba dang 
[\[32a.6\]]bcas pa'o/_/'di ni kha na ma tho ba med pa'o/_/'di ni 'dus byas so/_/'di ni 'dus ma byas so/_/'di ni 'jig rten pa'o/_/'di ni 'jig rten las 'das pa'o/_/zhes 'dri na de ni tshul bzhin ma yin pa ste/_dra ba can gyi 'od ji tsam du gnyis su 'jug pas 'dri ba 
[\[32a.7\]]de tsam du tshul bzhin ma yin pa'o/_/dra ba can gyi 'od gang la gnyis med pa dang /_gnyis ma yin pa med pa dang /_'du shes med pa dang /_ming med pa dang /_spyi mi 'jug pa de ni tshul bzhin 'dri ba'o/_/gzhan yang dra ba can gyi 'od sangs rgyas tha dad du byed pa dang /_chos tha 
[\[32b\]]
[\[32b.1\]]dad du byed pa dang /_dge 'dun tha dad du byed pa dang /_zhing tha dad du byed pa dang /_sems can tha dad du byed pa dang /_theg pa tha dad du byed pa de dag ni tshul bzhin ma yin pa'o/_/dra ba can gyi 'od gang la chos gang yang tha dad par ram/_gcig par mi 'dri ba de ni tshul bzhin 'dri 
[\[32b.2\]]ba'o/_/gzhan yang dra ba can gyi 'od chos thams cad ni tshul bzhin no/_/chos thams cad ni tshul bzhin ma yin pa'o/_/smras pa tshangs pa ji ltar na chos thams cad ni tshul bzhin/_chos thams cad ni tshul bzhin ma yin/_smras pa/_chos thams cad bsam gyis mi khyab pa'i 
[\[32b.3\]]phyir chos thams cad ni tshul bzhin no/_/chos thams cad bsam gyis mi khyab pa la sems par zhugs pa de dag ni tshul bzhin ma yin pa'o/_/chos thams cad ni dben pa'i mtshan nyid de ni tshul bzhin no/_/gang dben pa la ma mos pa de dag ni lhag par byed pa la zhugs pa'o/_/
[\[32b.4\]]gang lhag par byed pa la zhugs pa de dag ni lhag par byed pa la brtson pa'o/_/gang lhag par byed pa la brtson pa de dag ji tsam du lhag par byed pa de tsam du tshul bzhin du ma yin pa'o/_/smras pa tshangs pa chos rnams kyi tshul gang yin/_smras pa rigs kyi bu rang gi yul dben pa 
[\[32b.5\]]'dod chags dang bral ba'i mtha' ni chos rnams kyi tshul lo/_/smras pa tshangs pa gang chos thams cad kyi tshul 'di khong du chud pa'i sems can de dag ni nyung zhing 'byung bar 'gyur ro/_/smras pa rigs kyi bu 'dod chags dang bral ba'i mtha' ni gcig pa'ang ma yin/_mang po yang ma yin 
[\[32b.6\]]te/_dra ba can gyi 'od rigs kyi bu'am/_rigs kyi bu mo gang chos rnams kyi tshul bzhin 'di dag gi rjes su song ba'am/_rjes su 'gro ba'am/_rjes su 'gro bar 'gyur ba de dag gis chos gang yang ma rtogs mi rtogs rtogs par mi 'gyur ro/_/de ci'i phyir zhe na/_khong du 
[\[32b.7\]]chud pa med par bcom ldan 'das kyis kun shes pa lung bstan pa gsungs so/_/gang rnams tshul bzhin du chos bstan pa 'di thos nas mos par byed pa de dag ni ji ltar bstan par de bzhin du rab tu sbyor ba yin te/_de dag ni chos gang la yang spros par mi byed par 'gyur ro/_/su chos 
[\[33a\]]
[\[33a.1\]]gang la yang spros par byed par mi 'gyur ba de dag ni chos gang yang khong du chud par mi 'gyur ro/_/su chos gang yang khong du chud par mi 'gyur ba de dag ni 'khor bar 'gro ba yang ma yin/_mya ngan las 'das pa'i chos can yang ma yin no/_/de ci'i phyir zhe na/_
[\[33a.2\]]bcom ldan 'das kyis 'khor ba yang ma dmigs/_yongs su mya ngan las 'das pa yang ma dmigs pa'i phyir ro/_/smras pa bcom ldan 'das kyis 'khor ba las bzla ba'i phyir chos ma bshad dam/_smras pa bcom ldan 'das kyis gang 'khor ba las 'da' ba'i chos 
[\[33a.3\]]gang yang ma bstan tam/_smras pa/_de ni ma yin no/_/smras pa/_rigs kyi bu de lta bas na bcom ldan 'das kyis 'khor ba yang mi sel/_mya ngan las 'das pa yang thob par mi byed mod kyi/_'khor ba dang mya ngan las 'das pa gnyis su 'du shes pa las mya ngan las 'da' 
[\[33a.4\]]bar ston te/_'di la gang yang 'khor ba las 'da' bar yang mi byed/_yongs su mya ngan las 'das pa yang 'thob par mi byed do/_/de ci'i phyir zhe na/_mnyam pa nyid ni mi 'khor/_mya ngan las mi 'da'o/_/kun nas nyon mi mongs/_rnam par byang bar mi 'gyur ro/_/de nas 
[\[33a.5\]]bcom ldan 'das kyis tshangs pa khyad par sems la legs so zhes bya ba byin te/_tshangs pa legs so legs so/_/tshangs pa ci ste bshad par bya na de skad bshad par bya'o/_/tshul bzhin du chos bstan pa 'di bstan pa na dge slong nyis stong rnams zag pa las len pa med par 
[\[33a.6\]]sems rnam par grol lo/_/de nas bcom ldan 'das kyis tshangs pa khyad par sems la 'di skad ces bka' stsal to/_/tshangs pa ngas 'khor ba dang mya ngan las 'das pa ma dmigs so/_/de ci'i phyir zhe na/_de bzhin gshegs pa 'khor bar 'dogs kyang 'di la gang yang 
[\[33a.7\]]'khor ba med do/_/mya ngan las 'das par ston kyang 'di la gang yang yongs su mya ngan las mi 'da'o/_/tshangs pa gang rnams tshul 'di la zhugs pa de dag ni 'khor ba'i chos can yang ma yin/_yongs su mya ngan las 'das pa'i chos can yang ma yin no/_/de nas 'khor 
[\[33b\]]
[\[33b.1\]]de'i nang nas dge slong lnga brgya bstan pa 'di thos pa dang /_stan las langs te dong ngo /_/tshig 'di skad ces kyang smras te/_gal te 'di la gang yang mi 'khor/_gal te gang yang yongs su mya ngan las mi 'da' na/_bdag cag tshangs par spyod pa la gnas pa yang don med do/_/bdag 
[\[33b.2\]]cag lam sgom pa dang /_bsam gtan dang /_ting nge 'dzin dang /_snyoms par 'jug pa yang ci dgos zhes zer ro/_/de nas bcom ldan 'das la gzhon nur gyur pa dra ba can gyi 'od kyis 'di skad ces gsol to/_/bcom ldan 'das gang dag chos gang la skye ba'am/_'gag 
[\[33b.3\]]par 'tshal ba de dag la sangs rgyas 'byung ba ma mchis so/_/bcom ldan 'das gang dag mya ngan las 'das pa dngos por tshol ba de dag la yang 'khor ba las 'da' ba ma mchis so/_/de ci'i slad du zhe na/_bcom ldan 'das mya ngan las 'das pa zhes bgyi ba ni gang mtshan ma 
[\[33b.4\]]thams cad rab tu zhi ba dang /_g.yo ba thams cad ma mchis par gyur pa lags na bcom ldan 'das skyes bu blun po 'di dag legs par bshad pa'i chos 'dul ba la rab tu byung nas mu stegs can gyi lta bar lhung ste/_mya ngan las 'das par dngos por tshol lo/_/'di lta ste/_
[\[33b.5\]]bcom ldan 'das til las til mar dang /_'o ma las mar bzhin du chos thams cad shin tu mya ngan las 'das pa la gang rnams mya ngan las 'das pa la dngos por tshol ba de dag ni nyan thos mu stegs can nga rgyal can zhes bdag mchi'o/_/bcom ldan 'das rnal 'byor spyod pa 
[\[33b.6\]]yang dag par zhugs pa'i chos gang la yang skye ba'am 'gag par mi mthong /_chos gang la'ang 'thob pa'am/_mngon par rtogs par mi 'tshal lo/_/de nas gzhon nur gyur pa dra ba can gyi 'od kyis tshangs pa khyad par sems la 'di skad ces smras so/_/tshangs pa dge slong lnga brgya 
[\[33b.7\]]'khor 'di nas stan las langs te/_dong ba 'di dag ci nas kyang chos 'dul ba la 'jug pa dang /_mos par 'gyur ba dang /_sdig pa'i lta bar 'gyur ba de las rnam par grol bar ston cig_/smras pa/_rigs kyi bu 'dod la rag go/_/'dod la rag go/_/
[\[34a\]]
[\[34a.1\]]gal te sangs rgyas kyi zhing gang gA'i klung gi bye ma snyed du dong yang bstan pa 'di las mi thar to/_/rigs kyi bu 'di lta ste dper na/_skyes bu byis pa'i rang bzhin can nam mkhas 'jigs shing skrag ste bros kyang de ga las gar song ba de dang de dag tu nam mkha' 
[\[34a.2\]]mthong ngo /_/de bzhin du dge slong 'di dag ji srid du ring du song yang stong pa nyid dang /_mtshan ma med pa dang /_smon pa med pa'i mtshan nyid las ma 'das so/_/'di lta ste dper na/_skyes bu gzhan zhig nam mkha' rnyed par bya'o/_/zhes nam mkha' tshol te/_phyogs dang 
[\[34a.3\]]phyogs mtshams su rgyug cing ji tsam nas nam mkha'i ming nas brjod kyang nam mkha' mi rnyed do/_/de nam mkha' de nyid kyi nang nas 'gro yang de mi mthong ngo /_/de ci'i phyir zhe na/_gang nam mkha' zhes bya ba 'di ni ming tsam mo/_/rigs kyi bu de bzhin du dge slong 'di dag kyang 
[\[34a.4\]]mya ngan las 'das pa dngos por tshol te/_mya ngan las 'das pa de nyid la rnam par spyod kyang de mi mthong khong du mi chud do/_/de ci'i phyir zhe na/_rigs kyi bu gang mya ngan las 'das pa zhes bya ba de ni ming tsam mo/_/ji ltar nam mkha' nam mkha' zhes brjod kyang gzung du med pa 
[\[34a.5\]]de bzhin du mya ngan las 'das pa mya ngan las 'das pa zhes brjod pa yang gzung du med pa'o/_/de nas dge slong lnga brgya po de dag bshad pa 'di thos nas zag pa las len pa med par sems rnam par grol te/_mngon par shes pa thob pa de dag gis tshig smras pa/_bcom ldan 
[\[34a.6\]]'das gang rnams chos thams cad shin tu yongs su mya ngan las 'das pa la mya ngan las 'das pa dngos por tshol ba de dag la sangs rgyas 'byung ba ma mchis so/_/bcom ldan 'das bdag cag ni so so skye bo yang ma lags/_slob pa yang ma lags/_dgra bcom pa yang ma 
[\[34a.7\]]lags/_'khor ba'i chos can yang ma lags/_mya ngan las 'das pa'i chos can yang ma lags so/_/de ci'i phyir zhe na/_bcom ldan 'das sangs rgyas 'byung ba ni byed pa dang /_sems dang g.yo ba dang /_spros pa thams cad ma mchis pa'o/_/de nas tshe dang ldan pa 
[\[34b\]]
[\[34b.1\]]shA ri'i bus dge slong de dag la 'di skad ces smras so/_/tshe dang ldan pa dag gis dge sbyong nyid khong du chud do/_/rang gi don byas so/_/de dag gis smras pa/_btsun pa shA ri'i bu bdag cag gis kun nas nyon mongs pa khong du chud do/_/mi bya ba byas so/_/shA ri'i bus smras 
[\[34b.2\]]pa/_tshe dang ldan pa dag ji las bsams te de skad ston/_de dag gis smras pa/_btsun pa shA ri'i bu kun nas nyon mongs pa yongs su shes pa'i phyir dge sbyong nyid do/_/btsun pa shA ri'i bu mi bya ba ni mya ngan las 'das pa yin te/_'di la bsam nas bdag cag gis kun nas 
[\[34b.3\]]nyon mongs pa khong du chud do/_/mi bya ba byas so zhes ston to/_/shA ri'i bus smras pa/_tshe dang ldan pa rnams legs so legs so/_/tshe dang ldan pa rnams ni sbyin gnas kyi sar gnas pa yin no/_/de dag gis smras pa/_btsun pa shA ri'i bu ston pa gang yin pa 'di nyid kyang sbyin 
[\[34b.4\]]pa mi sbyong na bdag cag gis lta ji ltar sbyangs/_smras pa ci'i phyir smras pa/_btsun pa shA ri'i bus de bzhin gshegs pas chos kyi dbyings rang bzhin gyis yongs su mkhyen pa'i phyir ro/_/de nas bcom ldan 'das la tshangs pa khyad par sems kyis 'di skad ces gsol to/_/bcom 
[\[34b.5\]]ldan 'das ji ltar na gang dag sbyin gnas lags/_bcom ldan 'das kyis bka' stsal pa/_tshangs pa gang dag 'jig rten gyi chos rnams kyi mi 'phrogs pa rnams so/_/gsol pa 'jig rten na sbyin pa spyod pa gang dag lags/_bka' stsal pa/_gang dag chos gang yang 
[\[34b.6\]]yongs su mi 'dzin pa rnams so/_/gsol pa 'jig rten na bsod nams kyi zhing gang dag lags/_bka' stsal pa/_gang dag byang chub kyi sems chud mi gzon pa rnams so/_/gsol pa/_dge ba'i bshes gnyen gang lags/_bka' stsal pa/_gang dag gis sems 
[\[34b.7\]]can thams cad la byams pa yongs su ma btang ba rnams so/_/gsol pa/_de bzhin gshegs pa la bgyis pa gzo ba gang dag lags/_bka' stsal pa/_gang dag sangs rgyas kyi rigs mi gcod pa rnams so/_/gsol pa/_de bzhin gshegs pa la mchod pa bgyid 
[\[35a\]]
[\[35a.1\]]pa gang dag lags/_bka' stsal pa/_gang dag mi skye ba'i mtha' rtogs pa lags so/_/gsol pa/_de bzhin gshegs pa dang nye bar gnas pa gang dag lags/_bka' stsal pa/_gang dag srog gi phyir yang bslab pa mi 'dral ba rnams so/_/gsol 
[\[35a.2\]]pa/_de bzhin gshegs pa la ri mo dang bcas pa gang dag lags/_bka' stsal pa/_gang dbang po rab tu bsdams te gnas pa rnams so/_/gsol pa/_'jig rten na nor che ba gang dag lags/_bka' stsal pa/_gang dag nor bdun dang ldan pa rnams so/_/gsol pa/_
[\[35a.3\]]'jig rten na mchog 'tshal ba gang dag lags/_bka' stsal pa/_'jig rten na gang dag la shes rab bla na med pa yod pa rnams so/_/gsol pa/_rab tu dben pa gang dag lags/_bka' stsal pa/_gang dag khams gsum du smon pa med pa rnams so/_/gsol pa/_
[\[35a.4\]]'jig rten na shin tu bsdams pa gang dag lags/_bka' stsal pa/_gang kun tu sbyor ba thams cad shin tu byang ba rnams so/_/gsol pa/_'jig rten na bde ba rnams gang dag lags/_bka' stsal pa/_gang rnams la yongs su 'dzin pa med pa'o/_/gsol pa/_yongs 
[\[35a.5\]]su mi 'dzin pa gang dag lags/_bka' stsal pa/_gang dag gi phung po yongs su shes pa'o/_/gsol pa/_pha rol tu mchis pa gang dag lags/_bka' stsal pa/_gang gis skye mched drug spangs pa rnams so/_/gsol pa/_bcom ldan 'das 'gram du phyin pa rnams 
[\[35a.6\]]gang dag lags/_bka' stsal pa/_tshangs pa gang gis mnyam pa nyid thob pa rnams so/_/gsol pa/_bcom ldan 'das ji ltar na byang chub sems dpa' rnams kyi sbyin pa rgyas pa lags/_bka' stsal pa/_nam sems can thams cad thams cad mkhyen pa'i sems la mos 
[\[35a.7\]]par byed pa'o/_/gsol pa ji ltar na/_tshul khrims dang ldan pa rnams lags/_bka' stsal pa/_nam thams cad mkhyen pa'i sems mi 'dor ba'o/_/gsol pa/_ji ltar na bzod pa dang ldan pa rnams lags/_bka' stsal pa/_nam thams cad mkhyen pa'i sems mi 
[\[35b\]]
[\[35b.1\]]zad par mthong ba rnams so/_/gsol pa/_ji ltar na brtson 'grus dang ldan pa rnams lags/_bka' stsal pa/_nam thams cad mkhyen pa'i sems la brtags nas mi dmigs pa'o/_/gsol pa/_ji ltar na bsam gtan pa rnams lags/_bka' stsal pa/_nam thams cad mkhyen 
[\[35b.2\]]pa'i sems rang bzhin gyis zhi bar rab tu rtogs pa'o/_/gsol pa/_ji ltar na shes rab dang ldan pa rnams lags/_bka' stsal pa/_nam chos thams cad la spros par mi byed pa'o/_/gsol pa/_ji ltar na byams pa la gnas pa rnams lags/_bka' stsal pa/_nam sems 
[\[35b.3\]]can du 'du shes 'jug par mi byed pa'o/_/gsol pa/_ji ltar na snying rje la gnas pa rnams lags/_bka' stsal pa/_nam chos thams cad la 'du shes 'jug par mi byed pa'o/_/gsol pa/_ji ltar na dga' ba la gnas pa rnams lags/_bka' stsal pa/_nam bdag tu 'du 
[\[35b.4\]]shes 'jug par mi byed do/_/gsol pa/_ji ltar na btang snyoms la gnas pa rnams lags/_bka' stsal pa/_nam bdag dang gzhan du 'du shes 'jug par mi byed pa'o/_/gsol pa/_ji ltar na dad pa la gnas pa rnams lags/_bka' stsal pa/_nam chos thams cad brjod du 
[\[35b.5\]]med par mos pa'o/_/gsol pa/_ji ltar na thos pa la gnas pa rnams lags/_bka' stsal pa/_nam sgra thams cad la mngon par mi chags pa'o/_/gsol pa/_ji ltar na ngo tsha 'tshal ba dang ldan pa rnams lags/_bka' stsal pa/_nang yongs su shes pas so/_/gsol pa/_
[\[35b.6\]]ji ltar na khrel mchis pa phun sum tshogs pa rnams lags/_bka' stsal pa/_phyi rol gyi skye mched 'dor bas so/_/gsol pa/_bcom ldan 'das byang chub sems dpa' rnams ji ltar na yon tan thams cad tshogs shing kun tu 'gro ba rnams lags/_bcom ldan 'das kyis 
[\[35b.7\]]bka' stsal pa/_lus dang /_ngag dang /_yid kyi las yongs su dag pas so/_/de nas bcom ldan 'das kyis de'i tshe tshigs su bcad pa 'di dag gsungs so/_/lus ni rnam par dag cing sdig pa mi byed de/_/ngag kyang rnam par dag pas rtag tu rdzun rnams spangs/_/yid kyang gtsang 
[\[36a\]]
[\[36a.1\]]bas rtag tu bsam pa dri ma med/_/de phyir de ni rgyal bas kun tu 'gro bar gsungs/_/mi sdug sgom zhing 'dod chags kyis kyang chags pa med/_/byams la gnas shing zhe sdang gis ni gtum pa med/_/shes rab dag la gnas shing gti mug blun ma yin/_/mkhas pa rnams 
[\[36a.2\]]ni de la kun tu 'gro bar gsungs/_/de ni grong du ci bzhin de bzhin sgom pa yang /_/dgon pa dang ni grong dang 'khor du de 'dra bar/_/de ni spyod lam rnam par 'gyur ba mi byed de/_/de phyir rgyal bas de la kun tu 'gro bar brjod/_/rgyal ba kun gyi chos nyid la ni de mos te/_/mkhas pas chos 
[\[36a.3\]]nyid la yang 'dod chags bral ba dang /_/dge 'dun la yang 'dus ma byas par shin tu mos/_/de phyir rgyal ba rnams kyis kun tu 'gro bar gsungs/_/'dod chags mos pa dag gi spyod pa rab tu shes/_/zhe sdang mos pa rnams dang de bzhin gti mug dang /_/spyod pa rnam par 'gyur ba la 
[\[36a.4\]]yang de mkhas te/_/de phyir de ni rgyal bas kun tu 'gro bar bstan/_/'dod pa'i khams la shin tu gnas par mi byed de/_/gzugs kyi khams la yang ni gnas par mi 'gyur ro/_/de ni gzugs med pa yi khams la mi gnas te/_/de phyir de ni rgyal bas kun tu 'gro bar brjod/_/rtag tu 
[\[36a.5\]]mtshan ma dang ni smon pas gsog gyur dang /_/dngos po thams cad stong pa nyid du de mos te/_/zag pa rnams ni bar du zad par mi byed de/_/de phyir de ni rgyal bas kun tu 'gro bar bstan/_/de ni rang rgyal theg pa la yang mkhas pa yin/_/sgra phyir 'brang ba nyan thos 'gyur ba'ang de yis shes/_/
[\[36a.6\]]rdzogs pa'i sangs rgyas theg pa'i pha rol song ba yin/_/de phyir bde bar gshegs pas kun tu 'gro bar brjod/_/de dag rtag par kun tu blo gros dri ma med/_/de dag tshul dang tshul ma yin la mi rmongs te/_/mdza' ba dang ni mi mdza' ba la mnyam pa'i yid/_/de phyir byang chub sems dpa' 
[\[36a.7\]]kun tu 'gro ba yin/_/'das pa dag gi chos la'ang rnam par mi rtog cing /_/ma 'ongs pa dang da ltar gyi la'ang de bzhin te/_/thams cad du yang dpa' bo rnam par mi rtog spyod/_/de phyir sems can dag pa kun tu 'gro ba'o//_//bam po gnyis pa/_de nas bcom ldan 'das la 
[\[36b\]]
[\[36b.1\]]tshangs pa khyad par sems kyis 'di skad ces gsol to/_/bcom ldan 'das ji ltar na byang chub sems dpa' sems dpa' chen po 'jig rten gyi chos rnams las shin tu 'da'/_'jig rten gyi chos kyi nang na'ang gda' la 'jig rten gyi chos rnams kyis kyang mi gos/_'jig rten gyi 
[\[36b.2\]]chos kyi 'jug pa yang rab tu 'tshal la 'jig rten gyi chos kyi 'jug par yang mi mchi/_'jig rten gyi chos kyi 'jug pas kyang sems can rnams 'jig rten gyi chos las yongs su thar bar bgyid/_'jig rten gyi chos kyi mnyam pa nyid kyang thob la 'jig rten na yang rnam par spyod cing 'jig rten 
[\[36b.3\]]gyi chos rnams kyang rnam par 'jig par mi bgyid pa lags/_de nas bcom ldan 'das kyis tshangs pa khyad par sems la tshigs su bcad pa dag gis slar bka' stsal pa/_'jig rten phung por ngas bshad de/_/'jig rten dag ni 'di la gnas/_/'di la gnas par ma byas na/_/'jig rten 
[\[36b.4\]]chos las rnam par grol/_/byang chub sems dpa' mkhas pa der/_/'jig rten rang bzhin nyid shes nas/_/phung po rnams dang rab ldan yang /_/'jig rten chos dang ldan pa yi/_/rnyed pa dang ni ma rnyed dang /_/de bzhin grags dang ma grags dang /_/bstod smad bde dang sdug bsngal dang /_/
[\[36b.5\]]de dag gis ni 'jig rten skyong /_/shes rab chen po brten de rnams/_/'jig rten chos rnams rab rtogs shing /_/'jig rten 'jig pa mthong nas ni/_/'di dag la yang g.yo mi 'gyur/_/rnyed pas thos par mi sems te/_/ma rnyed pas kyang ngoms pa med/_/ri rab bzhin du mthu 
[\[36b.6\]]brtan pa/_/rnam pa kun tu gnod mi 'gyur/_/de bzhin grags dang ma grags kyang /_/rtag tu mtshungs par 'gyur ba yin/_/bde dang sdug bsngal bstod smad la/_/mnyam pa nyid du gnas par 'gyur/_/'jig rten 'di ni gnyis las byung /_/phyin ci log las kun tu langs/_/de phyir 
[\[36b.7\]]'jig rten 'gro rtogs nas/_/mkhas pa rnams ni 'gro med 'gro/_/'jig rten 'di 'gro gang yin pa/_/'gro ba de ni de dag shes/_/de phyir 'jig rten 'gror zhugs nas/_/mi bde ba las skye bo 'grol/_/dpa' bo de dag 'jig rten spyod/_/pad mo bzhin du chags pa med/_/
[\[37a\]]
[\[37a.1\]]chos kyi dbyings la rab gnas nas/_/'jig rten dag kyang 'jig mi byed/_/'jig rten chos nyid mi shes par/_/'jig rten gang la spyod pa yang /_/'jig rten mtshan nyid shes nas ni/_/mkhas pa de dag nyid na spyod/_/'jig rten nam mkha'i mtshan nyid 
[\[37a.2\]]de/_/nam mkha' la yang mtshan nyid med/_/de dag de yi 'gro rig nas/_/'jig rten chos kyis gos pa med/_/ji ltar 'jig rten rab shes pa/_/de bzhin srog chags rnams la smra/_/chos kyi rang bzhin shes nas ni/_/'jig rten dag kyang 'jig mi byed/_/phung 
[\[37a.3\]]po rnams la rang bzhin med/_/'di ni 'jig rten chos nyid do/_/gang rnams de ltar mi shes pa/_/de dag rtag tu 'jig rten gnas/_/ma skyes pa dang ma byung bar/_/gang gi phung po kun shes pa/_/de dag 'jig rten spyod 'gyur yang /_/'jig rten 'di la'ang mi gnas so/_/'jig 
[\[37a.4\]]rten chos rnams mi shes shing /_/'du shes gnyis la gang gnas pa/_/'di bden 'di ni [{]brdzun [,]rdzun [}]no zhes/_/mi mkhas de dag rtsod par 'gyur/_/'di ltar 'jig rten chos rnams kyi/_/yang dag chos nyid ngas shes pas/_/nga ni 'jig rten rnams dang yang /_/nams kyang rtsod 
[\[37a.5\]]par mi byed do/_/rtsod pa med pa'i chos 'di ni/_/sangs rgyas kun gyis bshad pa ste/_/'jig rten mnyam pa nyid shes na/_/'di la bden pa'am [{]brdzun [,]rdzun [}]pa med/_/[{]brdzun [,]rdzun [}]pa'am yang na bden pa zhig_/bstan pa la ni rnyed gyur na/_/mthar 'dzin par ni nga 'gyur te/_/mu stegs 
[\[37a.6\]]can dang khyad par med/_/gang phyir chos rnams yang dag min/_/bden pa dang ni [{]brdzun [,]rdzun [}]pa med/_/de phyir 'jig rten 'das pa'i chos/_/ngas 'di gnyis su med par bshad/_/'jig rten chos nyid ji lta bar/_/gang gi 'jig rten 'di shes pa/_/mkhas pa de dag bden pa'am/_/
[\[37a.7\]{]brdzun [,]rdzun [}]pa'i lta ba'ang mi 'dzin to/_/nam mkha' lta bur rnam dag par/_/gang gi 'jig rten 'di shes pa/_/grags pa chen po'i 'jig rten gyi/_/snang ba lta bur gyur pa yin/_/nga nyid kyis ni mthong ba ltar/_/de ltar gang gis 'jig rten mthong /_/phyogs dang phyogs mtshams 
[\[37b\]]
[\[37b.1\]]gang bzhugs pa/_/rdzogs pa'i sangs rgyas de dag gzigs/_/chos rnams ngo bo nyid med par/_/brten pa'i chos rnams rab tu shes/_/gang rnams brten pa shes pa ni/_/de dag chos nyid shes pa yin/_/gang rnams chos nyid rab shes pa/_/de dag stong pa nyid de shes/_/
[\[37b.2\]]gang rnams stong nyid rab shes pa/_/de yi 'dren pa de rnams mthong /_/gang rnams 'jig rten bstan pa 'di/_/rna lam grags par 'gyur ba ni/_/de dag 'jig rten spyod mod kyi/_/'jig rten 'di la gnas ma yin/_/lta la gnas pa gang su dag_/gzhan gyi sa ni 'di ma yin/_/
[\[37b.3\]]'jig rten du ni spyod byed kyang /_/'jig rten 'di la gnas pa med/_/sangs rgyas mya ngan 'das nas kyang /_/gang rnams bzod pa 'dir mos pa/_/de bzhin gshegs pa chos kyi sku/_/rdzogs pa'i sangs rgyas de la bzhugs/_/gang gis tshul 'di shes pa ni/_/des ni nga yi chos 
[\[37b.4\]]bzung ste/_/de yis nga la rtag tu mchod/_/de dag 'jig rten ston pa'o/_/gang zhig 'jig rten bstan pa 'di/_/rna lam grags par gyur pa ni/_/sdig can bdud kyis de dag la/_/glags kyang rnyed par mi 'gyur ro/_/gang gis rnam pa 'di shes pa/_/de dag phyug cing longs spyod che/_/
[\[37b.5\]]de dag sbyin la rtag par dga'/_/de dag tshul khrims phun sum tshogs/_/gang gis 'jig rten 'di shes pa/_/de dag bzod pa'i stobs ldan pa/_/de dag brtson 'grus rtogs par rigs/_/mkhas pa de dag bsam gtan dga'/_/gang gis rnam pa 'di shes pa/_/de dag ting 'dzin 
[\[37b.6\]]phun sum tshogs/_/de dag nye bar bzhi la dga'/_/bstan pa de dag shes rab 'phags/_/gang na 'di 'dra grags pa yi/_/phyogs de sangs rgyas stongs ma yin/_/sems dpa' chen po ring mi thogs/_/byang chub snying por 'gro bar 'gyur/_/gang rnams 'jig rten bstan pa 'di/_/
[\[37b.7\]]rna lam grags par 'gyur ba dag_/g.yon can bdud rnams bcom nas ni/_/byang chub mchog tu rdzogs 'tshang rgya/_/de nas bcom ldan 'das kyis tshangs pa khyad par sems la 'di skad ces bka' stsal to/_/tshangs pa de bzhin gshegs pa 'jig rten gyi yul las 'das pas 
[\[38a\]]
[\[38a.1\]]'jig rten dang /_'jig rten kun 'byung ba dang /_'jig rten 'gog pa dang /_'jig rten 'gog par 'gro ba'i lam du yang 'dogs so/_/tshangs pa de la 'jig rten zhes bya ba ni phung po lnga rnams so/_/gang de la chags pa de ni 'jig rten kun 'byung ba'o/_/gang phung 
[\[38a.2\]]po rnams kyi zad pa dang 'gag pa de ni 'jig rten 'gag pa'o/_/gang phung po rnams tshol ba dang mi tshol ba gnyis su med pa de ni lam mo/_/gzhan yang tshangs pa phung po rnams phung po rnams zhes tha dad du 'dogs pa la/_gang smra ba dang /_smra bar lta ba 'di ni 'jig rten no/_/gang 
[\[38a.3\]]lta ba de'i rjes su 'brang ba 'di ni 'jig rten kun 'byung ba'o/_/gang lta ba de ji lta ba bzhin du mtshan nyid 'gag pa de ni 'jig rten 'gag pa zhes bya'o/_/lam gang gis lta ba de dag mi 'dzin pa de ni 'jig rten 'gog par 'gro ba'i lam ste/_tshangs pa ngas 'di la bsam nas nga ni lus 
[\[38a.4\]]'dom gang ba 'di la 'jig rten dang /_'jig rten kun 'byung ba dang /_'jig rten 'gag pa dang /_'jig rten 'gag par 'gro ba'i lam du 'dogs so zhes tshig de skad bshad do/_/de nas bcom ldan 'das la tshangs pa khyad par sems kyis 'di skad ces gsol to/_/bcom ldan 
[\[38a.5\]]'das de bzhin gshegs pas gang 'di 'phags pa'i bden pa bzhi bstan na/_bcom ldan 'das 'phags pa rnams kyi bden pa gang lags/_bcom ldan 'das kyis bka' stsal pa/_tshangs pa 'di ni sdug bsngal ba'o zhes bya ba de ni 'phags pa rnams kyi bden pa ma yin no/_/
[\[38a.6\]]tshangs pa 'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes bya ba de ni 'phags pa rnams kyi bden pa ma yin no/_/de ci'i phyir zhe na/_tshangs pa 'di ni sdug bsngal ba'o/_/zhes bya ba ci ste 'phags 
[\[38a.7\]]pa rnams kyi bden pa yin du zin na/_de ni byol song ba lang dang /_bong bu dang /_sems can dmyal ba pa thams cad kyi yang 'phags pa'i bden par 'gyur ro/_/de ci'i phyir zhe na/_'di ltar de dag ni sdug bsngal ba'i tshor ba rnams myong ngo /_/tshangs pa 'di ni sdug bsngal kun 
[\[38b\]]
[\[38b.1\]]'byung ba zhes bya ba de ji ste/_'phags pa rnams kyi bden pa yin du zin na de ni gang 'gro ba rnams su 'byung ba'i 'gro ba thams cad du skyes pa'i sems can rnams kyi yang 'phags pa'i bden par 'gyur ro/_/'di ni 'gog pa'o zhes bya ba de ji ste 'phags pa'i bden pa yin du zin na/_
[\[38b.2\]]de ni gang rnams dngos po bshigs pas mya ngan las 'das pa tshol ba dang 'gog par lta bar ltung ba chad par smra ba thams cad la yang 'phags pa'i bden par 'gyur ro/_/'di ni lam mo zhes bya ba de ci ste/_'phags pa rnams kyi bden pa yin du zin na/_'di ni 'dus byas kyi 'du 
[\[38b.3\]]byas las 'byung bar tshol ba 'dus byas lam du dmigs pa thams cad la yang 'phags pa'i bden par 'gyur te/_de bas na tshangs pa rnam grangs 'dis ji ltar sdug bsngal ba dang /_kun 'byung ba dang /_'gog pa dang /_lam rnams 'phags pa rnams kyi bden pa ma yin par 
[\[38b.4\]]khyod kyis rig par bya'o/_/de lta mod kyi tshangs pa gang sdug bsngal mi skye ba de ni 'phags pa rnams kyi bden pa'o/_/gang kun 'byung ba la mi 'jug pa 'di ni 'phags pa rnams kyi bden pa'o/_/gang chos thams cad shin tu 'gag pa la mi skye mi 'gog pa 'di ni 'phags pa rnams kyi 
[\[38b.5\]]bden pa'o/_/gang chos thams cad la mnyam pa nyid dang gnyis su med pa'i lam sgom pa 'di ni 'phags pa rnams kyi bden pa'o/_/tshangs pa gang bden pa bden pa zhes bya ba ni gang bden pa yang ma yin/[ {]brdzun [,]rdzun [}]pa yang ma yin pa'o/_/[{]brdzun [,]rdzun [}]pa gang zhe na/_bdag tu 'dzin pa dang /_sems 
[\[38b.6\]]can du 'dzin pa dang /_srog tu 'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa dang /_'byung bar 'dzin pa dang /_'jug par 'dzin pa dang /_skye bar 'dzin pa dang /_'gag par 'dzin pa dang /_'khor bar 'dzin pa dang /_mya ngan las 'das par 'dzin pa 
[\[38b.7\]]de ni [{]brdzun [,]rdzun [}]pa zhes bya'o/_/gang 'dzin pa 'di dag la mi 'dzin cing mchog tu mi snyems pa 'di ni bden pa zhes bya'o/_/sdug bsngal yongs su shes pa zhes bya ba ni [{]brdzun [,]rdzun [}]no/_/kun 'byung ba rab tu spong ngo zhes bya ba ni [{]brdzun [,]rdzun [}]no/_/'gog pa mngon du bya'o zhes bya ba ni [{]brdzun [,]rdzun [}]no/_/lam sgom 
[\[39a\]]
[\[39a.1\]]mo zhes bya ba ni [{]brdzun [,]rdzun [}]no/_/de ci'i phyir zhe na/_de dag ni sangs rgyas kyis bka' stsal pa'i dran pa las nyams pa yin te/_de'i phyir [{]brdzun [,]rdzun [}]pa zhes bya'o/_/sangs rgyas kyis bka' stsal pa'i dran pa zhes bya ba gang zhe na/_gang chos thams cad la mi dran zhing yid la mi byed pa 
[\[39a.2\]]'di ni sangs rgyas kyis bka' stsal pa'i dran pa zhes bya ste/_gang dran pa de la gnas pa de ni mtshan ma thams cad la mi gnas pa'o/_/gang mtshan ma thams cad la mi gnas pa de ni yang dag pa'i mtha' la gnas pa'o/_/gang yang dag pa'i mtha' la gnas pa de ni yid mi gnas pa'o/_/
[\[39a.3\]]gang mi gnas pa de ni bden par smra ba yang ma yin/[ {]brdzun [,]rdzun [}]par smra ba yang ma yin te/_de'i phyir tshangs pa rnam grangs 'dis gang la bden pa'ang med/[ {]brdzun [,]rdzun [}]pa'ang med pa de ni/_'phags pa rnams kyi bden pa yin par rig par bya'o/_/tshangs pa bden pa zhes bya ba de ni nam yang mi bden 
[\[39a.4\]]pa ma yin te/_de bzhin gshegs pa rnams skyes kyang rung /_ma skyes kyang rung chos kyi dbyings 'di ni gnas pa'o/_/de bzhin du 'khor ba dang /_de bzhin du mya ngan las 'das pa yang rtag tu rgyun mi chad par 'phags pa rnams kyi bden pa'o/_/de ci'i phyir zhe na/_tshangs pa 'khor ba spang 
[\[39a.5\]]ba'i phyir 'phags pa rnams kyi bden pa ma yin/_mya ngan las 'das pa thob par bya ba'i phyir yang 'phags pa rnams kyi bden pa ma yin te/_tshangs pa gang dag gis 'phags pa'i bden pa bzhi po 'di rnams de ltar mngon par rtogs pa mngon du byas pa de dag ni bden par smra ba yin no/_/yang 
[\[39a.6\]]tshangs pa ma 'ongs pa'i dus na dge slong /_lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa kha cig 'byung ste/_de dag ni sdug bsngal skye ba la sdug bsngal 'phags pa'i bden pa zhes smra bar 'gyur ro/_/kun 'byung ba'i phyir kun 'byung ba 'phags 
[\[39a.7\]]pa'i bden pa zhes smra bar 'gyur ro/_/dngos po 'jig pa'i phyir 'gog pa 'phags pa'i bden pa zhes smra bar 'gyur ro/_/lam gyis 'byung ba'i phyir lam 'phags pa'i bden pa gnyis su smra bar 'gyur te/_skyes bu blun po de dag ni nyan thos mu stegs can zhes ngas bshad do/_/gang 
[\[39b\]]
[\[39b.1\]]rnams dngos po 'jig pas 'gog pa 'phags pa'i bden pa'o zhes smra bar 'gyur ba de dag ni lam log par zhugs pa yin te/_nga yang de dag gi ston pa ma yin/_de dag kyang nga'i nyan thos ma yin no/_/tshangs pa ltos shig nga byang /_/chub kyi snying por 'dug nas bden pa'am/[ {]brdzun [,]rdzun [}]pa zhes 
[\[39b.2\]]bya ba khong du ma chud do/_/chos gang ngas khong du ma chud pa'i chos de de bzhin gshegs pa gzhan la ston par mdzad dam/_'chad par mdzad dam/_gsol pa/_bcom ldan 'das de lta ma lags so/_/bcom ldan 'das kyis bka' stsal pa/_de bzhin gshegs pa rnams kyis byang chub 
[\[39b.3\]]ni mi dmigs pa ste/_ma zin pa srid pa'i 'gro ba thams cad dang bral ba'o/_/de nas bcom ldan 'das la tshangs pa khyad par sems kyis 'di skad ces gsol to/_/bcom ldan 'das ci ste de bzhin gshegs pa byang chub kyi snying po la zhugs nas/_chos gang yang ma dmigs na/_ji 
[\[39b.4\]]mngon par brtags pas de bzhin gshegs pa byang chub brnyes shing yang dag par rdzogs par sangs rgyas zhes bgyi/_bcom ldan 'das kyis bka' stsal pa/_tshangs pa 'di ci snyam du sems/_gang ngas 'dus byas sam 'dus ma byas kyi chos bshad pa 'di dag de bzhin nam de lta ma 
[\[39b.5\]]yin/_gsol pa/_bcom ldan 'das ma mchis pa lags so/_/bde bar gshegs pa ma mchis pa lags so/_/bcom ldan 'das kyis bka' stsal pa/_tshangs pa chos gang rnams med pa de dag yod dam/_'on te med gsol pa/_bcom ldan 'das gang ma mchis pa de ni 
[\[39b.6\]]mchis pa'am ma mchis pa zhes mi bgyi'o/_/bcom ldan 'das kyis bka' stsal pa/_chos gang yang yod pa yang ma yin/_med pa yang ma yin pa de la mngon par rdzogs par byang chub pa gang yang yod dam/_gsol pa/_bcom ldan 'das de la mngon par rdzogs par byang chub pa 
[\[39b.7\]]gang yang ma mchis so/_/bcom ldan 'das kyis bka' stsal pa/_tshangs pa de ltar de bzhin gshegs pa byang chub kyi snying po la zhugs nas med pa phyin ci log las byung ba'i kun nas nyon mongs pa shin tu rang bzhin gyis mi skye ba'i ngo bo nyid du mkhyen te/_ji ltar shin tu mi mkhyen pa yang 
[\[40a\]]
[\[40a.1\]]shin tu rnam par mi dmigs pa de ltar mkhyen to/_/de ci'i phyir zhe na/_tshangs pa ngas 'di ltar chos gang yang mngon par sangs rgyas pa de ni ma mthong /_ma thos/_mi dran/_ma rtogs/_rnam par mi rig cing /_gzung ba yang med/_sbyar ba yang med/_brjod du yang 
[\[40a.2\]]med/_rjes su sbyor ba yang med/_yul thams cad las 'das pa/_smrar med pa/_rab tu smrar med pa/_dpyod pa med pa/_rtogs par mi rung ba/_yi ge med pa/_tshig gi lam med pa/_rnam par rig pa med pa yin te/_tshangs pa de ltar chos gang nam mkha' dang 'dra ba'i 
[\[40a.3\]]chos de mngon par rtogs par 'dod dam/_gsol pa/_bcom ldan 'das de ma lags so/_/bcom ldan 'das sangs rgyas bcom ldan 'das rnams kyis thugs rje chen po bsam gyis mi khyab pa'i chos dang ldan te/_de ltar rab tu zhi ba'i chos mngon par sangs rgyas nas yi ge dang 
[\[40a.4\]]nges pa'i tshig gis gzhan dag la go bar mdzad pa ngo mtshar to/_/bcom ldan 'das gang de bzhin gshegs pas bstan pa'i chos la mngon par dad pa'i sems can de dag ni dge ba'i rtsa ba ngan ngon dang ldan pa ma lags so/_/de ci'i slad du zhe na/_bcom ldan 'das chos 'di ni 'jig rten 
[\[40a.5\]]thams cad dang mi 'thun pa'o/_/bka' stsal pa/_tshangs pa ji ltar 'jig rten thams cad dang mi 'thun pa yin/_gsol pa/_bcom ldan 'das ji ltar 'jig rten ni bden pa la mngon par chags na/_chos 'di ni bden pa yang ma lags/[ {]brdzun [,]rdzun [}]pa yang ma lags so/_/'jig rten ni 
[\[40a.6\]]chos la mngon par chags na chos 'di ni chos kyang ma lags/_chos ma lags pa'ang ma lags so/_/'jig rten ni mya ngan las 'das pa la chags na/_chos 'di la ni 'khor ba yang ma mchis/_mya ngan las 'das pa yang ma mchis so/_/'jig rten ni dge ba la mngon par chags na 
[\[40a.7\]]'di la ni dge ba yang ma mchis/_mi dge ba yang ma mchis so/_/'jig rten ni bde ba la mngon par chags na/_'di la ni bde ba yang ma mchis/_sdug bsngal ba yang ma mchis so/_/'jig rten ni sangs rgyas 'byung ba la mngon par chags na 'di la sangs 
[\[40b\]]
[\[40b.1\]]rgyas 'byung ba yang ma mchis/_mya ngan las 'das pa yang ma mchis so/_/chos bstan kyang de brjod du ma mchis pa'o/_/dge 'dun bstan kyang 'dus ma bgyis pa'o/_/de'i slad du chos 'di ni 'jig rten thams cad dang mi 'thun pa lags so/_/bcom ldan 'das 'di lta ste dper 
[\[40b.2\]]na/_me dang chu'am/_chu dang me'i gnas 'di ni mi 'thun pa'o/_/de bzhin du nyon mongs pa dang byang chub 'am/_byang chub dang nyon mongs pa ni mi 'thun pa'o/_/de ci'i slad du zhe na/_nyon mongs pa ma mchis par de bzhin gshegs pas mngon par sangs rgyas so/_/bshad kyang snang 
[\[40b.3\]]ba'i gzugs ma lags/_kun mkhyen kyang rnam par mkhyen pa ma mchis/_bsgom kyang gnyis su ma bgyis/_mngon du bgyis kyang thob pa ma mchis/_mya ngan las bzlas kyang zhi ba yang ma mchis te/_bcom ldan 'das rigs kyi bu'am rigs kyi bu mo gang rnams chos kyi tshul 
[\[40b.4\]]gyi rnam pa 'di la mos pa de dag ni lta bar gyur pa thams cad las rnam par grol bar 'gyur ro/_/de bzhin gshegs pa la bsnyen bkur bgyis shing sngon gyi rgyal ba la lhag par bgyi ba bgyis pa lags so/_/de dag dge ba'i bshes gnyen gyis yongs su bzung ba lags so/_/
[\[40b.5\]]de dag dge ba'i rtsa ba 'bar ba'i slad du rgya chen po las mos par 'gyur ro/_/de dag de bzhin gshegs pa'i mdzod 'chang ba'i slad du gter rab tu rnyed par 'gyur ro/_/de dag legs par bgyi ba'i las bgyid pa'i slad du las kyi mtha' shin tu 'thun par 'gyur ro/_/de dag sangs 
[\[40b.6\]]rgyas kyi rigs 'dzin pa'i slad du rigs btsun par 'gyur ro/_/de dag nyon mongs pa thams cad yongs su btang ba'i slad du gtong ba chen po dang ldan par 'gyur ro/_/de dag tshul khrims kyi stobs dang ldan par 'gyur te/_nyon mongs pa'i stobs can ma lags/_lus srog bor ba'i slad 
[\[40b.7\]]du de dag bzod pa'i stobs can du 'gyur ro/_/de dag yid yongs su skyo ba ma mchis pa'i slad du brtson 'grus kyi stobs can du 'gyur ro/_/de dag sdig pa'i las bsregs pa'i slad du bsam gtan gyi stobs can du 'gyur ro/_/de dag sdig par lta ba rnams dang bral ba'i slad du shes rab 
[\[41a\]]
[\[41a.1\]]kyi stobs can du 'gyur ro/_/de dag bdud rnams kyis rab tu thub par dka' bar 'gyur ro/_/de dag phyir rgol ba rnams kyis mi rdzi bar 'gyur ro/_/de dag de bzhin gshegs pa rnams la mi slu bar 'gyur ro/_/de dag chos kyi rang bzhin ston pa la mkhas pa'i slad du 
[\[41a.2\]]yang dag par smra bar 'gyur ro/_/de dag don dam pa'i chos ston pa'i slad du bden par smra bar 'gyur ro/_/de dag de bzhin gshegs pa rnams kyis yongs su bzung bar 'gyur ro/_/de dag 'grogs na bde ba'i slad du des par 'gyur ro/_/de dag 'phags pa'i nor rnams kyi nor dang ldan 
[\[41a.3\]]par 'gyur ro/_/de dag 'phags pa'i rigs rnams kyis mchog 'tshal bar 'gyur ro/_/gso sla zhing dgang sla bar 'gyur ro/_/de dag pha rol tu mchi ba'i slad du dbugs 'byin pa thob par 'gyur ro/_/de dag ma rgal ba rnams sgrol bar 'gyur ro/_/de dag ma grol ba rnams grol 
[\[41a.4\]]bar bgyid par 'gyur ro/_/de dag dbugs 'byin pa ma mchis pa rnams kyi dbugs 'byin par 'gyur ro/_/yongs su mya ngan las ma 'das pa rnams yongs su mya ngan las zlo bar 'gyur ro/_/de dag lam ston par 'gyur ro/_/de dag mya ngan las 'das pa ston par 'gyur ro/_/de 
[\[41a.5\]]dag sman thams cad yongs su 'tshal ba'i slad du sman pa rnams kyi rgyal por 'gyur ro/_/de dag nad thams cad rab tu zhi bar bgyid pa'i slad du sman lta bur 'gyur ro/_/de dag ye shes kyi stobs dang ldan par 'gyur ro/_/de dag mthus spro ba dang ldan par 'gyur ro/_/de dag gzhan 
[\[41a.6\]]gyi dring la mi 'jog pa'i slad du rtsal dang ldan par 'gyur ro/_/de dag 'jigs pas spu ldang ba ma mchis pa'i slad du seng ge lta bur 'gyur ro/_/de dag cang shes pa'i slad du ba lang lta bur 'gyur ro/_/de dag sems rab tu dul ba'i slad du glang po cher 'gyur ro/_/de dag 'khor mang 
[\[41a.7\]]po yongs su sdud pa'i slad du khyu mchog tu 'gyur ro/_/de dag bdud dang phyir rgol ba rnams rab tu bcom pa'i slad du dpa' bor 'gyur ro/_/de dag 'khor gyis 'jigs pa ma mchis pa'i slad du brtan par 'gyur ro/_/de dag mi 'jigs pa thob pa'i slad du mi thub par 'gyur ro/_/de 
[\[41b\]]
[\[41b.1\]]dag bden pa bstan pa rnams la 'jigs pa ma mchis par 'gyur ro/_/de dag dkar po'i phyogs yongs su rgyas pa'i slad du zla ba dang mtshungs par 'gyur ro/_/de dag shes rab kyi snang bar bgyid pas nyi ma lta bur 'gyur ro/_/de dag mun pa chen po dang bral ba'i slad du sgron ma lta bur 
[\[41b.2\]]'gyur ro/_/de dag mdza' ba dang khong khro ba ma mchis pa'i slad du gzhi rten lta bur 'gyur ro/_/de dag sems can thams cad nye bar 'tsho ba'i slad du sa dang mtshungs par 'gyur ro/_/de dag chos thams cad la mi gnas pa'i slad du rlung dang mtshungs par 'gyur ro/_/de dag nyon mongs 
[\[41b.3\]]pa'i dri ma thams cad 'khru ba'i slad du chu dang mtshungs par 'gyur ro/_/de dag rlom sems thams cad yang dag par 'joms pa'i slad du me dang mtshungs par 'gyur ro/_/de dag bskyod mi nus pa'i slad du ri rab dang mtshungs par 'gyur ro/_/de dag lhag pa'i bsam pa brtan zhing mi phyed 
[\[41b.4\]]pa'i slad du rdo rje ltar sra ba'i khor yug gi ri lta bur 'gyur ro/_/de dag phas kyi rgol ba thams cad kyis gdul dka' bar 'gyur ro/_/de dag nyan thos dang /_rang sangs rgyas thams cad kyis gting dpag dka' bar 'gyur ro/_/de dag chos rin po che thams cad 'du ba'i slad du rgya mtsho 
[\[41b.5\]]lta bur 'gyur ro/_/de dag nyon mongs pa thams cad bas pa'i slad du gting dang 'dra bar 'gyur ro/_/de dag chos yongs su tshol bas chog mi shes par 'gyur ro/_/de dag shes rab kyis ngoms par 'gyur ro/_/de dag chos kyi 'khor lo rab tu bskor bas rgyal po dang mtshungs par 
[\[41b.6\]]'gyur ro/_/de dag gzugs 'dzin pa'i slad du brgya byin dang mtshungs par 'gyur ro/_/de dag dbang sgyur ba'i slad du tshangs pa dang mtshungs par 'gyur ro/_/de dag chos mngon par sgrog pa'i slad du sprin dang 'dra bar 'gyur ro/_/de dag bdud rtsi'i char rab tu 'bebs pa'i slad du char dang 'dra bar 
[\[41b.7\]]'gyur ro/_/de dag dbang po dang stobs dang /_byang chub kyi yan lag rnams rnam par 'phel bar bgyid par 'gyur ro/_/de dag 'khor ba'i 'dam las rgal bar 'gyur ro/_/de dag sangs rgyas kyi ye shes la zhugs par 'gyur ro/_/de dag sangs rgyas kyi byang chub la nye bar 'gyur ro/_/
[\[42a\]]
[\[42a.1\]]de dag blos mnyam pa ma mchis par 'gyur ro/_/de dag thos pas mi mnyam pa dang mnyam par 'gyur ro/_/de dag gzhal ba las 'das pa'i slad du mtshungs pa ma mchis par 'gyur ro/_/de dag spobs pas thogs pa ma mchis par 'gyur ro/_/de dag gzungs 
[\[42a.2\]]rab tu thob pa'i slad du dran pa dang ldan par 'gyur ro/_/de dag don rtogs pa'i slad du 'brang bas rtogs pa dang ldan par 'gyur ro/_/de dag chos la tshul bzhin du so sor rtog pa'i slad du blo gros dang ldan par 'gyur ro/_/de dag sems can gyi bsam pa rnams la mkhas par 
[\[42a.3\]]'gyur ro/_/de dag 'jig rten la phan par bgyi ba'i slad du brtson par 'gyur ro/_/de dag 'jig rten las 'phags par 'gyur ro/_/de dag pad mo lta bur mi chags par 'gyur ro/_/de dag 'jig rten gyi chos rnams kyis yongs su ma zin par 'gyur ro/_/de dag mkhas pa rnams 
[\[42a.4\]]dga' bar 'gyur ro/_/de dag mang du thos pa rnams kyis cher bkur bar 'gyur ro/_/de dag rig pa rnams kyis ri mo bgyi bar 'gyur ro/_/de dag lha dang mi rnams kyis mchod par 'gyur ro/_/de dag 'jig rten rnams kyis phyag bgyi bar 'gyur ro/_/de dag 'phags pa rnams 
[\[42a.5\]]kyis bkur sti bgyi bar 'gyur ro/_/de dag nyan thos dang /_rang sangs rgyas rnams kyis smon par bgyid par 'gyur ro/_/de dag nyi tsher spyod pa la re ba ma mchis par 'gyur ro/_/de dag chags pa ma mchis pa'i slad du tshul mi 'chos par 'gyur ro/_/de dag spyod lam mdzes par 'gyur 
[\[42a.6\]]ro/_/de dag gzugs blta na sdug par 'gyur ro/_/de dag gzi brjid kyis yid chags par 'gyur ro/_/de dag mtshan rnams kyis brgyan par 'gyur ro/_/de dag dpe byad bzang po rnams kyis rnam par spras par 'gyur ro/_/de dag sangs rgyas kyi rigs yang dag par 'dzin par 
[\[42a.7\]]'gyur ro/_/de dag chos kyi rigs yongs su srung bar 'gyur ro/_/de dag dge 'dun gyi rigs kun tu srung bar 'gyur ro/_/de dag ni sangs rgyas thams cad kyis gzigs so/_/de dag gis chos kyi spyan rab tu thob bo/_/de dag sangs rgyas kyi ye shes su lung bstan par 'gyur ro/_/
[\[42b\]]
[\[42b.1\]]de dag gi bzod pa gsum yongs su rdzogs par bgyis so/_/de dag byang chub kyi snying po yongs su rdzogs pa la gnas so/_/de dag gis bdud kyi sde rab tu bcom mo/_/de dag thams cad mkhyen pa nyid thob bo/_/de dag chos kyi 'khor lo rab tu skor bar 'gyur ro/_/de dag 
[\[42b.2\]]bcom ldan 'das sangs rgyas kyis mdzad pa bgyid par 'gyur te/_bcom ldan 'das gang chos kyi tshul zab mo 'di thos nas mi skrag mi dngang shin tu dngang bar mi 'gyur ba dang /_gang de bzhin gshegs pa rnams kyis byang chub 'di ltar zab pa/_'di ltar shes dka' ba/_
[\[42b.3\]]'di ltar blta dka' ba/_'di ltar khong du chud par dka' ba 'di thos nas mos par 'gyur ba dang /_'dzin par 'gyur ba dang /_'chang bar 'gyur ba dang /_gzhan la yang rgyas par bgyid par 'gyur ba dang /_chos 'di la rab tu zhugs shing gzhan yang nan tan la 'god par 
[\[42b.4\]]bgyid pa'i skyes bu dam pa de dag gi bsngags pa bskal pa'am/_bskal pa las lhag par brjod cing yon tan yongs su bsgrags kyang bcom ldan 'das bdag gis skyes bu dam pa de dag gi yon tan mthar mi phyin to/_/bcom ldan 'das kyis bka' stsal pa/_tshangs pa 
[\[42b.5\]]khyod kyis skyes bu dam pa de dag gi bsngags pa'am yon tan ji tsam du shes/_tshangs pas gsol pa/_de bzhin gshegs pas zag pa ma mchis pa'i sangs rgyas kyi ye shes ji snyed pa mkhyen pa dang /_de dag gi yon tan de dag dang de las lhag par yang 'tshal bar bgyi ste/_
[\[42b.6\]]gang de bzhin gshegs pas bshad pa'i don dang /_tshig dang /_yi ge zab mo rnams rtogs par rig pa dang /_ldem po ngag 'tshal ba dang /_'thun par bgyid cing 'gal bar mi bgyid pa dang /_yang dag par sbyor zhing sun 'byin par mi bgyid pa dang /_don rtogs par rig cing yi 
[\[42b.7\]]ge'i phyir mi snyegs pa de dag ni brjod pa gang gis de bzhin gshegs pa rnams chos gsung ba dang /_ldem po ngag gang gis de bzhin gshegs pa chos gsung ba dang /_thabs gang dang /_tshul gang dang /_snying rje chen po gang gis de bzhin gshegs pa chos ston par nges pa'i tshig brjod pa 
[\[43a\]]
[\[43a.1\]]rab tu 'tshal to/_/bka' stsal pa/_tshangs pa byang chub sems dpa' gang la la de bzhin gshegs pa'i stobs lnga'i sbyor ba 'di shes na byang chub sems dpa' de ni sangs rgyas kyi mdzad pas sems can rnams la nye bar gnas pa zhes bya'o/_/gsol pa/_
[\[43a.2\]]bcom ldan 'das de bzhin gshegs pa'i stobs lnga'i sbyor ba gang lags/_bcom ldan 'das kyis bka' stsal pa/_chos smra ba dang /_ldem po ngag tu smra ba bstan pa dang /_thabs kyi chos la mos par byed pa dang /_tshul nye bar bstan pa dang /_snying rje chen po'i rjes su 
[\[43a.3\]]'jug pa ste/_tshangs pa 'di dag ni gang nyan thos dang rang sangs rgyas thams cad kyi sa ma yin par de bzhin gshegs pa'i stobs lnga'i sbyor ba'o/_/gsol pa/_bcom ldan 'das gsung ba gang gis de bzhin gshegs pa chos rnams gsungs/_bcom ldan 'das kyis bka' 
[\[43a.4\]]stsal pa/_tshangs pa 'das pa smra ba dang /_ma 'ongs pa smra ba dang /_da ltar byung ba smra ba dang /_kun nas nyon mongs pa smra ba dang /_rnam par byang ba smra ba dang /_dge ba dang mi dge ba smra ba dang /_'jig rten pa dang 'jig rten las 'das pa smra ba dang /_zag pa dang bcas pa dang 
[\[43a.5\]]zag pa med par smra ba dang /_kha na ma tho ba dang bcas pa dang kha na ma tho ba med pa smra ba dang /_'dus byas dang 'dus ma byas smra ba dang /_bdag dang /_sems can dang /_srog dang /_gso ba dang /_skyes bu dang /_gang zag smra ba dang /_thob pa mngon du byed pa smra ba dang /_'khor 
[\[43a.6\]]ba dang mya ngan las 'das pa smra ba ste/_tshangs pa smra ba de dag kyang yongs su ma grub pa'i tshul gyis smra ba sgyu ma lta bur blta'o/_/med par mthong ba'i tshul gyis smra ba rmi lam lta bur blta'o/_/nam mkha'i sgra skad kyi tshul gyis smra ba brag ca lta bur blta'o/_/rkyen 'dus pa'i tshul 
[\[43a.7\]]gyis smra ba mig yor lta bur blta'o/_/rgyu mi 'pho ba'i tshul gyis smra ba gzugs brnyan lta bur blta'o/_/phyin ci log tu mthong ba'i tshul gyis smra ba smig rgyu lta bur blta'o/_/mi 'byung mi 'jig pa'i tshul gyis smra ba nam mkha' lta bur blta'o/_/brjod du med pa'i tshul gyis smra 
[\[43b\]]
[\[43b.1\]]ba smrar med par blta'o/_/tshangs pa byang chub sems dpa' gang chos smra ba 'di shes na byang chub sems dpa' de dag ni smra ba thams cad smra yang chos gang la yang mngon par mi chags so/_/de mngon par ma chags pas ye shes thogs pa med pa'i spobs pa gang gis bskal 
[\[43b.2\]]pa gang gA'i klung gi bye ma snyed du chos bshad kyang rgyun mi chad pa dang /_smra ba thams cad kyang chos kyi dbyings dang tha mi dad par smra ba dang /_chos rnams kyi tha mi dad pa la yang mngon par chags par mi 'gyur ba'i ye shes thogs pa med pa'i spobs pa thob po/_/tshangs pa de bzhin 
[\[43b.3\]]gshegs pas de ltar gsungs pas chos rnams brjod do/_/tshangs pa de la ji ltar na byang chub sems dpa' de bzhin gshegs pa'i ldem po ngag la mkhas pa khong du chud ce na/_tshangs pa 'di la de bzhin gshegs pa kun nas nyon mongs pa yang rnam par byang bar ston/_
[\[43b.4\]]rnam par byang ba yang kun nas nyon mongs par ston te/_de las byang chub sems dpa' ldem po ngag tu shes par bya'o/_/tshangs pa de bzhin gshegs pa kun nas nyon mongs pa la rnam par byang bar ji ltar ston ce na/_kun nas nyon mongs pa'i ngo bo nyid rlom sems med pa'i 
[\[43b.5\]]phyir kun nas nyon mongs pa rnam par byang bar ston to/_/rnam par byang ba kun nas nyon mongs par ji ltar ston ce na/_rnam par byang ba'i ngo bo nyid rlom sems med pa'i phyir te/_de ltar rnam par byang ba kun nas nyon mongs par ston to/_/tshangs pa nga sbyin pas mya ngan las 'das par ston 
[\[43b.6\]]te/_de ni byis pa dag gis mi shes kyi de la byang chub sems dpa' ldem po ngag la mkhas pa ni sbyin pa yang phyi ma'i tshe/_skyid pa chen por 'gyur yang 'di la chos gang yang 'pho ba med do/_/mi 'pho bas na mya ngan las 'das pa'o/_/mngon par 'du mi byed pa'i tshul gyis tshul 
[\[43b.7\]]khrims kyis mya ngan las 'das pa'o/_/skad cig pa'i tshul gyis bzod pas mya ngan las 'das pa'o/_/blang ba dang dor ba med pa'i tshul gyis brtson 'grus kyis mya ngan las 'das pa'o/_/rnam par mi rtog pa'i tshul gyis bsam gtan gyis mya ngan las 'das pa'o/_/thogs 
[\[44a\]]
[\[44a.1\]]pa med pa'i tshul gyis shes rab kyis mya ngan las 'das pa'o/_/chos kyi dbyings 'dod chags dang bral bas na 'dod chags ni 'dod chags dang bral ba'i mtha'o/_/chos kyi dbyings la gtum pa med pas zhe sdang ni yang dag pa'i mtha'o/_/chos rnams la 
[\[44a.2\]]rmongs pa med pa'i phyir gti mug ni gti mug med pa'i mtha'o/_/shi 'pho med pa dang skye ba med pa'i tshul gyis 'khor ba yang mya ngan las 'das pa'o/_/mngon par chags pa med pa'i tshul gyis mya ngan las 'das pa yang 'khor ba'o/_/tha snyad du 'dogs pa'i lta bas 
[\[44a.3\]]bden pa yang [{]brdzun [,]rdzun [}]pa'o/_/mngon pa'i nga rgyal can rnams la ni [{]brdzun [,]rdzun [}]pa yang bden pa'o zhes de ltar shes so/_/gzhan yang tshangs pa de bzhin gshegs pa ni ldem po ngag gi rnam grangs kyis bdag nyid rtag par smra bar zhal gyis bzhes so/_/bdag nyid kun nas nyon 
[\[44a.4\]]mongs par smra ba dang /_chad par smra ba dang /_bya ba med par smra ba dang /_log par smra ba dang /_ma dad pa dang /_byas pa mi gzo ba dang /_mtshams gcod pa dang /_skyug pa za ba dang /_go skabs mi phyed par zhal gyis bzhes kyang de bzhin gshegs pa ni bshad pa 'di 
[\[44a.5\]]dag la mi 'byung mi snang ngo /_/ldem po ngag gang gis sems can rnams lhag pa'i nga rgyal 'dzin pa 'dod par 'gyur ba'i ldem po ngag de de bzhin gshegs pa ston te/_de ni de bzhin gshegs pa'i ldem po ngag go/_/tshangs pa de ltar na de bzhin gshegs pa ldem po ngag tu chos 
[\[44a.6\]]ston te/_de la byang chub sems dpas spyod pa la mkhas par blo dpyad par bya'o/_/de de ltar mthar phyin pas bstan pa thams cad la mkhas par 'gyur ro/_/de sems can rnams la gzugs kyi sku bstan pas sangs rgyas byung ngo snyam du mos par 'gyur ro/_/chos kyi skus rab tu 
[\[44a.7\]]phye ba'i phyir de bzhin gshegs pa ma byung ba'o zhes mos par 'gyur ro/_/yi ge rnam par rig pa lhur byed pa'i sems can rnams la de bzhin gshegs pas chos bstan to zhes mos par 'gyur ro/_/chos nyid brjod du med par nges par byas nas chos bstan du med do/_/zhes 
[\[44b\]]
[\[44b.1\]]mos par 'gyur ro/_/phyin ci log las byung ba'i nyon mongs pa yongs su mya ngan las bzla ba'i phyir/_yongs su mya ngan las 'das pa yod do zhes mos par 'gyur ro/_/ma skyes pa'i chos rnams mi 'jig pa'i phyir mya ngan las 'das pa med do zhes mos par 'gyur ro/_/
[\[44b.2\]]kun rdzob la 'jug pas sems can yod do zhes mos par 'gyur ro/_/don dam pa bstan pa sems can med do zhes mos par 'gyur te/_tshangs pa de ltar na de bzhin gshegs pas ldem po ngag bstan pas chos ston to/_/de la byang chub sems dpas bstan pa thams cad la mi 
[\[44b.3\]]skrag par bya'o/_/de la tshangs pa de bzhin gshegs pa thabs gang gis sems can rnams la chos ston ce na/_sbyin pas longs spyod 'thob pa dang /_tshul khrims kyis mtho ris su skye ba dang /_bzod pas gzugs bzang po 'thob pa dang /_brtson 'grus kyis ye shes thob pa 
[\[44b.4\]]dang /_bsam gtan gyis rab tu dben pa 'thob pa dang /_shes rab kyis nyon mongs pa 'dor ba 'thob pa dang /_thos pa'i shes rab 'thob pa dang /_dge ba bcu'i las kyi lam gyis mi dang lha'i phun sum tshogs pa rnams 'thob pa dang /_byams pa dang /_snying rje dang /_dga' 
[\[44b.5\]]ba dang /_btang snyoms kyis tshangs pa'i 'jig rten du skye ba 'thob pa dang /_zhi gnas kyis lhag mthong 'thob pa dang /_slob pa'i sas mi slob pa'i sa thob pa dang /_rang sangs rgyas kyi sas sbyin pa yongs su spyad pa dang /_sangs rgyas kyi sas tshad med pa'i ye shes 'thob pa dang /_
[\[44b.6\]]mya ngan las 'das pas sdug bsngal thams cad nye bar zhi ba 'thob par 'gyur ro/_/zhes tshangs pa nga ni thabs kyis sems can rnams chos 'di la mos par byed de/_de bzhin gshegs pa ni bdag gam/_sems can nam/_srog gam/_gang zag tu mi dmigs so/_/de 
[\[44b.7\]]bzhin gshegs pa ni sbyin pa yang mi dmigs/_sbyin pa'i 'bras bu yang mi dmigs/_ser sna yang mi dmigs/_ser sna'i 'bras bu yang mi dmigs/_tshul khrims kyang mi dmigs/_tshul khrims kyi 'bras bu yang mi dmigs/_ngang tshul ngan pa yang mi dmigs/_
[\[45a\]]
[\[45a.1\]]ngang tshul ngan pa'i 'bras bu yang mi dmigs/_bzod pa yang mi dmigs/_bzod pa'i 'bras bu yang mi dmigs/_gnod sems kyang mi dmigs/_gnod sems kyi 'bras bu yang mi dmigs/_brtson 'grus kyang mi dmigs/_brtson 'grus kyi 'bras 
[\[45a.2\]]bu yang mi dmigs/_le lo yang mi dmigs/_le lo'i 'bras bu yang mi dmigs/_bsam gtan yang mi dmigs/_bsam gtan gyi 'bras bu yang mi dmigs/_g.yeng ba yang mi dmigs/_g.yeng ba'i 'bras bu yang mi dmigs/_shes rab kyang mi dmigs/_shes 
[\[45a.3\]]rab kyi 'bras bu yang mi dmigs/_'chal pa'i shes rab kyang mi dmigs/_'chal pa'i shes rab kyi 'bras bu yang mi dmigs/_bde ba yang mi dmigs/_sdug bsngal yang mi dmigs/_rgyun du zhugs pa'i 'bras bu yang mi dmigs pa nas byang chub kyi bar du yang mi 
[\[45a.4\]]dmigs/_yongs su mya ngan las 'das pa yang mi dmigs te/_tshangs pa sems can de dag de ltar bstan pas sbyor zhing rtsol te 'bad kyang gang gi phyir sbyor ba dang /_rtsol ba dang /_'bad pa'i chos de dag khong du mi chud cing mi 'thob ste/_gang 'di rgyun du zhugs pa'i 'bras 
[\[45a.5\]]bu nas dgra bcom pa nyid kyi bar dang /_rang byang chub dang /_bla na med pa yang dag par rdzogs pa'i byang chub nas mya ngan las 'das pa'i bar du khong du mi chud mi 'thob bo/_/tshangs pa 'di ni de bzhin gshegs pa'i thabs kyis chos bstan pa yin te/_sems can rnams dam 
[\[45a.6\]]pa'i chos yongs su 'dzin du gzhug pa'i phyir/_byang chub sems dpas thabs mkhas pa la sbyor bar bya'o/_/tshangs pa de la de bzhin gshegs pa'i tshul bstan pa gang zhe na/_mig ni thar pa'i tshul lo/_/de bzhin du rna ba dang /_sna dang /_lce dang /_lus dang /_yid 
[\[45a.7\]]rnams ni thar pa'i tshul lo/_/de ci'i phyir zhe na/_mig ni bdag dang bdag gis stong ste/_de'i rang bzhin 'di yin no/_/de bzhin du yid kyi bar du bdag dang bdag gis stong ste/_de'i rang bzhin 'di yin no/_/tshangs pa mi slu ba'i phyir/_skye mched thams cad ni sems can 
[\[45b\]]
[\[45b.1\]]rnams kyis thar pa'i tshul du rig par bya'o/_/'di ni sems can rnams kyi thar pa la brtson par mi slu ba ste/_gzugs dang /_sgra dang /_dri dang /_ro dang /_reg dang /_chos rnams kyang de bzhin no/_/chos thams cad kyi tshul 'di yin te/_gang 'di stong pa nyid kyi tshul dang /_
[\[45b.2\]]mtshan ma med pa'i tshul dang /_smon pa med pa'i tshul dang /_mngon par 'du mi byed pa'i tshul dang /_mi skye ba'i tshul dang /_mi 'gag pa'i tshul dang /_'gro ba med cing 'ong ba med pa'i tshul dang /_shi 'pho med cing skye ba med pa'i tshul dang /_rang bzhin gyis 'od gsal ba'i tshul 
[\[45b.3\]]dang /_dben pa'i tshul lo/_/rang bzhin gyis bems po yin pa'i phyir phan tshun mi phrad pas na de bzhin gshegs pas yi ge thams cad las thar pa'i sgo'i tshul smos so/_/tshangs pa yi ge thams cad la bden pa'i gtam du lta ste/_gtam thams cad ni de bzhin gshegs pa'i 
[\[45b.4\]]thar pa'i tshul bden pa bstan pa bstan to/_/de bzhin gshegs pa'i chos bstan pa gang kun nas nyon mongs par 'gyur ba de gang yang med do/_/chos bstan to cog tu thar par 'dren cing /_mya ngan 'das pa ston to/_/tshangs pa 'di ni de bzhin gshegs pa'i tshul bstan pa yin te/_
[\[45b.5\]]de la byang chub sems dpas bslab par bya'o/_/tshangs pa de la de bzhin gshegs pa snying rje ji lta bus sems can rnams la chos ston ce na/_sems can rnams la de bzhin gshegs pa'i snying rje chen po rnam pa sum cu rtsa gnyis dang ldan pa skye'o/_/sum cu rtsa gnyis gang zhe 
[\[45b.6\]]na/_chos thams cad ni bdag med pa yin na sems can rnams ni bdag med par ma mos te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni sems can med pa yin na/_sems can rnams ni sems can du smra ste/_de'i 
[\[45b.7\]]phyir sems can rnams la de bzhin gshegs pa'i snying rje chen po skye'o/_/chos thams cad ni srog med pa yin na sems can rnams ni srog tu lta'o zhes de'i phyir sems can rnams la de bzhin gshegs pa'i snying rje chen po skye'o/_/chos thams cad ni gang zag med pa yin na sems 
[\[46a\]]
[\[46a.1\]]can rnams ni gang zag la gnas te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni ngo bo nyid med pa yin na sems can rnams ni ngo bor lta ste/_de'i phyir sems can rnams la de bzhin gshegs pa'i snying rje chen 
[\[46a.2\]]po skye'o/_/chos thams cad ni gnas med pa yin na sems can rnams ni gnas la rten te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni kun gzhi med par yin na sems can rnams ni kun gzhi la mngon par dga' ste/_
[\[46a.3\]]de'i phyir sems can rnams la de bzhin gshegs pa'i snying rje chen po skye'o/_/chos thams cad ni nga yir bya ba med pa yin na sems can rnams ni nga yir 'dzin pa la gnas te/_de'i phyir sems can rnams la de bzhin gshegs pa'i snying rje chen po skye'o/_/chos thams 
[\[46a.4\]]cad ni bdag po med pa yin na sems can rnams ni yongs su 'dzin pa la brtson te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni dngos po med pa yin na sems can rnams ni dngos po la rten te/_de'i phyir sems can rnams 
[\[46a.5\]]la de bzhin gshegs pa'i snying rje chen po skye'o/_/chos thams cad ni ma skyes pa yin na sems can rnams ni skye ba la gnas te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni ma 'phos ma byung ba yin na sems can rnams ni 'chi 
[\[46a.6\]]'pho dang skye ba la gnas te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni kun nas nyon mongs par gyur pa yod pa ma yin na/_sems can rnams ni kun nas nyon mongs te/_de'i phyir sems can rnams la de bzhin gshegs 
[\[46a.7\]]pa'i snying rje chen po skye'o/_/chos thams cad ni 'dod chags dang bral ba yin na sems can rnams la chags par byed de/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni zhe sdang dang bral ba yin na sems can rnams ni zhe sdang 
[\[46b\]]
[\[46b.1\]]bar byed de/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni gti mug dang bral ba yin na sems can rnams ni gti mug par gyur te/_de'i phyir sems can rnams la de bzhin gshegs pa'i snying rje chen po skye'o/_/chos 
[\[46b.2\]]thams cad ni 'ong ba med pa yin na sems can rnams ni 'ong ba la gnas te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni 'gro ba med pa yin na sems can rnams ni 'gro ba la gnas te/_de'i phyir sems can rnams la de bzhin 
[\[46b.3\]]gshegs pa'i snying rje chen po skye'o/_/chos thams cad ni mngon par 'du mi byed pa yin na sems can rnams ni mngon par 'du byed pa la spyod de/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni spros pa med pa yin na sems can 
[\[46b.4\]]rnams ni spros pa la dga' ste/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni stong pa nyid yin na sems can rnams ni lta bar zhugs te/_de'i phyir sems can rnams la de bzhin gshegs pa'i snying rje chen po skye'o/_/chos 
[\[46b.5\]]thams cad ni mtshan ma med pa yin na sems can rnams ni mtshan ma la spyod yul bar gyur te/_de'i phyir sems can rnams la de bzhin gshegs pa'i snying rje chen po skye'o/_/chos thams cad ni smon pa med pa yin na sems can rnams ni smon lam la spyod de/_de'i phyir sems 
[\[46b.6\]]can rnams la de bzhin gshegs pa'i snying rje chen po skye'o/_/kye ma 'jig rten gnas pa 'di ni phan tshun rtsod pas yongs su zin cing gnod sems kyi tha ba'i skyon la zhugs par gzigs nas/_de dag la gnod sems kyi tha ba'i skyon spang ba'i phyir chos ston to zhes sems 
[\[46b.7\]]can rnams la de bzhin gshegs pa'i snying rje chen po skye'o/_/kye ma 'jig rten gnas pa 'di ni phyin ci log dang ldan zhing lam nyam nga bar zhugs pa lam gol ba la gnas pa yin te/_de dag yang dag pa'i lam du gzud par bya'o zhes sems can rnams la de bzhin gshegs 
[\[47a\]]
[\[47a.1\]]pa'i snying rje chen po skye'o/_/kye ma 'jig rten gnas pa 'di ni brkam zhing chags pa'i zil gyis gnon pa chog mi shes shing gzhan gyi nor 'phrog pa yin te/_de dag 'phags pa'i nor dad pa dang /_tshul khrims dang /_thos pa dang /_gtong ba dang /_shes 
[\[47a.2\]]rab dang /_ngo tsha shes pa dang /_khrel yod pa'i nor la dgod do zhes sems can rnams la de bzhin gshegs pa'i snying rje chen po skye'o/_/kye ma sems can 'di dag nor dang /_'bru dang /_khyim dang /_bu dang /_chung ma la sred pas 'khol cing snying po med pa la snying por 'dzin 
[\[47a.3\]]te/_de dag la shin tu mi rtag pa nyid bstan to zhes sems can rnams la de bzhin gshegs pa'i snying rje chen po skye'o/_/kye ma sems can 'di dag ma rig pas 'tsho zhing gcig la gcig 'drid pa la gnas te/_de dag 'tsho ba yongs su dag par bya ba'i phyir chos bstan to/_/
[\[47a.4\]]zhes sems can rnams la de bzhin gshegs pa'i snying rje chen po skye'o/_/kye ma sems can 'di dag mi mdza' ba yin na khe dang /_bkur stis rgyas nas bdag cag mdza'o snyam du sems te/_de dag gi gang 'di sdug bsngal rnam par zhi ba'i bde ba mya ngan las 'das pa la 
[\[47a.5\]]shin tu yang dag pa'i dge ba'i bshes gnyen bya'o/_/zhes sems can rnams la de bzhin gshegs pa'i snying rje chen po skye'o/_/kye ma sems can 'di dag ni shin tu nyon mongs par gyur cing sdug bsngal gyi chos mang ba khyim gyi gnas la mngon par dga' ba de dag khams 
[\[47a.6\]]gsum las bzla ba'i phyir 'byung ba'i chos bstan to/_/zhes sems can rnams la de bzhin gshegs pa'i snying rje chen po skye'o/_/chos thams cad ni rgyus nye bar 'gro ba rnam par bsgrubs pas nye bar gnas pa'i mtshan nyid de/_'phags pa'i rnam par grol ba de la le lo 
[\[47a.7\]]byed do zhes sems can rnams la de bzhin gshegs pa'i snying rje chen po skye'o/_/sems can rnams ni chags pa med pa'i sangs rgyas kyi ye shes mchog khyad par du 'phags pa'i yongs su mya ngan las 'das pa 'di btang zhing /_gang 'di theg pa dman pa nyan 
[\[47b\]]
[\[47b.1\]]thos dang rang sangs rgyas kyi theg pa tshol te/_de dag gang 'di sangs rgyas kyi ye shes la dmigs par bya ba'i phyir rgya chen po la sems mos par bya'o/_/zhes sems can rnams la de bzhin gshegs pa'i snying rje chen po skye'o/_/tshangs pa sems can rnams la de bzhin 
[\[47b.2\]]gshegs pa'i snying rje rnam pa sum cu rtsa gnyis po de dag dang ldan par skye ste/_de'i phyir de bzhin gshegs pa snying rje chen po la gnas pa zhes bya'o/_/tshangs pa byang chub sems dpa' gang la la snying rje chen po rnam pa sum cu rtsa gnyis po 'di dag dang ldan par sems can 
[\[47b.3\]]rnams la 'jug na/_tshangs pa byang chub sems dpa' sems dpa' chen po 'di ni bsod nams kyi zhing gzi brjid chen po yongs su rgyas pa/_phyir mi ldog pa/_sems can gyi don la brtson par shes par bya'o/_/yang snying rje chen po'i chos kyi sgo'i le'u 'di bshad pa na 
[\[47b.4\]]srog chags stong phrag sum cu rtsa gnyis bla na med pa yang dag par rdzogs pa'i byang chub tu sems skyes so/_/srog chags brgya stong gis ni bzod pa rab tu thob par gyur to/_/lha'i bu stong phrag bdun cu rtsa gnyis ni chos rnams la rdul med cing dri ma dang bral ba'i chos kyi mig 
[\[47b.5\]]rnam par dag go/_/de nas bcom ldan 'das la byang chub sems dpa' dra ba can gyi 'od kyis 'di skad ces gsol to/_/bcom ldan 'das tshangs pa khyad par sems 'di de bzhin gshegs pa'i thugs rje chen po dang ldan pa'i chos bstan pa 'di thos na dga' bar mi bgyid 
[\[47b.6\]]rangs par mi 'gyur ro/_/khyad par sems kyis smras pa/_rigs kyi bu gang gi rnam par shes pa gnyis dang ldan pa de dag la ni dga' ba'am rangs pa yang 'gyur gyi gnyis su med pa yang dag pa'i mtha' la gnas pa la dga' ba yang med/_rangs pa yang med do/_/rigs 
[\[47b.7\]]kyi bu 'di lta ste dper na sgyu mas sprul pa'i skyes bu ni sgyu ma gar byed par zhugs pa la dga' ba yang med/_rangs pa yang med do/_/rigs kyi bu de bzhin du chos thams cad sgyu ma'i mtshan nyid kyi rang bzhin dang ldan pa'i phyir de bzhin gshegs pa'i cho 'phrul la dga' ba yang mi skye/_
[\[48a\]]
[\[48a.1\]]rangs par yang mi 'gyur ro/_/rigs kyi bu 'di lta ste dper na de bzhin gshegs pa'i sprul pas de bzhin gshegs pa'i spobs pa thos na dga' bar mi byed/_rangs par mi 'gyur ro/_/rigs kyi bu de bzhin du chos rnams sprul pa'i rang bzhin du shes 
[\[48a.2\]]nas/_de bzhin gshegs pa la lhag par dga' ba yang mi skye'o/_/sems can gzhan dag la yang dman par mi 'dzin to/_/dra ba can gyi 'od kyis smras pa/_tshangs pa khyod kyi chos thams cad sgyu mas sprul pa'i rang bzhin du shes sam smras pa/_rigs kyi bu gang 
[\[48a.3\]]rnams gnyis su rnam par bzhag pa spyod pa de dag la dris shig_/smras pa/_tshangs pa khyod gang la spyod/_smras pa/_gang la byis pa so so'i skye bo thams cad spyod pa de la nga yang spyod do/_/smras pa/_tshangs pa byis pa so so'i skye bo rnams ni 'dod chags dang /_zhe 
[\[48a.4\]]sdang dang /_gti mug rnams la spyod do/_/'jig tshogs la lta ba dang /_tshul khrims dang brtul zhugs mchog tu 'dzin pa dang /_the tsom dang /_ngar 'dzin pa dang /_nga yir 'dzin pa dang /_'dod pa dang /_'dod chen dang /_log par sbyor ba rnams la spyod pa na ji khyod kyang 
[\[48a.5\]]de dag la spyod dam/_smras pa/_rigs kyi bu khyod so so'i skye bo rnams kyi so so'i skye bo'i chos yongs su grub par 'dod dam/_smras pa/_so so'i skye bo nyid kyang nga mi 'dod na de dag gi chos yongs su grub par ga la 'dod/_smras pa/_rigs kyi bu gang 'di chos yongs su 
[\[48a.6\]]ma grub pa'i chos de la chags pa'am/_zhe sdang ba'am/_gti mug par bya ba khyod 'dod dam/_smras pa de ni ma yin no/_/smras pa/_rigs kyi bu chos thams cad ni 'dod chags dang bral/_zhe sdang dang bral/_gti mug dang bral ba'i spyod pa yang de'i mtshan nyid do/_/rigs kyi 
[\[48a.7\]]bu de ltar spyod pa gnyis su med pa'i phyir so so'i skye bo'i spyod pa gang yin pa de nyid 'phags pa rnams kyi spyod pa'o/_/rigs kyi bu yang spyod pa thams cad ni spyod pa ma yin no/_/'dogs pa thams cad ni 'dogs pa ma yin no/_/'gro ba thams cad ni 'gro ba ma yin pa'o/_/smras 
[\[48b\]]
[\[48b.1\]]pa tshangs pa de ji ltar na spyod pa thams cad spyod pa ma yin/_smras pa/_bskal pa bye ba khrag khrig brgya stong du spyad kyang chos kyi dbyings la bri ba'am gang bar mi dmigs te/_de'i phyir spyod pa thams cad spyod pa ma yin no/_/smras pa/_tshangs pa de ji ltar na 'dogs pa 
[\[48b.2\]]thams cad 'dogs pa ma yin zhe na/_smras pa/_rigs kyi bu chos thams cad 'dogs pa ma yin pas btags pa ste/_de'i phyir chos thams cad du 'dogs pa ni 'dogs pa ma yin pa'o/_/smras pa/_tshangs pa de ji ltar na 'gro ba thams cad 'gro ba ma yin zhe na/_smras pa/_
[\[48b.3\]]gar yang mi 'gro ba'i phyir 'gro ba thams cad 'gro ba ma yin pa'o/_/de nas bcom ldan 'das kyis tshangs pa khyad par sems la tshangs pa legs so/_/legs so/_/gal te bshad par bya ba de ltar bshad par bya'o/_/zhes legs so/_/zhes bya ba byin no/_/de nas 
[\[48b.4\]]gzhon nur gyur pa dra ba can gyi 'od kyis tshangs pa khyad par sems la 'di skad ces smras so/_/tshangs pa khyod gang 'di skad du gang la byis pa so so'i skye bo thams cad spyod pa de nyid la bdag spyod do zhes zer na spyod pa de khyod kyis thob pa yin no/_/smras pa/_rigs kyi bu gal 
[\[48b.5\]]te bdag la skye ba'i rgyu yod na ni/_bdag gi spyod pa yang thob par 'gyur ro/_/smras pa/_tshangs pa de gal te mi skye na/_ji ltar sems can rnams yongs su smin par byed smras pa/_rigs kyi bu de bzhin gshegs pas sprul pa'i skye ba ji lta ba bdag gi skye ba'ang de dang 'dra'o/_/
[\[48b.6\]]smras pa/_de ni de bzhin gshegs pas sprul pa la skye ba gang yang med do/_/smras pa ci de bzhin gshegs pas sprul pas snang ngam/_smras pa/_sangs rgyas khyu mchog lta bur gyur pa'i phyir snang ngo /_/smras pa/_rigs kyi bu las khyu mchog lta bur gyur pa'i phyir bdag gi 
[\[48b.7\]]skye ba yang de bzhin du blta'o/_/smras pa/_tshangs pa ji las mngon par 'du byed pa la spyod dam/_smras pa/_rigs kyi bu bdag ni las mngon par 'du byed pa la mi spyod do/_/smras pa/_las med pa la de ji ltar las khyu mchog lta bur 'gyur/_smras pa/_las ji lta ba bzhin du 
[\[49a\]]
[\[49a.1\]]de'i khyu mchog kyang de bzhin nyid las mi 'da'o/_/de nas bcom ldan 'das la gnas brtan shA ri'i bus 'di skad ces gsol to/_/bcom ldan 'das glang po che 'di dag gi ldem po dag la gang 'jug par 'gyur ba de dag ni bsod nams mang du skyed par 
[\[49a.2\]]'gyur ro/_/de ci'i phyir zhe na/_bcom ldan 'das skyes bu dam pa de dag gi ming tsam thos pa yang legs par thos pa lags na/_chos bstan pa lta smos kyang ci 'tshal/_bcom ldan 'das 'di lta ste dper na/_shing ljon pa sa chen po la ma brten par rtsa ba dang /_sdong 
[\[49a.3\]]po dang /_yal ga dang /_lo ma dang /_me tog dang /_'bras bu ston pa ltar bcom ldan 'das skyes bu dam pa 'di dag gi spyod pa'i mtshan nyid kyang de bzhin du blta'o/_/'di ltar chos thams cad la mi gnas shing /_spyod pa dang /_skye ba dang /_'byung ba dang /_'pho ba 
[\[49a.4\]]dang /_'chi ba yang ston la sangs rgyas kyi zhing dag na yang gda' ba de dag la lhag par shes rab kyi spobs pa 'di lta bu yang spobs par 'gyur ro/_/bcom ldan 'das shes rab kyi spobs pas rnam par 'phrul pa 'di lta bu mthong na rigs kyi bu'am rigs kyi bu mo su 
[\[49a.5\]]zhig bla na med pa yang dag par rdzogs pa'i byang chub tu sems mi skyed//_//bam po gsum pa/_yang de'i tshe byang chub sems dpa' kun tu me tog ces bya ba 'khor der 'dus shing 'dug par gyur te/_des gnas brtan shA ri'i bu la 'di skad ces smras so/_/gnas 
[\[49a.6\]]brtan ni de bzhin gshegs pas shes rab can gyi mchog tu gsungs na/_'di ltar shes rab kyi spobs pas rnam par 'phrul pa 'di lta bus rnam par 'phrul mi nus pa ci gnas brtan gyis chos kyi dbyings khong du ma chud dam/_gnas brtan gyis smras pa/_kun tu me tog 
[\[49a.7\]]bcom ldan 'das kyi nyan thos rnams ni yul ji lta ba bzhin du ston to/_/smras pa/_btsun pa shA ri'i bu chos kyi dbyings yul du bgrang ngam/_smras pa de ni ma yin no/_/smras pa/_'o na ji ltar gnas brtan shA ri'i bu yul ji lta ba bzhin du ston/_smras pa/_nyan thos kyi 
[\[49b\]]
[\[49b.1\]]khong du chud pa ji tsam pa bstan pa'ang de tsam mo/_/smras pa/_ci gnas brtan gyis chos kyi dbyings kyi yul rnam pa tshad med pa khong du chud dam/_smras pa/_rigs kyi bu de de bzhin no/_/smras pa/_chos kyi dbyings la tshad yod pa ma yin pas na chos kyi dbyings ni tshad med pa 
[\[49b.2\]]yin te/_btsun pa shA ri'i bu ji ltar tshad med par khong du chud pa de bzhin du tshad med par bstan pa yin na/_de ji ltar gang gis khong du chud pa ji 'dra bar de'i bstan pa yang de 'dra bar 'gyur/_smras pa/_kun tu me tog chos kyi dbyings ni khong du chud pa'i mtshan nyid ma yin 
[\[49b.3\]]no/_/smras pa/_btsun pa shA ri'i bu chos kyi dbyings khong du chud pa'i mtshan nyid ma yin na ci khyod chos kyi dbyings dang tha dad du rnam par grol lam/_smras pa/_de ni ma yin no/_/smras pa/_ci'i phyir smras pa/_chos kyi dbyings tha dad par 'gyur ba'i phyir ro/_/
[\[49b.4\]]smras pa/_btsun pa shA ri'i bu de'i phyir khong du chud pa ji lta ba bzhin du chos kyi dbyings kyang de bzhin no/_/smras pa/_kun tu me tog bdag ni ston 'dod pa ma yin gyi bdag ni nyan du 'dod pa'o/_/smras pa/_btsun pa shA ri'i bu chos thams cad chos kyi dbyings mi 'gyur bar 
[\[49b.5\]]nges pa la ji ltar bshad par bya ba'am/_mnyan par bya ba'am/_smras pa de ni ma yin no/_/smras pa/_'o na ci'i phyir khyod bdag ni nyan par 'dod pa yin gyi ston par 'dod pa ma yin snyam du sems/_smras pa/_rigs kyi bu de bzhin gshegs pas kyang gang gus par 
[\[49b.6\]]chos bstan pa dang /_gang gus par chos nyan pa gang zag gnyis ni bsod nams mang du bskyed do zhes gsungs kyis/_de'i phyir khyod kyis shod cig bdag gis mnyan to/_/smras pa/_gnas brtan shA ri'i bu 'du shes dang tshor ba thams cad la 'gog par snyoms par zhugs 
[\[49b.7\]]la chos nyan nus sam/_smras pa/_rigs kyi bu gang gis mnyan par bya ba'i gnyis la 'jug pa 'gog pa la med do/_/smras pa/_gnas brtan shA ri'i bu chos thams cad rang bzhin gyis 'gag par 'dod dam/_smras pa/_rigs kyi bu de bzhin te/_chos thams cad ni shin tu 
[\[50a\]]
[\[50a.1\]]'gag pa'o/_/smras pa/_de'i phyir gnas brtan shA ri'i bu rtag tu mi chad par chos mnyan pa'i skal ba med do/_/de ci'i phyir zhe na/_chos thams cad rang bzhin gyis 'gag pa'i phyir ro/_/smras pa/_rigs kyi bu khyod ting nge 'dzin las ma langs par 
[\[50a.2\]]chos ston nus sam/_smras pa/_gnas brtan shA ri'i bu gang rtag tu mnyam par ma bzhag pa'i chos gang yang dmigs sam/_smras pa/_de ni ma yin no/_/smras pa/_'o na byis pa so so'i skye bo thams cad kyang mnyam par bzhag par 'gyur ro/_/smras pa/_rigs kyi bu ting nge 
[\[50a.3\]]'dzin gang la byis pa so so'i skye bo rnams mnyam par bzhag pa yin/_smras pa/_chos kyi dbyings mi 'khrugs pa'i ting nge 'dzin la'o/_/smras pa/_kun tu me tog de lta yin du zin na so so'i skye bo rnams dang /_'phags pa rnams su bye brag med par 'gyur ro/_/smras pa/_
[\[50a.4\]]btsun pa shA ri'i bu de de bzhin te/_nga ni 'phags pa dang /_so so'i skye bo rnams tha dad du dbye bar mi 'dod do/_/de ci'i phyir zhe na/_'phags pa rnams kyis kyang chos gang yang ma 'gags/_byis pa so so'i skye bo rnams kyis kyang chos gang yang ma bskyed de chos kyi 
[\[50a.5\]]dbyings mnyam pa nyid de gang yin pa de nyid las kyang mi 'da'o/_/smras pa/_rigs kyi bu chos rnams kyi mnyam pa nyid gang yin/_smras pa/_gang gnas brtan gyis yongs su shes pa de ston te/_gnas brtan gyis kyang 'phags pa'i chos rnams bskyed dam/_smras 
[\[50a.6\]]pa de ma yin no/_/smras pa/_ji khyod kyis so so'i skye bo rnams 'gag par byas sam/_smras pa de ma yin no/_/smras pa 'o na khyod kyis 'phags pa'i chos rnams thob bam/_smras pa/_de ma yin no/_/smras pa/_'o na ci khyod kyis so so'i skye bo'i chos rnams yongs su shes 
[\[50a.7\]]sam/_smras pa de ma yin no/_/smras pa 'o na gnas brtan gyis yongs su shes pas ci mngon par rtogs/_smras pa/_byis pa so so'i skye bo thos pa dang mi ldan pa rnams kyi de bzhin nyid gang yin pa rnam par grol ma thag pa'i de bzhin nyid kyang de yin/_yongs su mya ngan 
[\[50b\]]
[\[50b.1\]]las 'das pa'i de bzhin nyid kyang de yin no/_/smras pa/_btsun pa shA ri'i bu de bzhin nyid de ni ma log pa de bzhin nyid dang /_gzhan ma yin pa de bzhin nyid dang /_mi 'gyur ba de bzhin nyid dang /_mi 'khrug pa de bzhin nyid de/_btsun pa shA ri'i bu de bzhin nyid 'dis 
[\[50b.2\]]chos thams cad kyi de bzhin nyid rjes su rig par bya'o/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das 'di lta ste/_dper na me'i phung po rab tu 'bar ba'i me lce thams cad ni sreg par nye bar gnas pa lags 
[\[50b.3\]]so/_/bcom ldan 'das de bzhin du rigs kyi bu 'di dag gis bstan pa thams cad chos kyi dbyings bstan pa ste/_chos bstan pa thams cad kyang nyon mongs pa thams cad sreg par nye bar gnas pa lags so/_/bcom ldan 'das kyis bka' stsal pa/_shA ri'i bu de 
[\[50b.4\]]de bzhin no/_/de ni ji skad ston pa de bzhin te/_rigs kyi bu 'di dag gis bstan pa thams cad chos kyi dbyings bstan pa ste/_chos bstan pa thams cad kyang nyon mongs pa thams cad sreg par nye bar gnas pa yin no/_/de nas gzhon nur gyur pa dra ba can gyi 'od kyis gnas 
[\[50b.5\]]brtan shA ri'i bu la 'di skad ces smras so/_/gnas brtan shA ri'i bu bcom ldan 'das kyis shes rab dang ldan pa rnams kyi nang na mchog tu gsungs na/_gnas brtan shA ri'i bu shes rab gang gis shes rab dang ldan pa'i mchog tu gsungs pa'i shes rab de gang yin/_smras 
[\[50b.6\]]pa/_dra ba can gyi 'od gang nyan thos sgra'i rjes su 'brang ba/_rang gi rgyud snang ba'i mtshan nyid/_nye tshe ba'i ye shes kyis rnam par grol ba rnams kyi shes rab ste/_shes rab des bdag shes rab dang ldan pa rnams kyi mchog tu gsungs kyi byang chub sems dpa'i shes rab 
[\[50b.7\]]kyis ni ma yin no/_/smras pa/_ci shes rab spros pa'i mtshan nyid dam/_smras pa de ma yin no/_/smras pa 'o na shes rab mnyam pa nyid rjes su spyod pa'am/_smras pa/_rigs kyi bu de de bzhin no/_/smras pa/_gnas brtan shA ri'i bu mnyam pa nyid kyi rjes su spyod pa'i shes 
[\[51a\]]
[\[51a.1\]]rab kyis ji ltar shes rab tshad can du bshad/_smras pa/_rigs kyi bu chos kyi dbyings kyi rgyus ni shes rab tshad med do/_/yul ji lta ba bzhin du ye shes 'jug pas ni tshad zin pa'o/_/smras pa/_btsun pa shA ri'i bu ye shes tshad med pa'am/_'on 
[\[51a.2\]]te tshad yod pa yin/_smras pa/_rigs kyi bu ye shes ni tshad med pa'o/_/smras pa/_'o na tshad med pa ji ltar tshad zin pa ston/_de nas gnas brtan shA ri'i bu cang mi zer bar gyur to/_/de nas sangs rgyas kyi mthus bcom ldan 'das la tshe dang ldan pa 'od srung chen pos 'di 
[\[51a.3\]]skad ces gsol to/_/bcom ldan 'das gzhon nur gyur pa dra ba can gyi 'od la ci'i slad du dra ba can gyi 'od ces bgyi/_de nas bcom ldan 'das kyis dra ba can gyi 'od la 'di skad ces bka' stsal to/_/rigs kyi bu gang gis lha dang bcas pa'i 'jig rten 'di dga' bar 
[\[51a.4\]]gyur nas dge ba'i rtsa ba yongs su smin cing /_bla na med pa yang dag par rdzogs pa'i byang chub tu sems bskyed par 'gyur ba'i 'od rang gi dge ba'i rtsa bas yongs su sbyangs pa khyod kyis ston cig_/de nas gzhon nur gyur pa dra ba can gyi 'od kyis bcom ldan 'das la legs 
[\[51a.5\]]so/_/zhes gsol te mnyan nas bla gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar nas/_lag pa g.yas pa dra ba can gyi sen mo zangs lta bu las 'od zer byung nas 'od zer des 
[\[51a.6\]]tshad med mu med pa'i 'jig rten gyi khams thal nas phyogs bcu'i sangs rgyas kyi zhing tshad med pa rnams 'od kyis khyab par byas te/_'od des phyogs bcu'i 'jig rten gyi khams tshad med grangs med pa na sems can dmyal ba pa'i sems can nam/_dud 'gro'i skye gnas 
[\[51a.7\]]su skyes pa'am/_gshin rje'i 'jig rten pa'am/_long ba'am/_'on pa'am/_theng po'am/_lag zha'am/_nad bu can nam/_chags pa'am/_gtum pa'am/_rmongs pa'am/_gcer bu'am/_ltogs pa'am/_skom pa'am/_bcings pa'am/_gzung ba'am/_dbul ba'am/_
[\[51b\]]
[\[51b.1\]]rid pa'am/_rgas pa'am/_'chi ba'i chos can nam/_ser sna can nam/_gnod par sems pa'am/_ngang tshul ngan pa can nam/_'dzud pa'am/_dran pa nyams pa'am/_'chal pa'i shes rab can nam/_ma dad pa'am/_thos pa nyung ba'am/_bsod nams chung ba'am/_
[\[51b.2\]]ngo tsha mi shes pa'am/_khrel med pa'am/_lta ba thibs por gyur pa ji snyed yod pa de dag thams cad 'od des reg ma thag tu bde ba thams cad dang ldan par gyur to/_/sems can gang yang 'dod chags dang /_zhe sdang dang /_gti mug dang /_nga rgyal dang /_'chab pa dang /_
[\[51b.3\]]phrag dog dang /_khro ba'i yongs su gdung bas nyam nga bar gyur pa med do/_/sems can thams cad kyang dga' ba dang bde ba dang ldan par gyur to/_/gang sangs rgyas kyi spyan sngar byang chub sems dpa'i 'khor tam/_nyan thos kyi 'khor tam/_lha dang /_klu dang /_gnod 
[\[51b.4\]]sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dang /_dge slong dang /_dge slong ma dang /_dge bsnyen dang /_dge bsnyen ma'i 'khor de dag thams cad 'di lta ste/_kha dog gcig tu gser gyi kha 
[\[51b.5\]]dog lta bur snang ngo /_/thams cad kha dog gcig tu 'di lta ste/_de bzhin gshegs pa'i kha dog dang /_mtshan dang /_gzugs 'chang bar snang ngo /_/thams cad kyang spyi gtsug bltar mi snang zhing lus mchog gi gzugs su snang ngo /_/thams cad kyang pad mo'i 
[\[51b.6\]]stan la 'khod cing rin po che'i dra bas khebs par snang ngo /_/de dag thams cad kyang 'di lta ste/_sangs rgyas mthong ba'i rang bzhin du rang bzhin gcig tu snang ngo /_/de dag thams cad kyang 'di lta ste/_dper na dga' ba'i rnam par bkod pa'i ting nge 'dzin thob pa'i byang chub 
[\[51b.7\]]sems dpa' bzhin du 'di lta bu'i bde ba skyes par gyur to/_/de nas 'khor de thams cad ngo mtshar du gyur cing phan tshun dbyer med de/_ston par yang lhag par mi sems/_bdag nyid kyang dman par mi sems so/_/'od de dag gtang ma thag tu 'og gi phyogs nas byang chub 
[\[52a\]]
[\[52a.1\]]sems dpa' bzhi byung ste/_bzhi gang zhe na/_'di lta ste/_byang chub sems dpa' sems dpa' chen po smon lam yang dag 'phags zhes bya ba dang /_khyad par bzang zhes bya ba dang /_ye shes zla ba zhes bya ba dang /_byang chub sems dpa' sems dpa' 
[\[52a.2\]]chen po gzhan gyis mi thub rgyal mtshan zhes bya ba ste/_de dag thal mo sbyar nas gang la phyag bya ba'i de bzhin gshegs pa yang dag pa 'di'i nang na gang yin snyam ste/_phyag 'tshal zhing 'khod pa dang /_de dag gi bar snang las 'di ltar 'khor 'di thams cad 'di lta ste/_de bzhin 
[\[52a.3\]]gshegs pa'i kha dog tu kha dog gcig tu snang ba ni gzhon nur gyur pa dra ba can gyi 'od kyi bye brag go zhes sgra thos so/_/de nas byang chub sems dpa' de bzhis 'di skad ces 'dzer te/_bden pa dang bden pa'i tshig gang gis ji ltar 'khor 'di kha dog dang gzugs gcig ste 
[\[52a.4\]]bye brag med par de bzhin du chos thams cad kyang bye brag med ce na/_bden pa dang bden pa'i tshig des bcom ldan 'das shAkya thub pa la tha dad du dbye ba lhag pa gang mthong bas de bzhin gshegs pa la mchod pa byed par 'gyur ba 'ga' zhig mthong bar shog shig ces 
[\[52a.5\]]byas pa dang /_de nas de'i mod la bcom ldan 'das seng ge'i khri pad ma can dang bcas te/_ta la gang tsam du mngon par 'phags par gyur to/_/de nas bcom ldan 'das la byang chub sems dpa' bzhi po de dag gi mgo bos phyag 'tshal nas tshig 'di skad ces 
[\[52a.6\]]'dzer to/_/bcom ldan 'das de bzhin gshegs pa rnams kyi de bzhin gshegs pa'i ye shes ni bsam gyis mi khyab bo/_/'di ltar sems can rnams la bde ba bstan pas byang chub sems dpa' dra ba can gyi 'od kyi bsod nams dang smon lam 'di'ang bsam gyis mi 
[\[52a.7\]]khyab bo/_/de nas bcom ldan 'das kyis gzhon nur gyur pa dra ba can gyi 'od la 'di skad ces bka' stsal to/_/rigs kyi bu khyod kyis sangs rgyas kyi bya ba byas te/_sems can tshad med pa rnams khyod kyis byang chub la bkod kyis/_rdzu 'phrul 'di phyir rtul cig_/
[\[52b\]]
[\[52b.1\]]de nas gzhon nur gyur pa dra ba can gyi 'od kyis 'od de dag phyir brtul to/_/'od de'i phyir brtul ma thag tu 'khor de thams cad spyod lam snga ma ji lta ba bzhin du snang ngo /_/bcom ldan 'das kyang snga ma kho na bzhin du seng ge'i khri pad mo can la bzhugs par snang ngo /_/
[\[52b.2\]]de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das byang chub sems dpa' 'di bzhi gang nas mchis/_byang chub sems dpa' de bzhis smras pa/_kho bo cag 'og gi 'jig rten gyi khams nas 'ongs so/_/smras 
[\[52b.3\]]pa 'jig rten gyi khams de ni rin po che thams cad ston pa zhes bya'o/_/smras pa de na de bzhin gshegs pa'i mtshan ci zhes bya ba zhig chos 'chad/_smras pa/_de bzhin gshegs pa de'i mtshan rin po che gdugs gcig pa zhes bya'o/_/smras pa/_'jig rten gyi khams de 'di 
[\[52b.4\]]nas ji srid cig yod/_smras pa/_bcom ldan 'das mkhyen pas mkhyen to/_/smras pa/_khyed rnams 'dir ci la 'ongs/_smras pa/_byang chub sems dpa' dra ba can gyi 'od kyis 'od btang nas 'od des kho bo cag la reg ste/_reg ma thag tu bcom ldan 'das shAkya thub pa'i 
[\[52b.5\]]mtshan dang /_byang chub sems dpa' dra ba can gyi 'od kyi ming thos nas/_bcom ldan 'das dang skyes bu dam pa 'di la blta ba dang /_phyag bya ba dang /_bsnyen bkur bya ba'i phyir bdag cag 'dir 'ongs so/_/de nas bcom ldan 'das la gnas brtan 'od srung chen pos 
[\[52b.6\]]'di skad ces gsol to/_/bcom ldan 'das 'jig rten gyi khams rin po che thams cad ston pa zhes bgyi ba bcom ldan 'das rin po che gdugs gcig pa de bzhin gshegs pa'i sangs rgyas kyi zhing de ji srid cig na mchis/_bcom ldan 'das kyis bka' stsal pa/_
[\[52b.7\]]'jig rten gyi khams 'di nas 'og tu sangs rgyas kyi zhing gang gA'i klung bdun cu rtsa gnyis kyi bye ma snyed 'das pa na byang chub sems dpa' 'di bzhi gang nas 'dir 'ongs pa'i 'jig rten gyi khams rin po che thams cad ston pa bcom ldan 'das rin po che gdugs gcig pa 
[\[53a\]]
[\[53a.1\]]de bzhin gshegs pa'i sangs rgyas kyi zhing yod do/_/gsol pa de dag de nas ji srid kyis 'dir mchis/_bka' stsal pa/_sems kyi skad cig pa gcig gis der mi snang bar gyur te 'dir phyin to/_/gsol pa/_bcom ldan 'das 'di ltar byang chub sems 
[\[53a.2\]]dpa' dra ba can gyi 'od kyis 'od zer ji srid du mchis pa dang /_rigs kyi bu 'di dag da ltar myur du phyin te/_byang chub sems dpa' rnams kyi 'od zer gtong ba dang /_rdzu 'phrul gyi stobs ni ngo mtshar to/_/bcom ldan 'das kyis bka' stsal pa/_'od srung de de bzhin 
[\[53a.3\]]te/_ji skad zer ba de bzhin no/_/gang nyan thos dang /_rang sangs rgyas thams cad kyis ma yin pa byang chub sems dpa' rnams kyi spyod pa ni bsam gyis mi khyab bo/_/de nas tshe dang ldan pa 'od srung chen pos gzhon nur gyur pa dra ba can gyi 'od la 'di skad ces smras so/_/rigs 
[\[53a.4\]]kyi bu khyod kyi 'od kyis 'khor 'di dag la reg nas kha dog gcig tu 'di lta ste/_gser gyi kha dog tu gyur na 'di gang gi mthu/_smras pa/_bcom ldan 'das nyid la 'od srung chen po khyod kyis gsol cig dang de nyid khyod la ston to/_/de nas bcom ldan 'das la tshe dang 
[\[53a.5\]]ldan pa 'od srung chen pos 'di skad ces gsol to/_/bcom ldan 'das ltas sngar byung ba 'di su'i lags/_bcom ldan 'das kyis bka' stsal pa/_'od srung dra ba can gyi 'od byang chub thob pa'i 'khor kha dog gcig tu 'di lta ste/_gser gyi kha dog tu 'gyur 
[\[53a.6\]]ro/_/'khor rnams cig la mos pa 'di lta ste/_thams cad mkhyen pa'i sems la mos par 'gyur ro/_/de na nyan thos dang /_rang sangs rgyas rnams kyi ming yang med par 'gyur ro/_/byang chub sems dpa' sems dpa' chen po sha stag gi dge 'dun du 'gyur ro/_/'od 
[\[53a.7\]]srung chen pos gsol pa/_bcom ldan 'das byang chub sems dpa' gang sangs rgyas kyi zhing der skye bar 'gyur ba de ni de bzhin gshegs pa nyid du gzung bar bgyi'o/_/bcom ldan 'das kyis bka' stsal pa/_'od srung ji skad zer ba de bzhin te/_de ni de bzhin 
[\[53b\]]
[\[53b.1\]]gshegs pa nyid du rig par bya'o/_/de nas 'khor de'i nang nas srog chags stong phrag bzhi bcu rtsa bzhi bla na med pa yang dag par rdzogs pa'i byang chub tu sems bskyed nas sangs rgyas kyi zhing der smon lam 'debs shing 'di skad du/_bcom ldan 'das nam 
[\[53b.2\]]byang chub sems dpa' dra ba can gyi 'od kyis byang chub thob par 'gyur ba de'i tshe bdag cag rnams sangs rgyas kyi zhing der skye bar shog shig ces smras so/_/de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das byang chub 
[\[53b.3\]]sems dpa' dra ba can gyi 'od yun ji srid cig gis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/_bcom ldan 'das kyis bka' stsal pa/_'od srung khyod kyis de bzhin du byang chub sems dpa' dra ba can gyi 'od la rigs 
[\[53b.4\]]kyi bu khyod yun ji tsam gyis/_bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes dris shig_/de nas gnas brtan 'od srung chen pos byang chub sems dpa' dra ba can gyi 'od la 'di skad ces smras so/_/rigs kyi bu khyod yun ji 
[\[53b.5\]]tsam gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/_dra ba can gyi 'od kyis smras pa/_btsun pa 'od srung chen po la la zhig gis sgyu ma sprul pa'i skyes bu la rigs kyi bu khyod yun ji tsam gyis bla na med pa yang dag par 
[\[53b.6\]]rdzogs pa'i byang chub tu mngon par rdzogs par 'tshang rgya bar 'gyur zhes dris na ji skad du lung ston/_smras pa rigs kyi bu sgyu mas sprul pa la yang dag par yongs su grub pa med na de ci zhig lung ston par 'gyur/_smras pa/_btsun pa 'od srung chen po de de 
[\[53b.7\]]bzhin te/_sgyu mas sprul pa bzhin du chos thams cad yongs su ma grub pa yin na/_su la khyod yun ji tsam gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes 'dri/_smras pa/_rigs kyi bu ji ltar sgyu mas sprul pa dben 
[\[54a\]]
[\[54a.1\]]zhing 'gyur ba med pa/_yongs su rtogs pa med pa/_byed pa med pa de bzhin du khyod kyang gal te de 'dra na khyod tshad med pa'i sems can rnams kyi don ji ltar byed/_smras pa/_btsun pa 'od srung chen po sgyu ma'i rang bzhin gang yin pa de byang chub 
[\[54a.2\]]kyang de'i rang bzhin no/_/byang chub kyi rang bzhin gang yin pa de sems can rnams kyang de'i rang bzhin no/_/sgyu ma dang byang chub dang sems can gyi rang bzhin gang yin pa de chos thams cad kyang de'i rang bzhin yin te/_btsun pa 'od srung chen po kho bos ni gang gis 
[\[54a.3\]]yang don dang don ma yin par ma mthong ngo /_/smras pa/_rigs kyi bu khyod sangs rgyas su 'gyur bar ma zhugs sam/_smras pa/_btsun pa 'od srung chen po ci de bzhin gshegs pa rnams kyi byang chub 'jug pa'i mtshan nyid dam/_smras pa/_de ma yin no/_/smras 
[\[54a.4\]]pa/_de bas na kho bo sangs rgyas su 'gyur ba dang /_nyan thos su 'gyur ba dang /_rang sangs rgyas su 'gyur ba'i phyir ma zhugs so/_/smras pa/_rigs kyi bu khyod ci la zhugs/_smras pa/_de bzhin nyid gang la zhugs pa de la bdag zhugs so/_/smras pa/_rigs kyi 
[\[54a.5\]]bu de bzhin nyid ni zhugs pa'ang med/_ldog pa yang med do/_/smras pa/_btsun pa 'od srung chen po ji ltar de bzhin nyid ma zhugs shing mi ldog pa de bzhin du chos thams cad de bzhin nyid kyi 'jug pa zhugs pa la mi 'jug mi ldog go/_/smras pa/_dra ba can gyi 'od gal 
[\[54a.6\]]te khyod mi 'jug mi ldog na sems can rnams ji ltar yongs su smin par byed/_smras pa/_btsun pa 'od srung chen po gang smon lam 'debs pa 'di dag ni sems can yongs su smin par byed pa la brtson pa ma yin no/_/gang chos gang las kyang mi ldog pa de dag sems 
[\[54a.7\]]can yongs su smin par byed pa la brtson pa ma yin no/_/smras pa/_rigs kyi bu khyod sems can rnams 'khor ba las mi ldog gam/_smras pa/_bdag 'khor ba nyid mi dmigs na/_ji ltar sems can rnams 'khor ba las bzlog par bya/_smras pa/_rigs kyi 
[\[54b\]]
[\[54b.1\]]bu khyod sems can rnams mya ngan las 'das pa la mi 'dzud dam/_smras pa/_mya ngan las 'das pa nyid bdag gis ma mthong na sems can rnams ji ltar de la gzud par bya/_smras pa/_rigs kyi bu de ste 'di la 'khor ba yang med mya ngan las 'das pa yang med na/_'o 
[\[54b.2\]]na ci'i phyir byang chub sems dpa' sems can yongs su mya ngan las 'da' ba'i phyir kun tu spyod/_smras pa/_btsun pa 'od srung chen po gang 'khor bar dmigs pa dang /_mya ngan las 'das par yongs su rtogs pa dang /_sems can du 'du shes pa la gnas pas 
[\[54b.3\]]byang chub tu spyod na de dag byang chub sems dpa' zhes mi bya'o/_/smras pa/_rigs kyi bu khyod ci la spyod smras pa/_btsun pa 'od srung chen po kho bo ni 'khor ba dang /_mya ngan las 'das pa dang /_sems can du 'du shes pa la mi spyod mod kyi btsun pa 'od srung chen po 
[\[54b.4\]]khyod ci la spyod ces de skad 'dri na btsun pa 'od srung chen po/_kho bo ni de bzhin gshegs pa'i sprul pa gang la spyod pa de nyid la spyod do/_/smras pa/_rigs kyi bu de bzhin gshegs pa'i sprul pa ni ci la yang mi spyod do/_/smras pa/_btsun pa 'od srung chen po sems can 
[\[54b.5\]]thams cad kyi spyod pa'i mtshan nyid kyang de lta bur blta'o/_/smras pa/_rigs kyi bu de ste sems can thams cad kyi spyod pa'i mtshan nyid de lta bu yin du zin na de bzhin gshegs pa'i sprul pa rnams ni chags par mi 'gyur/_zhe sdang bar mi 'gyur/_rmongs par mi 'gyur na 
[\[54b.6\]]ci'i phyir sems can rnams la 'dod chags dang /_zhe sdang dang /_gti mug 'byung /_smras pa/_de bas na gnas brtan nyid la 'di dris shig_/khyod kyi mos pa ji lta ba de bzhin du 'di lung ston cig_/gnas brtan 'od srung chen po la da ltar 'dod chags dang /_zhe sdang dang /_
[\[54b.7\]]gti mug rnams yod dam/_smras pa/_de ni ma yin no/_/smras pa/_'o na khyed kyi 'dod chags dang /_zhe sdang dang /_gti mug zad dam/_med par gyur tam/_smras pa de ni ma yin no/_/smras pa/_gal te gnas brtan gyi 'dod chags dang /_zhe sdang dang /_gti mug kyang 
[\[55a\]]
[\[55a.1\]]med la/_zad pa'am/_med par gyur pa yang ma yin na ci khyed kyi 'dod chags dang /_zhe sdang dang /_gti mug rnams 'dug gam/_smras pa/_rigs kyi bu byis pa so so'i skye bo phyin ci log dang ldan pa rnams kyi rtog pa dang /_rnam par rtog pa dang 
[\[55a.2\]]yongs su rtog pa'i gnas la 'dod chags dang /_zhe sdang dang /_gti mug rnams 'byung gi 'phags pa'i chos 'dul ba la ni phyin ci log khong du chud pas rtog pa dang /_rnam par rtog pa dang /_yongs su rtog pa mi 'byung ste/_de la 'dod chags kyang med/_zhe 
[\[55a.3\]]sdang yang med/_gti mug kyang med do/_/smras pa/_btsun pa 'od srung chen po 'di ji snyam du sems/_gang phyin ci log las byung ba'i nyon mongs pa de yang dag pa yin nam/_smras pa/_de ma yin te/_de ni yang dag pa ma yin no/_/smras pa/_btsun pa 'od srung chen po 
[\[55a.4\]]'di ci snyam du sems/_gang yang dag pa ma yin pa de nam yang yang dag par 'gyur ram/_smras pa/_de ma yin no/_/smras pa/_gnas brtan yang dag pa ma yin pa gang yin pa'i yang dag pa ma yin pa de las 'dod chags dang /_zhe sdang dang /_gti mug skye bar 'dod 
[\[55a.5\]]dam/_smras pa de ni ma yin no/_/smras pa/_btsun pa 'od srung chen po de lta bu yin du zin na gang dag gis/_sems can rnams kun nas nyon mongs par 'gyur ba'i 'dod chags dang /_zhe sdang dang /_gti mug gang yin/_smras pa/_rigs kyi bu de ltar na chos thams cad 
[\[55a.6\]]rang bzhin gyis 'dod chags dang bral ba/_zhe sdang dang bral ba/_gti mug dang bral ba'o/_/smras pa/_btsun pa 'od srung chen po 'di la bsams te/_'di skad du chos thams cad ni sgyu mas sprul pa'i rang bzhin yin no zhes smra'o/_/yang bstan pa 'di bshad pa na byang chub 
[\[55a.7\]]sems dpa' stong phrag bzhi bcu rtsa bzhi rjes su 'thun pa'i bzod pa skyes so/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das su dag gi mig gis byang chub sems dpa' dra ba can gyi 'od mthong bar gyur 
[\[55b\]]
[\[55b.1\]]pa'i sems can de dag la ngan song ngan 'gro log par ltung ba'i 'jig par 'tshal bar mi bgyi'o/_/su dag 'di chos bstan pa thos par gyur pa'i sems can de dag la yang bdud kyi las kyis bar du gcod par 'tshal bar mi bgyi'o/_/'dis su dag kyang byang chub 
[\[55b.2\]]la yongs su smin par bgyis pa'i sems can de dag kyang nyan thos dang rang sangs rgyas kyi sar 'tshal bar mi bgyi'o/_/bcom ldan 'das byang chub sems dpa' dra ba can gyi 'od kyis sangs rgyas kyi zhing gi yon tan bkod pa bshad du gsol/_bcom ldan 'das 
[\[55b.3\]]kyis bka' stsal pa/_'od srung byang chub sems dpa' dra ba can gyi 'od sangs rgyas kyi zhing gang dang gang na gnas pa de dang der sems can tshad med pa rnams kyi don byed do/_/'od srung rigs kyi bu 'dis 'od phyung ba khyod kyis mthong ngam/_gsol pa/_bcom ldan 'das 
[\[55b.4\]]bdag gis mthong ngo /_/bcom ldan 'das kyis bka' stsal pa/_'od srung stong gsum gyi stong chen po'i 'jig rten gyi khams yungs kar gyis gang ba ni/_bgrang ba'i tshul gyis mthar phyin par nus kyi/_'od srung byang chub sems dpa' dra ba can gyi 'od kyis 'od 'di bstan 
[\[55b.5\]]pa su dag bla na med pa yang dag par rdzogs pa'i byang chub tu nges par gyur pa'i sems can de dag gi mthar phyin par mi nus so/_/'od srung byang chub sems dpa' dra ba can gyi 'od kyis 'od bstan pas kyang sems can rnams kyi don byed na chos bstan pas lta ci smos/_'od 
[\[55b.6\]]srung rigs kyi bu 'di'i sangs rgyas kyi zhing gi yon tan bkod pa'i bye brag gi phyogs tsam zhig brjod kyis nyon cig_/'od srung byang chub sems dpa' dra ba can gyi 'od bskal pa grangs med pa brgya stong phrag bdun cu rtsa drug na 'jig rten gyi khams khyad par gyi yon tan 
[\[55b.7\]]bsdus pa zhes bya bar kun tu 'od rnam par 'phrul pa'i 'od zer gyi rgyal po zhes bya ba/_de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ste/_de byang chub kyi shing drung du nye bar song ba dang /_'jig rten gyi khams de'i bdud dam/_
[\[56a\]]
[\[56a.1\]]bdud kyi rigs kyi lha ji snyed pa yod pa de dag bla na med pa yang dag par rdzogs pa'i byang chub tu nges par 'gyur ro/_/sbyin pa dang gtong ba rgya cher 'gyur ro/_/'od srung 'jig rten gyi khams de lag mthil ltar mnyam par 'gyur ro/_/gos ka tsa 
[\[56a.2\]]lin di ka ltar mnyam zhing reg na bde bar rin po che thams cad kyis spras par 'gyur ro/_/'jig rten gyi khams de na ngan song med/_mi khom pa med/_sdong dum dang /_tsher ma yang med par 'gyur ro/_/'jig rten gyi khams der pad ma bkod pa dag kyang 'byung bar 'gyur 
[\[56a.3\]]ro/_/rin po che'i pad ma chen po dri dang ldan pa dag kyang 'byung bar 'gyur ro/_/'jig rten gyi khams de dri ma med cing rgya che bar 'gyur ro/_/yang 'od srung 'jig rten gyi khams khyad par gyi yon tan bsdus pa de na bcom ldan 'das kun tu 'od rnam par 'phrul pa 'od zer gyi 
[\[56a.4\]]rgyal po de bzhin gshegs pa de'i byang chub sems dpa'i dge 'dun mtha' yas pa bsgrub pa'i chos bgro ba la mkhas pa/_rdzu 'phrul gyis rnam par 'phrul pa 'od kyis kun tu brgyan pa/_gzungs kyi gter thob pa/_ting nge 'dzin thob pa/_thogs pa med pa'i 
[\[56a.5\]]spobs pa dang /_ye shes kyis ston pa la mkhas pa/_mngon par shes pa dang /_rig pa dang /_mi 'jigs pa thob pa/_bdud dang phyir rgol ba rnams bcom pa/_dran pa dang /_blo gros dang /_rtog pa dang /_ngo tsha shes pa dang /_khrel yod pa dang /_shes rab sbyangs 
[\[56a.6\]]pa'i ye shes kyis yongs su sgom pa dpag tu med par 'gyur ro/_/yang 'od srung sangs rgyas kyi zhing de na bud med skye bar mi 'gyur te/_byang chub sems dpa' de dag thams cad pad ma la skyil mo krung bcas shing 'dug par brdzus te skye bar 'gyur ro/_/byang chub 
[\[56a.7\]]sems dpa' de dag bsam gtan gyi dga' ba'i zas dang ldan par 'gyur ro/_/bsam pa tsam gyis bza' ba dang /_btung ba dang /_bzhon pa dang /_gos dang /_'chag sa dang /_skyed mos tshal dang /_khang pa brtsegs pa dang /_'bab chu dang /_chu mig dang /_mtsho dang /_
[\[56b\]]
[\[56b.1\]]rdzing dang /_lteng ka'i yongs su longs spyod pa thams cad 'byung bar 'gyur ro/_/'od srung kun tu 'od rnam par 'phrul pa 'od zer gyi rgyal po de bzhin gshegs pa dgra bcom pa yang dag par rdzogs pa'i sangs rgyas de yi ge dang nges pa'i tshig gis chos mi ston te/_
[\[56b.2\]]gzhan du na byang chub sems dpa' de dag de bzhin gshegs pa'i 'od des reg ma thag tu mi skye ba'i chos la bzod pa so sor thob par 'gyur ro/_/'od des sangs rgyas kyi zhing gzhan dag tu 'gro ba la thogs pa med par 'gyur ro/_/'od des sems can gyi nyon mongs pa 
[\[56b.3\]]bsal ba la nyon mongs pa dang bral bar 'gyur ro/_/yang 'od srung de bzhin gshegs pa de'i 'od las chos kyi tshul rab tu dbye ba'i sgra sum cu rtsa gnyis 'byung bar gyur te/_sum cu rtsa gnyis gang zhe na/_lta bar gyur pa yongs su dag pas chos thams cad stong pa'o/_/rtog 
[\[56b.4\]]pa dang rnam par rtog pa dang bral bas chos thams cad mtshan ma med pa'o/_/khams gsum las yang dag par 'das pas chos thams cad smon pa med pa'o/_/rang bzhin gyis nye bar zhi bas chos thams cad 'dod chags dang bral ba'o/_/smon pa med pa'i mtshan nyid 
[\[56b.5\]]kyis chos thams cad zhe sdang dang bral ba'o/_/mun pa mun nag dang bral bas chos thams cad gti mug dang bral ba'o/_/thog ma nas ma skyes pas chos thams cad 'ong ba med pa'o/_/'pho ba med pa'i tshul gyis chos thams cad 'gro ba med pa'o/_/rab tu mi brtan 
[\[56b.6\]]pa'i phyir chos thams cad mi gnas pa'o/_/'das pa dang /_ma 'ongs pa dang /_da ltar byung ba dang bral ba'i phyir chos thams cad dus gsum las 'das pa'o/_/rang bzhin gcig pa'i phyir chos thams cad bye brag med pa'o/_/las kyi rnam par smin pa dang bral ba'i phyir chos 
[\[56b.7\]]thams cad ma skyes pa'o/_/byed pa po mi dmigs pa'i phyir chos thams cad las dang rnam par smin pa med pa'o/_/mngon par 'du mi byed pa'i tshul gyis chos thams cad ma byas pa'o/_/mngon par 'du ma byas pas rab tu phye ba'i phyir chos thams cad mngon par 'dus ma byas 
[\[57a\]]
[\[57a.1\]]pa'o/_/skye ba dang 'jig pa dang bral ba'i phyir chos thams cad 'dus ma byas pa'o/_/yang dag par ma byung ba'i phyir chos thams cad yang dag par ma yin pa'o/_/cig car mngon par rtogs pa'i tshul gyis chos thams cad bden pa'o/_/sems 
[\[57a.2\]]can mi dmigs pa'i phyir chos thams cad bdag med pa'o/_/don dam pa'i phyir chos thams cad gang zag med pa'o/_/shes par mi byed pa'i phyir chos thams cad bems po'o/_/mdza' ba dang khong khro ba med pa'i phyir chos thams cad btang snyoms pa'o/_/yongs su 
[\[57a.3\]]gzung ba med pa'i phyir chos thams cad ci yang med pa'o/_/rang bzhin gyis kun nas nyon mongs pa med pa'i phyir chos thams cad nye ba'i nyon mongs pa med pa'o/_/dben pa'i mtha' yin pa'i phyir chos thams cad tshul gcig pa'o/_/dben pa phun sum tshogs pas chos 
[\[57a.4\]]thams cad dben pa'o/_/mi 'khrugs pa'i phyir chos thams cad yang dag pa'i mtha' la gnas pa'o/_/shin tu tha mi dad pa'i phyir chos thams cad de bzhin nyid la gnas pa'o/_/thams cad du rjes su song ba'i phyir chos thams cad chos kyi dbyings su yang dag par 'du 
[\[57a.5\]]ba'o/_/phan tshun mi 'du ba'i phyir chos thams cad rkyen med pa'o/_/mnyam pa nyid kyis yongs su rgyas pa'i phyir chos thams cad rten cing 'brel par 'byung ba'o/_/ji lta ba bzhin du mthong bas phye ba'i phyir chos thams cad byang chub bo/_/yongs su ma grub pa'i tshul gyis chos 
[\[57a.6\]]thams cad mya ngan las 'das pa'o zhes 'od srung de ltar bcom ldan 'das kun tu 'od rnam par 'phrul pa 'od zer gyi rgyal po de bzhin gshegs pa'i 'od de las 'di lta bu'i chos thams cad kyi tshul rab tu dbye ba'i phyir sgra sum cu rtsa gnyis 'byung bar 'gyur ro/_/gnas brtan 'od 
[\[57a.7\]]srung chen pos gsol pa/_bcom ldan 'das 'od zer de sangs rgyas kyis mdzad pa bgyid par 'gyur ro/_/bcom ldan 'das kyis bka' stsal pa/_'od srung de bzhin gshegs pa de tshe dpag tu med par 'gyur ro/_/sangs rgyas kyi zhing de na bdud kyi las kyis bar du gcod pa med 
[\[57b\]]
[\[57b.1\]]par 'gyur ro/_/'od srung chen pos gsol pa/_bcom ldan 'das sangs rgyas kyi zhing yongs su gzung bar 'tshal bas rigs kyi bu 'di'i rnam pa thams cad mchog dang ldan pa ji 'dra ba de lta bur yongs su dag pa'i sangs rgyas kyi zhing yongs su gzung bar bgyi'o/_/bcom 
[\[57b.2\]]ldan 'das kyis bka' stsal pa/_'od srung 'di ltar byang chub sems dpa' dra ba can gyi 'od kyis sangs rgyas bye ba khrag khrig phrag brgya stong mang po la smon lam yongs su sbyangs te/_de'i phyir 'dis sangs rgyas kyi zhing de lta bu'i yon tan phun sum tshogs pa yongs su bzung ba'o/_/
[\[57b.3\]]'od srung de bas na sangs rgyas kyi zhing de lta bu yongs su gzung bar 'dod pa'i rigs kyi bu 'am rigs kyi bu mos kyang byang chub sems dpa' dra ba can gyi 'od kyi rjes su bslab par bya'o/_/de nas tshangs pa khyad par sems kyis byang chub sems dpa' dra ba can gyi 'od la 'di 
[\[57b.4\]]skad ces smras so/_/rigs kyi bu khyod de bzhin gshegs pas lung bstan to/_/smras pa/_tshangs pa de bzhin gshegs pas sems can thams cad kyang lung bstan to/_/smras pa/_cir lung bstan/_smras pa/_las kyi rnam par smin pa ji lta ba bzhin du lung ston to/_/smras 
[\[57b.5\]]pa/_rigs kyi bu khyod kyis las ci lta ba zhig byas na khyod 'di ltar lung bstan/_smras pa/_tshangs pa las gang lus dang ngag dang /_yid kyi ma byas pa de las de ni 'di'o zhes bstan du rung ngam/_smras pa/_ci'i phyir/_smras pa/_ci byang chub mngon par 'du byed pa'i mtshan 
[\[57b.6\]]nyid dam/_smras pa/_de ni ma yin no/_/smras pa/_byang chub mngon par 'du mi byed pa'i mtshan nyid de/_byang chub ni mngon par 'du byed pa'i mtshan nyid ma yin no/_/smras pa/_mngon par 'du byed pas byang chub 'dus ma byas pas/_thob par nus sam/_smras pa/_de ni ma 
[\[57b.7\]]yin no/_/smras pa/_tshangs pa de lta bas na 'di la rnam grangs 'dis gang la las kyang med/_las kyi 'bras bu yang med/_mngon par 'du byed pa'i 'jug pa yang med pa de ni byang chub bo/_/byang chub ji lta bar 'thob pa yang de bzhin/_lung bstan pa yang de bzhin te/_
[\[58a\]]
[\[58a.1\]]mngon par 'du byed pas lung bstan par mi 'gyur bar rig par bya'o/_/smras pa/_rigs kyi bu pha rol tu phyin pa drug la spyad nas phyis lung bstan par 'gyur ro/_/smras pa/_tshangs pa de bzhin te/_pha rol tu phyin pa drug la spyad nas phyis lung bstan par 
[\[58a.2\]]'gyur te/_tshangs pa gang nyon mongs pa thams cad yongs su btang ba de ni sbyin pa'o/_/gang mngon par 'du mi byed pa de ni tshul khrims so/_/gang rma mi thod pa de ni bzod pa'o/_/gang dben pa de ni brtson 'grus so/_/gang rab tu mi gnas pa de ni bsam gtan no/_/
[\[58a.3\]]gang spros pa med pa de ni shes rab ste/_tshangs pa byang chub sems dpa' gang pha rol tu phyin pa drug la spyod pa de dag ci la spyod/_smras pa/_ci la yang mi spyod do/_/de ci'i phyir zhe na/_spyod pa ci tsam pa de tsam du spyod pa ma yin no/_/gang spyod pa de mi spyod pa'o/_/gang mi spyod 
[\[58a.4\]]pa de bla na med pa yang dag par rdzogs pa'i byang chub la spyod pa ste/_tshangs pa rnam grangs 'dis ji ltar spyod pa ma yin pa ni byang chub kyi spyod pa yin par rig par bya'o/_/tshangs pa byang chub tu lung bstan to/_/zhes de skad zer ba ni de bzhin nyid dang /_chos kyi dbyings ji lta bur 
[\[58a.5\]]lung bstan pa de lta bur yang lung bstan to/_/smras pa/_rigs kyi bu de bzhin nyid dang /_chos kyi dbyings ni lung mi bstan to/_/smras pa/_'o na de bzhin nyid dang chos kyi dbyings ji lta ba bzhin du lung bstan pa de'i mtshan nyid kyang de bzhin no/_/de nas bcom ldan 'das la tshangs 
[\[58a.6\]]pa khyad par sems kyis 'di skad ces gsol to/_/bcom ldan 'das ji ltar spyad na byang chub sems dpa' de bzhin gshegs pa rnams kyis bla na med pa yang dag par rdzogs pa'i byang chub tu lung bstan par 'gyur/_bcom ldan 'das kyis bka' stsal pa/_tshangs pa 
[\[58a.7\]]nam byang chub sems dpa' skye ba la yang mi spyod/_'gag pa la yang mi spyod/_dge ba la yang mi spyod/_mi dge ba la yang mi spyod/_'jig rten pa la yang mi spyod/_'jig rten las 'das pa la yang mi spyod/_zag pa dang bcas pa la yang mi spyod/_zag pa med pa la 
[\[58b\]]
[\[58b.1\]]yang mi spyod/_kha na ma tho ba dang bcas pa la yang mi spyod/_kha na ma tho ba med pa la yang mi spyod/_'dus byas la yang mi spyod/_'dus ma byas la yang mi spyod/_rnal 'byor la yang mi spyod/_rnal 'byor ma yin pa la yang mi spyod/_spong ba la yang mi spyod/_spong ba ma yin 
[\[58b.2\]]pa la yang mi spyod/_'khor ba la yang mi spyod/_mya ngan las 'das pa la yang mi spyod/_mthong ba la yang mi spyod/_thos pa la yang mi spyod/_dran pa la yang mi spyod/_rnam par shes pa la yang mi spyod/_sbyin pa la yang mi spyod/_gtong ba la yang mi spyod/_tshul 
[\[58b.3\]]khrims la yang mi spyod/_sdom pa la yang mi spyod/_bzod pa la yang mi spyod/_mi 'gyur ba la yang mi spyod/_brtson 'grus la yang mi spyod/_brtson 'grus rtsom pa la yang mi spyod/_bsam gtan la yang mi spyod/_ting nge 'dzin rnams la yang mi spyod/_shes rab la yang mi 
[\[58b.4\]]spyod/_nan tan dag la yang mi spyod/_ye shes la yang mi spyod/_khong du chud pa la yang mi spyod de/_byang chub sems dpa' de ltar spyod na/_de bzhin gshegs pa rnams kyis bla na med pa yang dag par rdzogs pa'i byang chub tu lung ston to/_/de ci'i phyir zhe na/_tshangs pa 
[\[58b.5\]]spyod pa ji tsam pa de tsam du lhag par byed pa ste/_byang chub ni lhag par byed pa ma yin no/_/spyod pa ji tsam pa de tsam du yongs su rtog pa ste/_byang chub ni yongs su rtog pa med pa'o/_/spyod pa ji tsam pa de tsam du mngon par 'du byed pa ste/_byang chub ni mngon par 'du 
[\[58b.6\]]byed pa med pa'o/_/spyod pa ci tsam pa de tsam du spros pa ste/_byang chub ni spros pa med pa'o/_/tshangs pa de bas na rnam grangs 'dis ci nas spyod pa thams cad las yang dag par 'das pa'i byang chub sems dpa' rnams la lung bstan par 'gyur bar de ltar rig par bya'o/_/de 
[\[58b.7\]]nas bcom ldan 'das la tshangs pa khyad par sems kyis 'di skad ces gsol to/_/bcom ldan 'das lung bstan pa zhes bgyi ba lung bstan pa de gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_chos thams cad la gnyis dang bral ba ste/_de'i phyir 
[\[59a\]]
[\[59a.1\]]lung bstan pa zhes bya'o/_/skye ba dang 'jig par sgro mi 'dogs pa ste/_de'i phyir lung bstan pa zhes bya'o/_/lus dang ngag dang yid kyi las rnams kyis dben pa ste/_de'i phyir lung bstan pa zhes bya'o/_/tshangs pa ngas mngon par shes pa 'das pa'i dus na 
[\[59a.2\]]bskal pa mdzes par snang ba zhes bya ba byung ste/_de la de bzhin gshegs pa khrag khrig phrag bdun cu rtsa gnyis byung ste/_de bzhin gshegs pa de dag thams cad la ngas bkur stir byas/_btsun par byas/_ri mor byas/_mchod par byas kyang de bzhin gshegs pa de dag 
[\[59a.3\]]gis nga lung ma bstan to/_/de'i pha rol tu bskal pa shin tu sprul pa zhes bya ba byung ste/_de la de bzhin gshegs pa bye ba phrag bdun cu rtsa gnyis la ngas bkur stir byas/_btsun par byas/_ri mor byas/_mchod par byas kyang de bzhin gshegs pa de dag gis nga lung ma 
[\[59a.4\]]bstan to/_/tshangs pa de'i yang pha rol na tshangs pas bstod pa zhes bya ba'i bskal pa byung ste/_de la de bzhin gshegs pa stong phrag [{]bcwa [,]bco [}]brgyad la ngas bkur stir byas/_btsun par byas/_ri mor byas/_mchod par byas kyang de bzhin gshegs pa de dag gis nga lung ma 
[\[59a.5\]]bstan to/_/tshangs pa de'i yang pha rol na bskal pa legs par drangs pa zhes bya ba byung ste/_de la de bzhin gshegs pa stong phrag sum cu rtsa gnyis la ngas bkur stir byas/_btsun par byas/_ri mor byas/_mchod par byas kyang de bzhin gshegs pa de dag gis nga lung 
[\[59a.6\]]ma bstan to/_/de'i yang pha rol na tshangs pa bskal pa bkod pa zhes bya ba byung ste/_de la de bzhin gshegs pa stong phrag brgyad cu rtsa bzhi la ngas bkur stir byas/_btsun par byas/_ri mor byas/_mchod par byas kyang de bzhin gshegs pa de dag gis nga lung ma bstan 
[\[59a.7\]]to/_/tshangs pa ngas gang rnams la ri mor byas pa dang /_mchod par byas pa dang /_bkur stir byas pa dang /_btsun par byas pa dang /_gang las ngas tshangs par spyod pa spyad pa dang /_ngas bdog pa thams cad yongs su gtong bar byas pa dang /_tshul khrims dang sbyangs 
[\[59b\]]
[\[59b.1\]]pa'i yon tan yang dag par bzung bas ngas blangs pa dang /_ngas khro ba'i tha ba dang /_phrag dog dang /_nga rgyal dang /_'chab pa med par byas nas ngas bzod pa dang byams pa sgom pa dang /_bsam gtan dang /_rab tu dben par spyod pa dang /_dben par gnas mal 
[\[59b.2\]]'cha' ba dang /_zas dang sgra'i rjes su 'gro ba'i dri ba yongs su dris pa dang /_de byed pa'i brtson 'grus kyis thos pa thams cad khong du chud par byas pa'i de bzhin gshegs pa de dag gis ming yang bskal pa'am/_bskal pa las lhag par brjod du yod kyang de bzhin 
[\[59b.3\]]gshegs pa de dag gis nga bla na med pa yang dag par rdzogs pa'i byang chub tu lung ma bstan to/_/de ci'i phyir zhe na/_tshangs pa 'di ltar nga spyod pa la gnas par gyur te/_de bas na tshangs pa rnam grangs 'dis kyang ci nas byang chub sems dpa' spyod pa thams cad las 
[\[59b.4\]]'das pa rnams la lung bstan pa yin par de ltar rig par bya'o/_/tshangs pa gang gi tshe ngas de bzhin gshegs pa mar me mdzad mthong ma thag tu mi skye ba'i chos la bzod pa thob bo/_/de nas gdod de bzhin gshegs pa mar me mdzad kyis nga la khyod ma 'ongs pa'i dus na 
[\[59b.5\]]bskal pa grangs med pa na shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung bstan te/_de na nga spyod pa thams cad las 'das so/_/de na nga'i pha rol tu phyin pa drug yongs su rdzogs so/_/de ci'i phyir 
[\[59b.6\]]zhe na/_gang mtshan ma thams cad yongs su gtong ba de ni sbyin pa'i pha rol tu phyin pa'o/_/gang dmigs pa thams cad rab tu zhi ba de ni tshul khrims kyi pha rol tu phyin pa'o/_/gang yul rnams la rmas par mi 'gyur ba de ni bzod pa'i pha rol tu phyin pa'o/_/gang chos thams 
[\[59b.7\]]cad dben pa de ni brtson 'grus kyi pha rol tu phyin pa'o/_/gang yid la byed pa thams cad la mi 'jug pa de ni bsam gtan gyi pha rol tu phyin pa'o/_/gang rang bzhin gyis mi skye ba'i chos la bzod pa de ni shes rab kyi pha rol tu phyin pa ste/_tshangs pa de lta de ltar de bzhin gshegs 
[\[60a\]]
[\[60a.1\]]pa mar me mdzad las pha rol tu phyin pa rnams yongs su rdzogs par byas so/_/tshangs pa gang sems dang po bskyed pa tshun chad kyi sbyin pa yongs su gtong ba de ni phyis mi dmigs pas sbyin pa yongs su gtong ba de la brgya'i char yang nye bar mi 'gro ba nas dpe'i 
[\[60a.2\]]bar du yang nye bar mi 'gro'o/_/gang dang po'i tshul khrims bslab pa dang /_sbyangs pa'i yon tan yang dag par blangs pa'i tshul khrims de ni shin tu sbyangs pa'i tshul khrims de la dpe'i bar du yang nye bar mi 'gro'o/_/gang sems dang po bskyed pa tshun cad kyi bzod pa dang /_des 
[\[60a.3\]]pa de ni shin tu bzod pa'i chos nyid de la rgyur yang nye bar mi 'gro'o/_/gang sems dang po bskyed pa tshun chad nas bzung ste/_brtson 'grus brtsam pa de ni blang ba med pa dang /_dor ba med pa'i brtson 'grus de la dpe'i bar du yang nye bar mi 'gro'o/_/gang sems dang po bskyed 
[\[60a.4\]]pa tshun cad kyi bsam gtan rab tu dben par gnas pa de ni rab tu zhi ba mtshan ma med pa de la dpe'i bar du yang nye bar mi 'gro'o/_/tshangs pa gang sems dang po bskyed pa tshun cad kyi shes rab kyis so sor rtogs pa de ni spros pa med pa'i shes rab de la dpe'i bar du yang nye 
[\[60a.5\]]bar mi 'gro ste/_/de bas na tshangs pa rnam grangs 'dis 'di ltar ngas de'i tshe pha rol tu phyin pa drug yongs su rdzogs par byas so zhes bya ba de ltar rig par bya'o/_/gsol pa/_bcom ldan 'das ji ltar na pha rol tu phyin pa drug yongs su rdzogs pa lags/_bka' stsal pa/_
[\[60a.6\]]gang gtong ba la rlom sems med pa dang /_tshul khrims la mi gnas pa dang /_bzod pa la rnam par mi rtog pa dang /_brtson 'grus la blang ba med pa dang /_bsam gtan la mi gnas pa dang /_shes rab la gnyis su med pa 'di ni tshangs pa pha rol tu phyin pa drug yongs su 
[\[60a.7\]]rdzogs pa yin no/_/gsol pa/_bcom ldan 'das pha rol tu phyin pa drug yongs su rdzogs nas ci yongs su rdzogs par bgyid/_bka' stsal pa/_tshangs pa pha rol tu phyin pa drug yongs su rdzogs nas thams cad mkhyen pa nyid yongs su rdzogs par byed do/_/gsol pa/_
[\[60b\]]
[\[60b.1\]]bcom ldan 'das ji ltar na pha rol tu phyin pa drug yongs su rdzogs nas thams cad mkhyen pa nyid yongs su rdzogs par bgyid/_bka' stsal pa/_tshangs pa sbyin pa'i pha rol tu phyin pa'i mnyam pa nyid gang yin pa de ni thams cad mkhyen pa nyid kyi mnyam pa nyid do/_/tshul 
[\[60b.2\]]khrims kyi pha rol tu phyin pa'i mnyam pa nyid gang yin pa dang /_bzod pa'i pha rol tu phyin pa'i mnyam pa nyid gang yin pa dang /_brtson 'grus kyi pha rol tu phyin pa'i mnyam pa nyid gang yin pa dang /_bsam gtan gyi pha rol tu phyin pa'i mnyam pa nyid gang yin pa dang /_shes 
[\[60b.3\]]rab kyi pha rol tu phyin pa'i mnyam pa nyid gang yin pa de ni thams cad mkhyen pa nyid kyi mnyam pa nyid do/_/de bas na mnyam pa nyid 'dis chos thams cad mnyam pa nyid de/_chos thams cad mnyam pa nyid gang yin pa de ni thams cad mkhyen pa'i mnyam pa nyid do/_/gzhan 
[\[60b.4\]]yang tshangs pa sbyin pa'i 'du shes yongs su rdzogs pa dang /_tshul khrims kyi 'du shes dang /_bzod pa dang /_brtson 'grus dang /_bsam gtan dang /_shes rab kyi 'du shes yongs su rdzogs nas/_thams cad mkhyen pa nyid yongs su rdzogs par byed do/_/thams cad 
[\[60b.5\]]mkhyen pa nyid ni 'du shes thams cad dang bral ba ste/_de ltar na tshangs pa pha rol tu phyin pa drug yongs su rdzogs pas thams cad mkhyen pa nyid yongs su rdzogs par byed do/_/gsol pa/_bcom ldan 'das thams cad mkhyen pa nyid yongs su rdzogs pa gang lags/_bcom 
[\[60b.6\]]ldan 'das kyis bka' stsal pa/_gang mig mi len/_gzugs mi len pa nas yid dang chos kyi bar du mi len te/_tshangs pa gang phyi dang nang gi skye mched drug po 'di rnams mi len pa 'di ni thams cad mkhyen pa nyid yongs su rdzogs pa'o/_/tshangs pa de ltar thams cad 
[\[60b.7\]]mkhyen pa nyid yongs su rdzogs par byas nas mig la mi chags/_rna ba la mi chags/_sna la mi chags/_lce la mi chags/_lus la mi chags/_yid la mi chags te/_de bas na de bzhin gshegs pa thams cad mkhyen pa'i ye shes chags pa med cing sgrib pa med pa 
[\[61a\]]
[\[61a.1\]]yin no/_/tshangs pa thams cad mkhyen pa nyid ni chos gang yang mi len to/_/tshangs pa 'di ltar thams cad mkhyen pa nyid ni chos thams cad kyi snod du ma gyur pa yin te/_tshangs pa snod ma yin pa zhes bya ba ni dngos po med pa'i tshig [{]bla dgas [,]bla dwags [}]so/_/dngos po med 
[\[61a.2\]]pa zhes bya ba ni bla gab med pa'i tshig [{]bla dgas [,]bla dwags [}]so/_/thams cad mkhyen pa ni bla gab med pa dang mtshungs pa ste/_de bas na nga chos gang yang mi len to/_/tshangs pa 'di lta ste dper na/_nam mkha' la gnas te/_bya ba thams cad byed kyang nam mkha' de ni mi gnas pa'o/_/
[\[61a.3\]]de bzhin du thams cad mkhyen pa nyid la ye shes thams cad rnam par bzhag kyang thams cad mkhyen pa nyid ni mi gnas pa'o/_/gsol pa/_bcom ldan 'das thams cad mkhyen pa nyid thams cad mkhyen pa nyid ces bgyi ba/_bcom ldan 'das ci'i slad du thams cad 
[\[61a.4\]]mkhyen pa nyid ces bgyi/_bka' stsal pa/_tshangs pa nyan thos rnams dang rang sangs rgyas rnams kyi spyod pa thams cad des shes te/_de'i phyir thams cad mkhyen pa nyid ces bya'o/_/de dag gi bsam pa thams cad kun shes pa dang /_sbyor ba kun shes pa dang /_snying rje 
[\[61a.5\]]kun shes pa dang /_bslab pa kun shes pa dang /_yang dag par 'dzin pa kun shes pas de'i phyir thams cad mkhyen pa nyid ces bya'o/_/rgyu ba thams cad rnam par spangs pa dang /_rlom sems thams cad bcom pa de ni thams cad mkhyen pa nyid do/_/thob pa med cing 
[\[61a.6\]]rnam par rig pa med la sems can thams cad kyi sems kyi spyod pa de las shes par gyur pas na de'i phyir thams cad mkhyen pa nyid ces bya'o/_/ye shes thams cad mngon par rtogs pa dang /_slob pa'i ye shes dang /_mi slob pa'i ye shes dang /_rang sangs rgyas kyi 
[\[61a.7\]]ye shes dang /_thams cad mkhyen pa'i ye shes kyang 'di ltar rnam par bzhag pas na thams cad mkhyen pa nyid ces bya'o/_/yang dag par sbyor bas 'di la ye shes 'jug pas na de'i phyir thams cad mkhyen pa nyid ces bya'o/_/sman thams cad yongs su shes pas de'i phyir 
[\[61b\]]
[\[61b.1\]]thams cad mkhyen pa nyid ces bya'o/_/nad thams cad zhi bar byas pas de'i phyir thams cad mkhyen pa nyid ces bya'o/_/bcing ba thams cad bcom pas de'i phyir thams cad mkhyen pa nyid ces bya'o/_/bag chags kyis mtshams sbyor ba thams cad bcom pas de'i 
[\[61b.2\]]phyir thams cad mkhyen pa nyid ces bya'o/_/rtag tu mnyam par bzhag pas de'i phyir thams cad mkhyen pa nyid ces bya'o/_/chos thams cad la the tsom med pas de'i phyir thams cad mkhyen pa nyid ces bya'o/_/'jig rten pa dang /_'jig rten las 'das pa'i ye shes rnams 
[\[61b.3\]]kyang thams cad mkhyen pa 'di las rnam par bzhag pas na/_de'i phyir thams cad mkhyen pa nyid ces bya'o/_/tshangs pa de'i phyir thams cad mkhyen pa zhes bya ba ni thams cad mkhyen pa'i ye shes la mkhas pa'i tshig [{]bla dgas [,]bla dwags [}]so/_/de nas bcom ldan 'das la tshangs pa 
[\[61b.4\]]khyad par sems kyis 'di skad ces gsol to/_/bcom ldan 'das 'di ltar de bzhin gshegs pas sems can thams cad kyi sems kyi spyod pa thams cad kyang mkhyen la/_sems kyi dmigs pa la yang 'jug pa mi mnga' ba ni sangs rgyas kyi ye shes bsam gyis mi 
[\[61b.5\]]khyab ste ngo mtshar to/_/bcom ldan 'das de la yon tan gyi bye brag tshad ma mchis pa 'di lta bu 'di dag gda' na rigs kyi bu'am/_rigs kyi bu mo su zhig bla na med pa yang dag par rdzogs pa'i byang chub tu sems mi skyed/_de nas bcom ldan 'das la byang chub sems 
[\[61b.6\]]dpa' dra ba can gyi 'od kyis 'di skad ces gsol to/_/bcom ldan 'das byang chub sems dpa' su dag yon tan re ba'i slad du byang chub la 'jug na de dag theg pa chen po la yang dag par zhugs pa ma lags par rig par bgyi'o/_/de ci'i phyir zhe na/_bcom ldan 'das 
[\[61b.7\]]re bar bgyi ba ma mchis pa'i slad du chos thams cad ni yon tan dang bral zhing yon tan ma mchis pa ste/_de bas na byang chub sems dpa' rnams kyis yon tan gyi slad du'am/_legs pa'i slad du byang chub la 'jug par mi bgyi'o/_/gzhan du na snying rje chen po'i rgyus bdag 
[\[62a\]]
[\[62a.1\]]gi sdug bsngal las yongs su mi skrag pa'i slad du/_dge ba'i chos bskyed par bgyi ba'i slad du/_lta ba las rnam par thar bar bgyi ba'i slad du/_nad thams cad bsal ba'i slad du/_yongs su 'dzin pa gtong ba'i slad du/_mdza' ba dang mi mdza' ba 
[\[62a.2\]]la mi lta ba'i slad du/_'jig rten gyi chos rnams kyis mi gos pa'i slad du/_'dus byas las skyo ba'i slad du/_mya ngan las 'das pa la bde bar dgod pa'i slad du/_dam pa'i chos yongs su gzung ba'i slad du/_sems can rnams yongs su smin par bgyi ba'i slad du/_
[\[62a.3\]]bcom ldan 'das byang chub sems dpas re ba ma mchis par bgyi ste pha rol la mi re bar bgyi'o/_/bcom ldan 'das byang chub sems dpas bgyis pa dang /_ma bgyis pa la 'gyod pa ma mchis par bgyi'o/_/bcom ldan 'das byang chub sems dpa' ni bde ba dang /_sdug 
[\[62a.4\]]bsngal gyis gnod par mi 'gyur ro/_/bcom ldan 'das byang chub sems dpa' rnams kyi dge ba'i rtsa ba yongs su dag pa gang lags/_bcom ldan 'das kyis bka' stsal pa/_rigs kyi bu 'khor los sgyur ba'i rgyal po'i srid ni dge ba'i rtsa ba yongs su dag 
[\[62a.5\]]par mi smra'o/_/brgya byin du 'gyur ba'ang ma yin/_tshangs par 'gyur ba'ang ma yin te/_gang la skye ba dang skye gnas med pa de ni byang chub sems dpa' rnams kyi dge ba'i rtsa ba yongs su dag pa'o/_/nam bdag kyang dge ba'i rtsa ba yongs su mi 'bri la/_chung ngu 
[\[62a.6\]]na dud 'gro'i skye gnas su song ba yan chad sems can gzhan gyi dge ba'i rtsa ba rnams bskyed pa 'di ni byang chub sems dpa' rnams kyi dge ba'i rtsa ba yongs su dag pa'o/_/dngos po thams cad la mi lta ba'i phyir gtong ba ni byang chub sems dpa' rnams kyi dge 
[\[62a.7\]]ba'i rtsa ba'o/_/yongs su gdung ba med pa'i phyir tshul khrims ni byang chub sems dpa' rnams kyi dge ba'i rtsa ba'o/_/gnod sems med pa'i phyir bzod pa ni byang chub sems dpa' rnams kyi dge ba'i rtsa ba'o/_/le lo med pa'i phyir brtson 'grus ni byang chub 
[\[62b\]]
[\[62b.1\]]sems dpa' rnams kyi dge ba'i rtsa ba'o/_/rtse gcig pa'i phyir bsam gtan ni byang chub sems dpa' rnams kyi dge ba'i rtsa ba'o/_/lta ba dang bral ba'i phyir shes rab ni byang chub sems dpa' rnams kyi dge ba'i rtsa ba'o/_/sems snyoms pa'i phyir byams 
[\[62b.2\]]pa ni byang chub sems dpa' rnams kyi dge ba'i rtsa ba'o/_/lhag pa'i bsam pa yongs su dag pa'i phyir snying rje ni byang chub sems dpa' rnams kyi dge ba'i rtsa ba'o/_/chos la mos pa bskyed pa'i phyir dga' ba ni byang chub sems dpa' rnams kyi dge ba'i rtsa ba'o/_/
[\[62b.3\]]mdza' ba dang sdang ba med pa'i phyir btang snyoms ni byang chub sems dpa' rnams kyi dge ba'i rtsa ba'o/_/nyan thos dang rang sangs rgyas kyis mi 'dod pa'i phyir byang chub kyi sems mi gtong ba ni byang chub sems dpa' rnams kyi dge ba'i rtsa ba'o//_//
[\[62b.4\]]bam po bzhi pa/_de nas 'jam dpal gzhon nur gyur pa 'khor der 'dus te cang mi zer bar 'dug go/_/de nas bcom ldan 'das la tshangs pa khyad par sems kyis 'di skad ces gsol to/_/bcom ldan 'das 'jam dpal gzhon nur gyur pa 'di 'khor 'dir 
[\[62b.5\]]mchis te/_'di ltar yang dag par brjod pa'i gtam cung zad kyang mi ston to/_/de'i tshe bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal chos bstan pa 'di la khyod gtam gyi rgyud 'ga' zhig spobs par gyis shig_/
[\[62b.6\]]'jam dpal gyis gsol pa/_chos gang bcom ldan 'das kyis mngon par rdzogs par sangs rgyas pa'i chos de la gdags pa gang yang mchis sam/_bka' stsal pa/_'jam dpal chos de la gdags pa gang yang med do/_/gsol pa/_bcom ldan 'das 
[\[62b.7\]]chos de brjod par bgyi ba lags sam/_smra bar bgyi ba lags sam/_bstan par bgyi ba lags sam/_bka' stsal pa/_'jam dpal chos de brjod par bya ba ma yin no/_/smra bar bya ba ma yin no/_/bstan par bya ba ma yin no/_/gsol pa/_bcom ldan 'das 
[\[63a\]]
[\[63a.1\]]chos gang ma brjod/_ma smras/_ma bstan pa de bshad par nus sam/_khyad par sems kyis smras pa/_'jam dpal khyod sems can gzhan dang gang zag gzhan dag la chos mi ston tam/_smras pa/_tshangs pa ci chos kyi dbyings gnyis su rab tu phye ba yin 
[\[63a.2\]]nam/_smras pa/_de ma yin no/_/smras pa/_chos thams cad chos kyi dbyings su nges pa ma yin nam/_smras pa/_nges pa yin no/_/smras pa/_tshangs pa gal te chos kyi dbyings kyang gnyis su med pa yin la chos thams cad kyang chos kyi dbyings su nges na sems can gzhan 
[\[63a.3\]]dang gang zag gzhan dag la ji ltar chos bstan par bya/_smras pa/_'jam dpal gnyis kyang ma yin la chos bstan pa yod dam/_smras pa/_tshangs pa gal te ston pa'am nyan pa 'ga' zhig rnyed na ni yod do/_/smras pa/_'jam dpal de bzhin gshegs pas chos ma 
[\[63a.4\]]bstan nam/_smras pa/_tshangs pa bstan mod kyi gnyis su ma yin no/_/de ci'i phyir zhe na/_de bzhin gshegs pa ni gnyis su med par chos ston te gnyis su mi mdzad do/_/smras pa/_'jam dpal gal te chos thams cad gnyis su med pa yin na/_de ji ltar byis pa so 
[\[63a.5\]]so'i skye bo rnams gnyis su med pa gnyis su byed/_smras pa/_bdag gi rgyud la bdag tu 'dzin pas byis pa so so'i skye bo rnams gnyis su byed de/_gnyis su med pa ni nam yang gnyis su mi 'gyur ro/_/ji tsam du mang du gnyis su byas kyang gnyis su med pa'i mtha' la 
[\[63a.6\]]gnyis su med do/_/smras pa/_'jam dpal gnyis su med pa ci rnam par rig par byed/_smras pa/_gal te rnam par rig par byed na gnyis su med pa ma yin par 'gyur te/_gnyis su med pa ni rnam par rig pa med pa'o/_/tshangs pa gnyis zhes bya ba ni rnam par rig 
[\[63a.7\]]pa'o/_/de bzhin gshegs pas ni rnam par rig pa med par chos ston te/_chos de yang ji ltar ston pa de bzhin du ma yin no/_/de ci'i phyir zhe na/_chos de yi ge med pa'i phyir ro/_/smras pa/_'jam dpal de bzhin gshegs pas chos bstan pa gang du 'gro/_smras pa/_tshangs pa 
[\[63b\]]
[\[63b.1\]]de bzhin gshegs pas chos bstan pa ni 'gro ba med par 'gro'o/_/smras pa/_'jam dpal de bzhin gshegs pas mya ngan las 'das par 'gro ba'i chos ma bstan tam/_smras pa/_ci mya ngan las 'das pa la 'gro ba'am/_'ong bar dmigs sam/_smras pa/_mya 
[\[63b.2\]]ngan las 'das pa la 'ong ba yang med 'gro ba yang med do/_/smras pa/_tshangs pa de lta bas na de bzhin gshegs pas 'gro ba med par 'gro ba'i chos bstan to/_/smras pa/_ji ltar thos pa smras pa/_ji ltar brjod pa bzhin du'o/_/smras pa/_ji lta bur brjod/_smras 
[\[63b.3\]]pa/_ji ltar rnam par rig pa med pa dang thos pa med pa bzhin no/_/smras pa/_de bzhin gshegs pa'i chos nyan pa gang yin/_smras pa/_gang yul la zag pa med pa rnams so/_/smras pa/_chos 'di sus shes par 'gyur/_smras pa/_gang rtsod par mi 'gyur ba dang /_shes 
[\[63b.4\]]par mi 'gyur ba dang /_rjes su shes par mi 'gyur ba rnams so/_/smras pa/_'jam dpal ji ltar na dge slong rtsod pa mang ba yin/_smras pa/_'di ni rigs so/_/'di ni mi rigs so zhes bya ba 'di ni rtsod pa'o/_/de bzhin du bsdus te 'di ni 'brel ba'o/_/'di ni ma 
[\[63b.5\]]'brel ba'o zhes bya ba dang /_'di ni nyon mongs pa'o/_/'di ni rnam par byang ba'o zhes bya ba dang /_'di ni dge ba'o/_/'di ni mi dge ba'o zhes bya ba dang /_'di ni kha na ma tho ba dang bcas pa'o/_/'di ni kha na ma tho ba med pa'o zhes bya ba dang /_'di ni zag pa dang bcas pa'o/_/
[\[63b.6\]]'di ni zag pa med pa'o zhes bya ba dang /_'di ni 'jig rten pa'o/_/'di ni 'jig rten las 'das pa'o zhes bya ba dang /_'di ni 'dus byas so/_/'di ni 'dus ma byas so zhes bya ba dang /_'di ni tshul khrims so/_/'di ni ngang tshul ngan pa'o zhes bya ba dang /_'di ni bya ba'o/_/
[\[63b.7\]]'di ni bya ba ma yin no zhes bya ba dang /_'dis ni thob par 'gyur ro/_/'dis ni thob pa ma yin par 'gyur ro/_/zhes bya ba 'dis ni rtsod pa'o/_/tshangs pa ji tsam du khengs pa dang /_'dud pa dang /_len pa dang /_'dor ba de tsam du rtsod pa ste/_de bzhin gshegs pas ni rtsod pa 
[\[64a\]]
[\[64a.1\]]med par chos bstan to/_/spros pa la dga' ba la ni mi rtsod pa med do/_/rtsod pa mang ba la ni dge sbyong du gyur pa med do/_/dge sbyong 'dod pa la ni 'thab pa med do/_/smras pa/_'jam dpal ji ltar dge slong de bzhin gshegs pa'i bstan pa bzhin byed pa 
[\[64a.2\]]dang /_bka' bzhin byed par 'gyur/_smras pa/_tshangs pa nam dge slong bstod pa dang smad pa byas kyang gnod pa med na de ltar na bstan pa bzhin du byed pa yin no/_/gang yi ge'i rjes su mi snyegs na de ltar na bka' bzhin du byed pa yin no/_/gang mtshan ma thams cad 
[\[64a.3\]]las zhi bar gyur na/_de ltar na bstan pa bzhin byed pa yin no/_/gang don dang mi 'gal bar byed na de ltar na dka' bzhin byed pa yin no/_/gang chos yongs su srung na de ltar na bstan pa bzhin du byed pa yin no/_/gang tshig rnams dang 'thun par mi byed na/_de ltar na 
[\[64a.4\]]bka' bzhin byed pa yin no/_/smras pa/_'jam dpal ji ltar na dge slong dam pa'i chos yongs su srung ba yin/_smras pa/_gang mnyam pa nyid las 'gal bar mi byed cing chos kyi dbyings rnam par 'khrug par mi byed na de ltar na dam pa'i chos yongs su srung ba yin no/_/
[\[64a.5\]]smras pa/_'jam dpal ji ltar na dge slong de bzhin gshegs pa la nye bar gnas pa yin/_smras pa/_tshangs pa gang chos gang la yang nye ba'am/_ring ba med par mthong ba'i dge slong de ni de bzhin gshegs pa la nye bar gnas pa yin no/_/smras pa/_ji ltar na 'jam dpal 
[\[64a.6\]]dge slong de bzhin gshegs pa la rim gro dang bsnyen bkur byed pa yin/_smras pa/_tshangs pa dge slong gang lus dang /_ngag dang /_yid kyis rtul bar mi byed pa'i dge slong de ni de bzhin gshegs pa la rim gro dang bsnyen bkur byed pa'o/_/smras pa/_'jam dpal sus 
[\[64a.7\]]de bzhin gshegs pa la mchod par 'gyur/_smras pa/_tshangs pa gang bsod nams dang /_bsod nams ma yin pa dang /_mi g.yo bar nye bar 'gro ba'i 'du byed thams cad mngon par 'du mi byed pa'o/_/smras pa/_'jam dpal sus de bzhin gshegs pa mthong /_smras pa/_
[\[64b\]]
[\[64b.1\]]gang sha'i spyan dang /_lha'i spyan dang /_shes rab kyi spyan dang /_chos kyi spyan dang /_sangs rgyas kyi spyan la'ang mngon par ma chags pa des de bzhin gshegs pa mthong ngo /_/smras pa/_'jam dpal sus chos mthong /_smras pa/_gang rten cing 'brel bar 'byung ba 
[\[64b.2\]]mthong zhing 'gal bar mi byed pa rnams kyis so/_/smras pa/_sus rten cing 'brel bar 'byung ba rnams mthong /_smras pa/_gang mnyam pa nyid mi skyed cing 'gal bar mi byed pas so/_/smras pa/_'jam dpal su dag mngon par shes pa thob/_smras pa/_gang zag 
[\[64b.3\]]pa mi skyed cing mi 'gog pa rnams so/_/smras pa/_'jam dpal sus de bzhin gshegs pa'i bslab pa la slob/_smras pa/_gang mngon par 'du mi byed pa dang /_myong bar mi byed pa dang /_mi skyed pa dang /_so sor mi spong ba rnams so/_/smras pa/_'jam dpal su 
[\[64b.4\]]yang dag par zhugs/_smras pa/_gang khams gsum pa la ma zhugs pa'o/_/smras pa/_'jam dpal gang shin tu dul ba yin/_smras pa/_gang yang srid pa mi len pa'o/_/smras pa/_'jam dpal gang bde bar gyur pa yin/_smras pa/_gang nga yir bya ba 
[\[64b.5\]]med pa rnams so/_/smras pa/_'jam dpal su dag grol ba yin/_smras pa/_gang dmigs par 'khrug par mi byed pa rnams so/_/smras pa/_'jam dpal su dag rgal ba yin/_smras pa/_gang 'khor ba dang /_mya ngan las 'das pa la mi gnas pa rnams so/_/
[\[64b.6\]]smras pa/_'jam dpal zag pa zad pa'i dge slong ci zad/_smras pa/_tshangs pa gal te zad par gyur na ni zag pa zad par mi 'gyur te/_zag pa de dag ni skad cig pa yin pa des de dag de bzhin du shes pas na de'i phyir zag pa zad pa zhes bya'o/_/smras pa/_'jam 
[\[64b.7\]]dpal su dag bden par smra ba yin/_smras pa/_gang rtsod pa thams cad las shin tu 'das pa rnams so/_/smras pa/_'jam dpal su lam du zhugs pa yin/_smras pa/_tshangs pa byis pa so so'i skye bo rnams lam du zhugs pa'o/_/smras pa/_'jam dpal su lam ma 
[\[65a\]]
[\[65a.1\]]yin par zhugs pa yin/_smras pa/_gang gis chos thams cad gang nas kyang ma 'ongs pa dang /_gang du yang mi 'gro bar shes pa'i 'phags pa rnams so/_/smras pa/_'jam dpal bden pa mthong ba gang yin/_smras pa/_chos gang yang mi mthong 
[\[65a.2\]]ba'o/_/de ci'i phyir zhe na/_ji tsam du mthong ba de tsam du [{]brdzun [,]rdzun [}]te/_mthong ba med pa ni bden pa mthong ba'o/_/smras pa/_gang mthong bas bden pa mthong /_smras pa/_lta bar gyur pa thams cad ma mthong bas bden pa mthong ngo /_/smras pa/_de gang du btsal bar bya/_
[\[65a.3\]]smras pa/_phyin ci log bzhi dag las bden pa btsal bar bya'o/_/smras pa/_'jam dpal ci la bsams te de skad ston/_smras pa/_phyin ci log bzhi tshol ba gang yin pa de la rtag pa yang med/_bde ba yang med/_bdag kyang med/_gtsang ba yang med de/_gang la rtag 
[\[65a.4\]]pa med pa de ni mi rtag pa'o/_/gang la bde ba med pa de ni sdug bsngal ba'o/_/gang la bdag med pa de ni bdag yod pa'o/_/gang la gtsang ba med pa de ni mi gtsang ba'o/_/tshangs pa chos thams cad la bdag med pa ni 'phags pa'i bden pa tshol ba ste/_gang bden pa 
[\[65a.5\]]tshol ba 'di ni sdug bsngal yongs su mi shes pa nas lam gyi bar du mi sgom pa'o/_/smras pa/_'jam dpal ji ltar na lam sgom pa yin/_smras pa/_sgom pa na ji ltar dngos por yang mi ltung /_dngos po med pa yang mi ltung zhing chos gang yang dngos por yang mi ltung ngo /_/dngos 
[\[65a.6\]]po med pa yang mi byed de/_tshangs pa gnyis dang bral ba ni lam mo/_/lam gang gis btsal bas chos thams cad mi dmigs pa 'di ni lam mo/_/lam gang gang du yang phrad par mi byed de/_'dor ba yang mi byed cing 'khor ba yang med/_mya ngan las 'das pa yang med pa'o/_/
[\[65a.7\]]de ci'i phyir zhe na/_phrad par byed pa yang med/_'dor ba'ang med pa ni 'phags pa rnams kyi lam mo/_/de nas bram ze shing sA la chen po lta bu'i bu mnyam par gnas pa zhes bya bas 'jam dpal gzhon nur gyur pa la 'di skad ces smras so/_/'jam dpal ji ltar na dge 
[\[65b\]]
[\[65b.1\]]bsnyen sangs rgyas la skyabs su song ba yin/_ci ltar na chos la skyabs su song ba yin/_ji ltar na dge 'dun la skyabs su song ba yin/_smras pa/_rigs kyi bu nam dge bsnyen lta ba gnyis nye bar mi len pa ste/_gnyis gang zhe na/_bdag tu lta ba mi len/_pha 
[\[65b.2\]]rol tu lta ba mi len/_bdag tu lta ba mi len/_sangs rgyas su lta ba mi len/_bdag tu lta ba mi len/_chos su lta ba mi len/_bdag tu lta ba mi len/_dge 'dun du lta ba mi len pa de tsam gyis dge bsnyen sangs rgyas dang /_chos dang dge 'dun la skyabs su song ba 
[\[65b.3\]]yin no/_/gzhan yang rigs kyi bu nam dge bsnyen de bzhin gshegs pa gzugs su khas mi len/_tshor bar ma yin/_'du shes su ma yin/_'du byed du ma yin/_de bzhin gshegs pa rnam par shes par yang khas mi len na de ltar na sangs rgyas la skyabs su song 
[\[65b.4\]]ba yin no/_/nam chos gang la yang rnam par mi rtog cing sgro mi 'dogs na/_de ltar na chos la skyabs su song ba yin no/_/nam dge 'dun 'dus ma byas su'ang mos la/_'dus byas las gud na'ang 'dus ma byas su mos par yang mi byed na/_de ltar na dge 'dun la skyabs 
[\[65b.5\]]su song ba yin no/_/gzhan yang rigs kyi bu nam dge bsnyen/_sangs rgyas su'ang mi dmigs/_chos su'ang mi dmigs/_dge 'dun du yang mi dmigs na de ltar na sangs rgyas dang /_chos dang /_dge 'dun la skyabs su song ba yin no/_/mnyam par gnas pas 
[\[65b.6\]]smras pa/_'jam dpal byang chub sems dpa' gang 'di dag byang chub tu rab tu zhugs pa de dag gang du rab tu zhugs pa yin/_smras pa/_bla gab med pa la rab tu zhugs so/_/de ci'i phyir zhe na/_byang chub ni bla gab med pa dang mtshungs so/_/smras pa/_'jam dpal ji ltar na 
[\[65b.7\]]byang chub sems dpa' byang chub tu rab tu zhugs pa zhes brjod par bya/_smras pa/_rigs kyi bu nam byang chub sems dpa' rab tu 'jug pa thams cad rab tu 'jug pa ma yin par rab tu shes pa dang /_chos thams cad chos ma yin par rab tu shes pa dang /_sems can 
[\[66a\]]
[\[66a.1\]]thams cad sems can ma yin par rab tu shes pa ste/_de ltar na rigs kyi bu byang chub sems dpa' byang chub la rab tu zhugs pa zhes brjod par bya'o/_/de nas bcom ldan 'das la bram ze shing sA la chen po lta bu'i bu mnyam par gnas pas 'di 
[\[66a.2\]]skad ces gsol to/_/bcom ldan 'das ji ltar na byang chub sems dpa' byang chub sems dpa' zhes bgyi/_bcom ldan 'das kyis bka' stsal pa/_rigs kyi bu nam byang chub sems dpa' log par nges pa'i sems can rnams la snying rje bskyed cing yang dag 
[\[66a.3\]]par nges pa'i sems can rnams la lhag par gus pa mi skyed pa'i tshig [{]bla dgas [,]bla dwags [}]ni byang chub sems dpa' zhes bya'o/_/de ci'i phyir zhe na/_rigs kyi bu byang chub sems dpa' ni nges pa dang ma nges pa'i sems can rnams kyi phyir byang chub tu smon lam mi 'debs kyi/_gzhan 
[\[66a.4\]]du na log par nges pa'i sems can rnams kyi phyir byang chub tu smon lam 'debs te/_de'i phyir byang chub sems dpa' zhes bya'o/_/de bas na rigs kyi bu byang chub sems dpa' log par nges pa'i sems can rnams la snying rje bar byas nas byang chub tu smon lam 'debs te de'i phyir 
[\[66a.5\]]byang chub sems dpa' zhes bya'o/_/de nas bcom ldan 'das la byang chub sems dpa' byang chub ces bya bas 'di skad ces gsol to/_/bcom ldan 'das gang gi slad du byang chub sems dpa' zhes bgyi ba bdag kyang spobs so/_/bcom ldan 'das kyis bka' stsal pa/_
[\[66a.6\]]byang chub khyod spobs par gyis shig_/byang chub kyis gsol pa/_bcom ldan 'das 'di lta ste/_skyes pa'am/_bud med ji lta bur bstan pa'i yan lag brgyad dang ldan pa'i gso sbyin la ma ral ma zhig par nye bar gnas na de yan lag brgyad kyi gso sbyin yang dag par 
[\[66a.7\]]blangs pa zhes bgyi ba'i grangs su mchi'o/_/bcom ldan 'das de bzhin du byang chub sems dpa' sems dang po bskyed pa nas bzung ste/_byang chub kyi snying po'i bar du byang chub kyi sems las ma g.yos pa lags te/_de ni de'i slad du byang chub sems dpa' zhes bgyi'o/_/byang chub 
[\[66b\]]
[\[66b.1\]]sems dpa' blo gros brtan pas gsol pa/_bcom ldan 'das byang chub sems dpa' gang lhag pa'i bsam pa brtan pas sems can la mi dmigs pa'i byams pa dang ldan pa lags te/_de ni de'i slad du byang chub sems dpa' zhes bgyi'o/_/byang chub sems dpa' 
[\[66b.2\]]sems can sgrol gyis gsol pa/_bcom ldan 'das 'di lta ste dper na/_gru'am zam pa ni sems can rgal ba la skyo ba ma mchis shing rnam par mi rtog pa de bzhin du bcom ldan 'das byang chub sems dpa' gang la sems can thams cad bsgral ba'i slad du de lta bu'i 
[\[66b.3\]]sems mchis pa de ni de'i slad du byang chub sems dpa' zhes bgyi'o/_/byang chub sems dpa' ngan song sel gyis gsol pa/_bcom ldan 'das byang chub sems dpa' gang sangs rgyas kyi zhing gang du sug pa bzhag ma thag tu ngan song thams cad rab tu zhi bar 'gyur te/_
[\[66b.4\]]de ni de'i slad du byang chub sems dpa' zhes bgyi'o/_/byang chub sems dpa' spyan ras gzigs kyi dbang pos gsol pa/_bcom ldan 'das byang chub sems dpa' gang mthong ba tsam gyis sems can byang chub tu nges par 'gyur ba dang /_ming thos pas kyang 'jigs pa 
[\[66b.5\]]thams cad las yongs su thar bar 'gyur te/_de ni de'i slad du byang chub sems dpa' zhes bgyi'o/_/byang chub sems dpa' mthu chen thob kyis gsol pa/_bcom ldan 'das byang chub sems dpa' gang gom pa 'dor zhing mchi ba na stong gsum gyi stong chen po 'jig rten 
[\[66b.6\]]gyi khams kyi bdud kyi khams thams cad rab tu g.yo bar 'gyur te/_de ni de'i slad du byang chub sems dpa' zhes bgyi'o/_/byang chub sems dpa' kun tu mi skyo bas gsol pa/_bcom ldan 'das gal te bskal pa gang gA'i klung gi bye ma snyed nyin zhag gcig tu 'gyur la/_
[\[66b.7\]]de nyin zhag tu bgrang ba de lta bu'i tshul gyis zhag [{]bcwa [,]bco [}]lnga la zla ba phyed/_zhag sum cu la zla ba gcig_/zla ba bcu gnyis la lo gcig pa'i lo bye ba brgya stong la sangs rgyas gcig byung nas mnyes par byed de/_rnam grangs 'di lta bus gang gA'i klung gi bye ma snyed kyi sangs rgyas kyi 
[\[67a\]]
[\[67a.1\]]zhing na tshangs pa spyod pa spyad nas phyis lung bstan kyang yongs su mi skyo ba ste/_de ni de'i slad du byang chub sems dpa' zhes bgyi'o/_/byang chub sems dpa' ded dpon bzang pos gsol pa/_bcom ldan 'das byang chub sems dpa' gang lam ngan par zhugs 
[\[67a.2\]]pa'i sems can lam ngan par zhugs pa rnams la lam bzang po la dgod pa'i slad du snying rje chen po bskyed cing de la lan re ba ma mchis pa de ni de'i slad du byang chub sems dpa' zhes bgyi'o/_/byang chub sems dpa' ri rab chen pos gsol pa/_bcom ldan 'das byang 
[\[67a.3\]]chub sems dpa' gang chos thams cad ri rab dang mtshungs shing rnam par mi rtog par rab tu 'tshal ba de ni de'i slad du byang chub sems dpa' zhes bgyi'o/_/byang chub sems dpa' mthu bo ches gsol pa/_bcom ldan 'das byang chub sems dpa' gang nyon mongs pa thams 
[\[67a.4\]]cad kyis mi chom pa de ni de'i slad du byang chub sems dpa' zhes bgyi'o/_/byang chub sems dpa' sems kyis gsol pa/_bcom ldan 'das byang chub sems dpa' gang sems kyi chos thams cad la sems kyang de la ma rmas shing ma nyams pa de ni de'i slad du byang chub sems 
[\[67a.5\]]dpa' zhes bgyi'o/_/byang chub sems dpa' seng ge'i 'gros su 'gro bas gsol pa/_bcom ldan 'das byang chub sems dpa' gang chos zab mo la bzod cing mi 'jigs mi skrag ste/_pha rol gyi mu stegs can thams cad skrag par bgyid pa de ni de'i slad du byang chub sems 
[\[67a.6\]]dpa' zhes bgyi'o/_/byang chub sems dpa' bsam gyis mi khyab pas gsol pa/_bcom ldan 'das gang sems las bsam gyis mi khyab par 'jug cing mi sems rnam par mi sems pa de ni de'i slad du byang chub sems dpa' zhes bgyi'o/_/lha'i bu mtshams bzang gis 
[\[67a.7\]]gsol pa/_gang lha'i gnas thams cad du yang skye la ci la'ang chags par mi bgyid/_'dod chags dang bral ba'i chos nyid kyang khong du chud par mi bgyid pa de ni de'i slad du byang chub sems dpa' zhes bgyi'o/_/byang chub sems dpa' bden par smra bas gsol pa/_bcom 
[\[67b\]]
[\[67b.1\]]ldan 'das byang chub sems dpa' gang gi ngag bden pa'i rjes su 'jug cing rmi lam na yang [{]brdzun [,]rdzun [}]gyi tshig mi smra ba de ni de'i slad du byang chub sems dpa' zhes bgyi'o/_/byang chub sems dpa' mthong na dga' bas gsol pa/_gang gzugs thams cad sangs rgyas kyi 
[\[67b.2\]]gzugs su mthong ba de ni de'i slad du byang chub sems dpa' zhes bgyi'o/_/byang chub sems dpa' rtag tu snying brtse bas gsol pa/_bcom ldan 'das byang chub sems dpa' gang 'khor bar zhugs pa'i sems can sdug bsngal ba rnams mthong nas chos la dga' ba ma 
[\[67b.3\]]gtogs pa dang /_sems can yongs su smin par bgyi ba ma gtogs par dga' ba thams cad la dga' bar mi bgyid pa de ni de'i slad du byang chub sems dpa' zhes bgyi'o/_/byang chub sems dpa' thogs pa med kyis gsol pa/_bcom ldan 'das byang chub sems 
[\[67b.4\]]dpa' gang nyon mongs pa thams cad dang /_bdud thams cad la yang thogs pa ma mchis par 'gyur ba de ni de'i slad du byang chub sems dpa' zhes bgyi'o/_/byang chub sems dpa' rtag tu dga' dgod dbang pos gsol pa/_bcom ldan 'das byang chub sems dpa' 
[\[67b.5\]]gang rtag tu dgod pa dang /_rab tu dga' ba'i dbang po dag gis bdag gi bsam pa yongs su rdzogs shing bgyi ba bgyis pa/_bgyid par bgyis pa de ni de'i slad du byang chub sems dpa' zhes bgyi'o/_/sring mo yid gnyis rnam par 'joms mas gsol pa/_bcom ldan 
[\[67b.6\]]'das byang chub sems dpa' gang chos thams cad la yid gnyis ma mchis shing the tsom ma mchis pa de ni de'i slad du byang chub sems dpa' zhes bgyi'o/_/gzhon nu ma seng ges gsol pa/_bcom ldan 'das gang la bud med kyi chos kyang ma mchis/_skyes pa'i chos kyang 
[\[67b.7\]]ma mchis la sems can yongs su smin par bgyi ba'i slad du gzugs sna tshogs kyang ston pa de ni de'i slad du byang chub sems dpa' zhes bgyi'o/_/bu mo rin chen gyis gsol pa/_bcom ldan 'das byang chub sems dpa' gang sangs rgyas dang /_chos dang /_dge 'dun rin po che 
[\[68a\]]
[\[68a.1\]]ma gtogs pa'i rin po che gzhan la dga' ba mi skyed pa de ni de'i slad du byang chub sems dpa' zhes bgyi'o/_/dge bsnyen sa gas byin gyis gsol pa/_bcom ldan 'das dmigs pa can la ni byang chub ma mchis te/_gang chos thams cad la mi dmigs 
[\[68a.2\]]pa dang /_mi skyed mi 'gog pa de ni de'i slad du byang chub sems dpa' zhes bgyi'o/_/khyim bdag bzang skyong gis gsol pa/_bcom ldan 'das byang chub sems dpa' gang gi ming tsam bzung bas sems can byang chub tu nges par 'gyur ba de ni de'i slad du byang chub sems dpa' 
[\[68a.3\]]zhes bgyi'o/_/gzhon nur gyur pa rin chen zla bas gsol pa/_bcom ldan 'das byang chub sems dpa' gang rtag tu rgyun mi chad par gzhon nu'i tshangs pa spyod pa dang ldan zhing 'dod pa la rtog pas kyang yongs su mi spyod na/_gnyis kyi dbang po gnyis mjal ba lta ci smos te/_
[\[68a.4\]]de ni de'i slad du byang chub sems dpa' zhes bgyi'o/_/lha'i bu man dA ra ba'i dris gsol pa/_bcom ldan 'das byang chub sems dpa' gang tshul khrims kyi dris yongs su bsgos pas gang tshul khrims kyi dri las dri gzhan gyi ngad mi ldang ba de ni de'i slad du byang chub sems 
[\[68a.5\]]dpa' zhes bgyi'o/_/byang chub sems dpa' dga' byed kyis gsol pa/_bcom ldan 'das byang chub sems dpa' gang sangs rgyas la bsnyen bkur bgyi ba dang /_dam pa'i chos yongs su gzung ba dang /_sems can yongs su smin par bgyi ba dang /_chos gsum gyis 
[\[68a.6\]]dga' ba bgyid pa de ni de'i slad du byang chub sems dpa' zhes bgyi'o/_/tshangs pa khyad par sems kyis gsol pa/_bcom ldan 'das byang chub sems dpa' gang sangs rgyas kyi chos ma lags pa'i chos gang yang ma mchis so zhes snang bar 'gyur ba de ni de'i slad du byang 
[\[68a.7\]]chub sems dpa' zhes bgyi'o/_/byang chub sems dpa' byams pas gsol pa/_bcom ldan 'das byang chub sems dpa' gang mthong ma thag tu sems can dag byams pa'i ting nge 'dzin thob par 'gyur ba de ni de'i slad du byang chub sems dpa' zhes bgyi'o/_/'jam dpal 
[\[68b\]]
[\[68b.1\]]gzhon nur gyur pas gsol pa/_bcom ldan 'das byang chub sems dpa' gang chos ston pa thams cad kyang ston la chos su 'du shes pa yang ma mchis/_chos ma lags par 'du shes pa yang ma mchis/_bdag tu 'du shes pa yang ma mchis/_pha rol tu 'du shes pa yang 
[\[68b.2\]]mi bgyid de/_de ni de'i slad du byang chub sems dpa' zhes bgyi'o/_/byang chub sems dpa' dra ba can gyi 'od kyis gsol pa/_bcom ldan 'das byang chub sems dpa' gang gi 'od kyis sems can rnams kyi nyon mongs pa thams cad rab tu zhi bar bgyid pa de ni de'i slad du byang 
[\[68b.3\]]chub sems dpa' zhes bgyi'o/_/byang chub sems dpa' kun tu me tog gis gsol pa/_bcom ldan 'das byang chub sems dpa' gang phyogs bcu'i 'jig rten na sangs rgyas kyi zhing thams cad de bzhin gshegs pa rnams kyis me tog rgyas pa lta bur mthong ba de ni de'i 
[\[68b.4\]]slad du byang chub sems dpa' zhes bgyi'o/_/de ltar byang chub sems dpa' de dag gis rang rang gi spobs pa rnam par bshad do/_/de nas bcom ldan 'das kyis bram ze shing sA la chen po lta bu'i bu mnyam par gnas pa la bka' stsal pa/_byang chub sems dpa' gang sdug 
[\[68b.5\]]bsngal ba'i sems can thams cad thar bar bya bar spro zhing dge ba'i rtsa ba thams cad kyang sems can thams cad la gtong ba de ni de'i phyir byang chub sems dpa' zhes bya'o/_/de nas tshangs pa khyad par sems kyis 'jam dpal gzhon nur gyur pa la 'di skad ces smras so/_/rigs 
[\[68b.6\]]kyi bu khyod gnas pa ci lta bur gnas par byed/_smras pa/_gnas pa gang gis 'dus byas thams cad la zhugs pa'i sems can thams cad gnas pa'o/_/smras pa/_gang gnas pa ni 'dus byas thams cad la zhugs pa'i sems can thams cad gnas pa gang gis gnas smras 
[\[68b.7\]]pa/_gang gis de bzhin gshegs pa thams cad gnas pa gang gis gnas pa'o/_/smras pa/_de bzhin gshegs pa thams cad gnas pa gang gis gnas pa mdzad/_smras pa/_don dam pa'i stong pa nyid la gnas pas so/_/smras pa/_gal te rigs kyi bu gnas pa 
[\[69a\]]
[\[69a.1\]]gang gis byis pa so so'i skye bo thams cad gnas pa des de bzhin gshegs pa thams cad gnas par mdzad na de bzhin gshegs pa rnams la khyad par du 'phags pa ci zhig yod/_smras pa/_tshangs pa de stong pa nyid la khyad par yod par 'dod dam/_smras pa/_
[\[69a.2\]]'jam dpal de ni ma yin no/_/'jam dpal gyis smras pa/_ci bcom ldan 'das kyis chos thams cad stong pa zhes bshad dam smras pa/_de de bzhin no/_/smras pa/_tshangs pa de'i phyir chos thams cad bye brag med de/_de dag gis gnas pa yang de'i mtshan nyid do/_/tshangs 
[\[69a.3\]]pa de bzhin gshegs pa ni chos tha dad du mi 'dogs so/_/smras pa/_'jam dpal gnas pa gnas pa zhes bya ba'i gnas pa de gang yin/_smras pa/_tshangs pa gang la tshangs pa'i gnas bzhi yod pa de ni gnas zhes bya ste/_gang tshangs pa tshangs pa'i gnas bzhi dang bral ba de ni 
[\[69a.4\]]gnas la gnas pa ma yin no/_/gnas gang la gnas pas tshangs pa'i gnas bzhi rdzogs par byas te gnas pa de dag ni gnas la gnas pa'o/_/tshangs pa dgon pa'am bla gab med pa na gnas kyang tshangs pa'i gnas bzhi dang bral na de gnas la gnas pa ma yin no/_/gnas 
[\[69a.5\]]pa la mkhas pa ma yin no/_/smras pa/_de ste yang thog dang khang bu brtsegs par gser gyi khri la gding ba dang /_dgab pa bshams pa'i gnas na gnas kyang tshangs pa'i gnas bzhi dang ldan na de dag gnas la gnas shing gnas la mkhas pa yin no/_/smras pa/_gnas pa gang 
[\[69a.6\]]gis gnas na ye shes mthong bar 'gyur/_smras pa/_gnas pa gang gis gnas na bdag mthong ba rnam par dag par 'gyur pa'o/_/smras pa/_ci 'jam dpal gang bdag mthong ba de ye shes mthong ba'am/_smras pa/_tshangs pa de de bzhin te/_gang bdag mthong ba de ye shes 
[\[69a.7\]]mthong ngo /_/tshangs pa 'di lta ste dper na/_skyes bu gser lta mkhas pa ni ngan pa lta shes pas bzang po lta shes pa la nges par 'byung ngo /_/de bzhin du bdag mthong bas ye shes mthong ba rnam par dag par 'gyur ro/_/smras pa/_'jam dpal bdag mthong ba gang yin/_smras pa/_
[\[69b\]]
[\[69b.1\]]gang bdag med pa'i chos nyid de/_tshangs pa bdag ni shin tu dngos po med pa/_ma grub pa gang de ltar mgo gcig tu gyur pa de ni bdag mthong ba zhes bya'o/_/smras pa/_'jam dpal khyod kyis ji ltar bshad pa'i don des shes te bdag mthong bas sangs rgyas mthong ngo /_/de ci'i phyir 
[\[69b.2\]]zhe na/_bdag gis ngo bo nyid kyis sangs rgyas kyi ngo bo nyid do/_/smras pa/_tshangs pa de de bzhin no/_/smras pa/_'jam dpal gang gis de bzhin gshegs pa mthong /_smras pa/_gang bdag tu lta ba 'khrug par mi byed pas so/_/de ci'i phyir zhe na/_bdag tu lta ba ni chos su lta 
[\[69b.3\]]ba ste/_chos mthong bas/_sangs rgyas mthong ba'o/_/smras pa/_'jam dpal rnam grangs gang gis gang ma zhugs pa de dag yang dag par zhugs par 'gyur ba yod dam/_smras pa/_tshangs pa gang 'dus byas kyi dngos po thams cad la yang ma zhugs pa de yang dag par zhugs pa 
[\[69b.4\]]yin no/_/smras pa/_ji lta bu la zhugs na yang dag par zhugs pa zhes bya/_smras pa/_gang spong ba'i phyir yang ma yin/_mngon du bya ba'i phyir yang ma yin pa la 'jug pa de ni yang dag par zhugs pa zhes bya'o/_/smras pa/_'jam dpal gang dag gis de bzhin gshegs pa 
[\[69b.5\]]ma mthong la 'phags pa shes rab kyi mig rnam par sbyangs par 'gyur ba'i rnam grangs yod dam/_smras pa/_tshangs pa gang de bzhin gshegs pa la gnyis su mi lta ba de dag gi 'phags pa'i shes rab kyi mig rnam par dag par 'gyur ro/_/smras pa/_'jam dpal shes rab kyi mig 
[\[69b.6\]]gis ci mthong /_smras pa/_tshangs pa gal te chos gang yang mthong bar gyur na shes rab kyi mig ma yin par 'gyur ro/_/tshangs pa shes rab kyi mig ni 'dus byas kyang mi mthong /_'dus ma byas kyang mi mthong ngo /_/de ci'i phyir zhe na/_shes rab ni rnam par mi rtog pa ste/_
[\[69b.7\]]de ni 'dus byas mthong bar rung ba ma yin no/_/'dus ma byas kyang mig gi lam las 'das pas de yang mi mthong ngo /_/smras pa/_'jam dpal yang dag par zhugs pa'i dge slong 'bras bu thob par mi 'gyur ba'i rnam grangs yod dam/_smras pa/_tshangs pa yang dag par sbyor 
[\[70a\]]
[\[70a.1\]]ba la 'bras bu thob pa med pa yang yod do/_/yang dag pa'i sbyor ba ni gang la yang mi sbyor ba'o/_/de la 'bras bu thob par rnam par rtog pa yang med de/_tshangs pa 'thob pa med pa las 'thob par lta'o/_/gang 'thob pa de ni mngon pa'i nga rgyal dang bcas pa'o/_/
[\[70a.2\]]yang dag pa'i sbyor ba la ni mngon pa'i nga rgyal dang /_mngon pa'i nga rgyal med pa yang med/_thob pa yang med/_mngon par rtogs pa yang med do/_/smras pa/_'jam dpal chos gang dag mngon du rtogs par bya ba'i phyir khong du chud pa zhes bstan/_smras pa/_tshangs pa chos 
[\[70a.3\]]gang ma skyes/_ma bskyed/_skyed par mi 'gyur ba'i chos de dag mngon par rtogs par bya ba'i phyir khong du chud pa'o zhes bstan to/_/smras pa/_'jam dpal ma skyes pa'i chos la mngon par rtogs pa gang yin/_smras pa/_gang mi skye ba 'di nyid mngon par rtogs pa yin te/_de'i 
[\[70a.4\]]phyir 'dus byas thams cad ma skyes par mthong zhing yang dag pa nyid du nges par 'jug pa zhes bya'o/_/smras pa/_'jam dpal yang dag pa nyid du nges pa zhes bya ba de gang la bya/_smras pa/_bdag dang mya ngan las 'das pa mtshungs te/_'di ni gnyis su med cing gnyis su byar 
[\[70a.5\]]med de/_de bas na yang dag pa nyid du nges pa zhes bya'o/_/yang dag pa nyid du zhugs pas na de'i phyir yang dag par nges pa zhes bya'o/_/mnyam pa nyid kyis mnyam pa nyid la nges par byung bas na de'i phyir yang dag par nges pa zhes bya'o/_/nges pa'i don la don 'dren pas na de'i phyir 
[\[70a.6\]]yang dag par nges pa zhes bya'o/_/ting nge 'dzin thams cad la sgro btags pa med pa'i phyir de ni yang dag par nges pa zhes bya'o/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal khyod kyi tshig 'di legs par smras te/_
[\[70a.7\]]ji ltar ston pa de de bzhin no/_/khyod kyi bstan pa 'di bshad pa na dge slong bdun stong len pa med par zag pa las sems rnam par grol lo/_/lha'i bu stong phrag sum cu rtsa gnyis chos rnams la mig rdul med cing rdul dang bral ba'i chos kyi mig skyes so/_/srog chags stong 
[\[70b\]]
[\[70b.1\]]phrag bcu 'dod chags dang bral ba thob bo/_/srog chags nyis brgya bla na med pa yang dag par rdzogs pa'i byang chub tu sems skyes so/_/byang chub sems dpa' lnga stong mi skye ba'i chos la bzod pa skyes so/_/de nas bcom ldan 'das la tshangs pa khyad par sems kyis 'di skad 
[\[70b.2\]]ces gsol to/_/bcom ldan 'das 'jam dpal gzhon nur gyur pas sangs rgyas kyi bgyi ba bgyis so/_/'jam dpal gyis smras pa/_tshangs pa sangs rgyas 'byung ba gang la yang phan pa'am gnod par nye bar mi gnas so/_/smras pa/_'jam dpal bcom ldan 'das kyis 
[\[70b.3\]]tshad med pa'i sems can yongs su mya ngan las 'das te/_khyod kyang tshad med pa'i sems can yongs su mya ngan las 'da' bar byed pa ma yin nam/_smras pa/_tshangs pa sems can med pa la sems can du rab tu 'byed par 'dod dam/_smras pa/_de ma yin no/_/smras pa/_tshangs 
[\[70b.4\]]pa sems can med pa la sems can du bstan pa'am/_sems can med pa la sems can yongs su grub par 'dod dam/_smras pa/_de ma yin no/_/smras pa/_tshangs pa de bzhin gshegs pa 'byung ba'am 'gag par 'dod dam/_smras pa/_ma yin no/_/smras pa/_de bzhin gshegs 
[\[70b.5\]]pas yongs su mya ngan las 'das pa'i sems can de dag gang yin/_smras pa/_'jam dpal gzhon nur gyur pa chos kyi tshul gyi rnam pa gang gis ston pa ltar na 'di la 'khor ba yang med/_mya ngan las 'das pa'ang med do/_/smras pa/_tshangs pa de de bzhin te/_de bzhin 
[\[70b.6\]]gshegs pas 'khor ba yang ma dmigs/_yongs su mya ngan las 'das pa yang ma dmigs so/_/tshangs pa bcom ldan 'das kyis gang nyan thos btul ba de dag gis kyang 'khor ba yang ma dmigs/_mya ngan las 'das pa yang ma dmigs so/_/tshangs pa yongs su mya ngan 
[\[70b.7\]]las 'das pa zhes bya ba 'di ni btags pa'i tshig tha snyad tsam ste/_'di la gang yang 'khor ba yang med/_yongs su mya ngan las 'das pa yang med do/_/smras pa/_'jam dpal 'di la su dag dad par 'gyur/_smras pa/_chos gang la yang mngon par chags par mi 'gyur ba 
[\[71a\]]
[\[71a.1\]]rnams so/_/smras pa/_'jam dpal mngon par chags pa zhes bya ba de ci la mngon par chags/_smras pa/_tshangs pa mngon par chags pa zhes bya ba ni med pa la mngon par chags so/_/gal te tshangs pa yod pa la mngon par chags par gyur na 'di ltar shin tu 
[\[71a.2\]]mngon pa'i nga rgyal dang bral bar gyur pa ma yin no/_/'di ltar med pa la mngon par chags pa ste/_de bas na med pa'o zhes rtogs nas mngon par chags par mi byed de/_gang mngon par chags pa mi byed pa de mi 'khor ro/_/gang mi 'khor ba de rnam par mi 'gro ba'o/_/gang rnam 
[\[71a.3\]]par mi 'gro ba de mya ngan las 'das pa zhes bya'o/_/smras pa/_'jam dpal yongs su mya ngan las 'das pa zhes bya ba ci'i gnyen po yin pa'i phyir mya ngan las 'das pa zhes bya/_smras pa/_tshangs pa yongs su mya ngan las 'das pa zhes bya ba ni phan tshun rkyen la sgro mi 'dogs pa'i 
[\[71a.4\]]phyir ro/_/ma rig pa mngon par 'du mi byed pa dang /_'du byed mi 'jug pas kyang nye bar mi sbyor te/_gang nye bar mi sbyor ba de ni kun nas mi slong ngo /_/gang kun nas mi slong ba de ni yongs su mya ngan las 'das pa zhes bya'o/_/kun nas mi slong bar spyod pa ni shin tu 'gog pa'o/_/
[\[71a.5\]]de'i lam mngon par rtogs pa ni shin tu mi skye ba yin te/_'di ni 'phags pa'i bden pa bzhi zhes bya'o/_/de nas bram ze shing sA la chen po lta bu'i bu mnyam par gnas pas 'jam dpal gzhon nur gyur pa la 'di skad ces smras so/_/'jam dpal khyod kyis bstan pa thams 
[\[71a.6\]]cad ni yang dag par bstan pa'o/_/smras pa/_rigs kyi bu tshig thams cad ni yang dag pa'o/_/smras pa/_'jam dpal gang [{]brdzun [,]rdzun [}]gyi tshig yod pa ma yin pa/_yang dag pa ma yin pa gang yin pa de yang dag pa'am/_smras pa/_rigs kyi bu de yang yang dag pa'o/_/de ci'i phyir 
[\[71a.7\]]zhe na/_'di ltar ngag thams cad ni dbang du gyur pa ste/_yul la gnas pa yang ma yin no/_/phyogs na gnas pa yang ma yin no/_/gang dbang du gyur cing yul la'ang mi gnas/_phyogs la'ang mi gnas pa de ni med pa'i phyir yang dag pa ste/_de'i phyir tshig thams cad kyang yang 
[\[71b\]]
[\[71b.1\]]dag pa zhes bya'o/_/gang yang lha sbyin gyis tshig smras pa dang /_gang de bzhin gshegs pas tshig smras pa tshig de gnyis tha dad pa ma yin no/_/de ci'i phyir zhe na/_tshig thams cad ni de bzhin gshegs pa'i tshig ste/_tshig thams cad ni de bzhin nyid las mi 'da' ba'o/_/gang tshig 
[\[71b.2\]]gi rnam par rig par byas pa ste thams cad ni rnam par rig pa med pas rnam par rig par byas pa ste/_de bas na tshig thams cad yi ge mnyam pa'i phyir/_yi ge mtshungs pa'i phyir/_yi ge stong pa'i phyir tshig thams cad ni mtshungs pa'o/_/mnyam par gnas pas smras pa/_
[\[71b.3\]]'jam dpal de bzhin gshegs pas 'phags pa'i tha snyad du 'dogs pa dang /_'phags pa ma yin pa'i tha snyad du 'dogs pa zhes ma gsungs sam/_smras pa/_rigs kyi bu yi ge gang dag gis 'phags pa rnams kyi tha snyad du 'dogs pa'i yi ge de dag nyid kyis 'phags pa 
[\[71b.4\]]ma yin pa rnams kyang tha snyad du 'dogs so/_/smras pa/_'jam dpal de de bzhin no/_/smras pa/_ci yi ge de dag 'phags pa 'am 'phags pa ma yin pa zhes rtog gam/_smras pa/_de ma yin no/_/smras pa/_ji ltar yi ge de dag mi rtog rnam par mi rtog pa de bzhin du 'phags 
[\[71b.5\]]pa rnams ni rtog pa dang rnam par rtog pa thams cad dang bral ba'o/_/de dag la tha snyad med de/_'phags pa rnams ni yi ger 'du shes pas tha snyad du mi 'dogs so/_/chos su 'du shes pa ma yin/_chos ma yin par 'du shes pas ma yin/_bdag tu 'du shes pas ma yin/_
[\[71b.6\]]pha rol tu 'du shes pas ma yin no/_/'di lta ste dper na/_sil snyan dang /_rnga bo che dang /_rdza rnga dang /_dung dag ni rkyen gyis sgra 'byung yang de dag rnam par mi rtog pa de bzhin du 'phags pa rnams rkyen kun 'byung ba mthong ba'i phyir tha snyad du 'dogs pas chags par mi byed/_mngon par 
[\[71b.7\]]chags par mi byed do/_/de nas byang chub sems dpa' mnyam par gnas kyis 'jam dpal gzhon nur gyur pa la 'di skad ces smras so/_/'jam dpal bcom ldan 'das kyis 'di ltar dge slong dag 'dus te 'khod pas bya ba gnyis yod de/_chos kyi gtam bya ba dang /_'phags pa 
[\[72a\]]
[\[72a.1\]]mi smra bar gyur pas gnas par bya'o zhes gsungs na/_de la 'jam dpal chos kyi gtam ni gang /_'phags pa mi smra bar gyur pa ni gang /_smras pa/_gtam gang gis sangs rgyas 'khrug par mi byed/_chos 'khrug par mi byed/_dge 'dun 'khrug par mi byed pa 
[\[72a.2\]]'di ni chos kyi gtam mo/_/sangs rgyas la chos nyid du mos pa dang /_chos la 'dod chags dang bral bar mos pa dang /_dge 'dun la 'dus ma byas su mos pa 'di ni 'phags pa mi smra bar gyur pa'o/_/gzhan yang rigs kyi bu dran pa nye bar gzhag pa bzhi la brtsams te gtam 
[\[72a.3\]]brjod pa 'di ni chos kyi gtam mo/_/yang chos thams cad la mi dran zhing yid la mi byed pa 'di ni 'phags pa mi smra bar gyur pa'o/_/gang yang dag par spong ba bzhi la brtsams te gtam brjod pa ni chos kyi gtam mo/_/gang mnyam pa nyid kyis mtshungs par yang mi byed/_mi mtshungs 
[\[72a.4\]]par yang mi byed pa 'di ni 'phags pa mi smra bar 'gyur ro/_/gang rdzu 'phrul gyi rkang pa bzhi la brtsams te gtam brjod pa 'di ni chos kyi gtam mo/_/gang lus dang ngag dang /_yid kyi brtson par mi byed pa 'di ni 'phags pa mi smra bar 'gyur ba'o/_/gang dbang po lnga dang /_stobs lnga 
[\[72a.5\]]la brtsams te gtam brjod pa 'di ni chos kyi gtam mo/_/gang su la yang dad pas chos gang la yang dad par yang mi byed cing chos thams cad la yang blang ba med pa dang /_dor ba med par rab tu rnam par 'byed pa de ni 'phags pa mi smra bar gyur pa'o/_/dran pa dang rtse gcig pa dang /_
[\[72a.6\]]rlom sems med pa la gnas shing chos thams cad rang bzhin gyis mnyam par bzhag par mos pa dang /_spros pa'i gnas thams cad la mi rten pa'i rkyen du gyur pa 'di ni 'phags pa mi smra bar gyur pa'o/_/gang byang chub kyi yan lag bdun la brtsams te gtam brjod pa 'di ni chos kyi 
[\[72a.7\]]gtam mo/_/gang btang snyoms pas sgro btags pa med pa 'thob cing bsal ba yang med/_bzhag pa yang med par gnas pa 'di ni 'phags pa mi smra bar gyur pa'o/_/gang 'phags pa'i lam yan lag brgyad pa las brtsams te gtam rjod par byed pa 'di ni chos kyi gtam mo/_/gang 
[\[72b\]]
[\[72b.1\]]gzings lta bur rtogs nas chos la yang mi rten/_chos ma yin pa la yang mi rten par gnas pa 'di ni 'phags pa mi smra bar gyur pa'o/_/rigs kyi bu de ltar byang chub kyi phyogs kyi chos sum cu rtsa bdun gyi chos 'di dag smra ba dang /_'chad pa dang /_ston pa dang /_'dogs pa dang /_
[\[72b.2\]]'jug par byed pa dang /_'grel ba dang /_rnam par 'byed pa dang /_gsal bar byed cing yang dag par ji lta bur ston pa gang yin pa 'di ni chos kyi gtam mo/_/gang 'di ltar chos kyis mngon sum du gyur la lus las logs shig na'ang chos mi mthong /_chos las logs shig na'ang 
[\[72b.3\]]lus mi mthong ngo /_/ji nas gnyis su yang mi mthong /_gnyis su med par yang mi mthong ba de ltar mthong ste/_de ltar mthong na mngon sum du ye shes mthong ba yang mi mthong ste/_gang mi mthong ba 'di ni 'phags pa mi smra bar gyur pa'o/_/gzhan yang rigs kyi bu gang bdag tu sgro 
[\[72b.4\]]'dogs pa dang /_pha rol tu sgro 'dogs pa dang /_chos su sgro 'dogs pa dang /_chos ma yin pa sgro 'dogs pas gtam mi brjod pa 'di ni chos kyi gtam mo/_/gang brjod du med pa'i chos nyid thob pas yi ge dang /_skad dang /_sgra dang /_dbyangs thams cad dang bral ba mi g.yo ba thob pa 
[\[72b.5\]]dben pa'i rang bzhin gyi sems kyis nye bar bsgrub pa la gnas pa 'di ni 'phags pa mi smra bar gyur pa'o/_/rigs kyi bu gang su dag sems can thams cad kyi dbang po mchog dang mchog ma yin pa shes pas/_gtam brjod pa de dag ni chos kyi gtam brjod pa'o/_/gang la la mnyam 
[\[72b.6\]]par ma bzhag cing ma g.yengs pa de dag ni 'phags pa mi smra bar gyur pa la gnas pa'o/_/de nas 'jam dpal gzhon nur gyur pa la bram ze shing sA la chen po lta bu'i bu mnyam par gnas pas 'di skad ces smras so/_/ji ltar 'jam dpal khyod kyis bshad pa'i don kho bos shes pa ltar 
[\[72b.7\]]na nyan thos dang /_rang sangs rgyas rnams la chos kyi gtam dang /_'phags pa mi smra bar gyur pa med do/_/de ci'i phyir zhe na/_de dag dbang po mchog dang /_mchog ma yin par shes pa la mkhas pa yang med/_rtag tu mnyam par gzhag pa yang ma yin no/_/'jam dpal su dag 
[\[73a\]]
[\[73a.1\]]chos smra ba yin/_su dag 'phags pa mi smra bar gyur pa la gnas pa yin zhes gang yang dag par smra bas smra na/_'jam dpal de bzhin gshegs pa'o zhes yang dag par smra bas smra ba'o/_/de ci'i phyir zhe na/_sangs rgyas bcom ldan 'das ni sems can thams cad 
[\[73a.2\]]kyi dbang po la mkhas shing rtag tu mnyam par bzhag pa'o/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal rigs kyi bu mnyam par gnas pas ji ltar bshad pa de de bzhin te/_'di ltar sangs rgyas bcom ldan 'das rnams dgongs so/_/de nas 
[\[73a.3\]]bcom ldan 'das la gnas brtan rab 'byor gyis 'di skad ces gsol to/_/bcom ldan 'das las bdag gis mngon sum du thos shing mngon sum du bzung ste/_dge slong 'dus te 'khod pa rnams kyis bya ba gnyis yod de/_chos kyi gtam brjod par bya/_'phags pa mi smra bar gyur pa la 
[\[73a.4\]]gnas par bya'o zhes gsungs na/_bcom ldan 'das gal te gnas 'di la nyan thos rnams mi nus na de ji ltar de bzhin gshegs pas nyan thos rnams la chos kyi gtam brjod cig_/yang na 'phags pa mi smra bar gyur pas gnas par byos shig ces don 'di nye bar bstan/_bcom ldan 
[\[73a.5\]]'das kyis bka' stsal pa/_rab 'byor 'di ci snyam du sems/_nyan thos rnams ma thos par chos kyi gtam brjod dam/_'phags pa mi smra bar gyur pa rtse gcig pas gnas sam/_gsol pa/_de ma lags so/_/bcom ldan 'das kyis bka' stsal pa/_rab 'byor rnam grangs 'dis 
[\[73a.6\]]'di ltar nyan thos dang /_rang sangs rgyas rnams la chos kyi gtam yang med/_'phags pa mi smra ba'ang med par rig par bya'o/_/de nas 'jam dpal gzhon nur gyur pas tshe dang ldan pa rab 'byor la 'di skad ces smras so/_/rab 'byor sems can rnams kyi spyod pa brgyad khri bzhi stong gang 
[\[73a.7\]]de bzhin gshegs pas mkhyen pa de dag gnas brtan gyis shes sam gang dag la de lta bu'i gtam brjod par bya ba de dag la rjes su 'thun pa'i gtam bstan par bya ba de la gnas brtan gyi ye shes 'jug gam/_smras pa/_'jam dpal de ma yin no/_/'jam dpal gyis smras pa/_gnas 
[\[73b\]]
[\[73b.1\]]brtan rab 'byor ting nge 'dzin gang la gnas nas sems can thams cad kyi sems kyi spyod pa la lta zhing /_bdag gi sems dang pha rol gyi sems su sgrib par mi 'gyur ba sems can thams cad kyi sems la lta ba'i ting nge 'dzin la mnyam par 'jog gam/_smras pa/_'jam dpal de 
[\[73b.2\]]ma yin no/_/'jam dpal gyis smras pa/_btsun pa rab 'byor de bzhin gshegs pa sems can gyi spyod pa brgyad khri bzhi stong so so ci rigs su sman pa ston pas chos kyi gtam brjod do/_/ting nge 'dzin mnyam pa nyid las kyang mi g.yo la sems can thams cad kyi sems kyi spyod pa yang 
[\[73b.3\]]rab tu mkhyen te/_btsun pa rab 'byor rnam grangs 'dis kyang 'di ltar 'di la nyan thos dang /_rang sangs rgyas rnams kyi yul ma yin par rig par bya'o/_/btsun pa rab 'byor sems can 'dod chags spyod pa gang dag sdug pa'i rnam pa nyid kyis rnam par 'grol zhing mi sdug pa'i rnam 
[\[73b.4\]]pas rnam par mi 'grol ba'ang yod de/_de dag kyang de bzhin gshegs pas rab tu mkhyen to/_/sems can zhe sdang la spyod pa gang skyon mthong bas rnam par grol bar 'gyur la byams pas rnam par 'grol bar mi 'gyur ba yang yod de/_de dag kyang de bzhin gshegs pas rab tu 
[\[73b.5\]]mkhyen to/_/sems can gti mug spyod pa gang dag smad pas rnam par grol bar 'gyur la/_chos bstan pas rnam par grol bar mi 'gyur ba yang yod de/_de dag kyang de bzhin gshegs pas rab tu mkhyen to/_/sems can cha mnyam par spyod pa sdug pa'i rnam pas kyang rnam par mi 
[\[73b.6\]]'grol/_mi sdug pa'i rnam pas kyang mi 'grol/_byams pas kyang mi 'grol/_skyon gyis kyang mi 'grol/_chos bstan pas kyang mi 'grol/_smad pas kyang rnam par grol bar mi 'gyur ba yang yod de/_de dag la de bzhin gshegs pa ci nas mnyam pa nyid kyis dbang po'i khams 
[\[73b.7\]]las rnam par grol ba de lta de lta bur chos ston te/_de dag kyang de bzhin gshegs pas rab tu mkhyen to/_/rab 'byor rnam grangs 'dis 'di ltar de bzhin gshegs pa ni chos smra ba'i mchog yin pa dang /_bsam gtan pa'i mchog yin pa dang /_mi smra bar gyur pa la dga' ba'i 
[\[74a\]]
[\[74a.1\]]mchog yin par de ltar rig par bya'o/_/de nas tshe dang ldan pa rab 'byor gyis 'jam dpal gzhon nur gyur pa la 'di skad ces smras so/_/'jam dpal gal te nyan thos dang /_rang sangs rgyas kyi chos brjod par mi nus/_'phags pa mi smra bar gyur pa la gnas 
[\[74a.2\]]par mi nus na/_byang chub sems dpa' gang la la yon tan 'di lta bu dang ldan pa gang ji ltar chos kyi gtam rjod par byed cing /_'phags pa mi smra bar gyur pa la gnas pa yod dam/_'jam dpal gyis smras pa/_btsun pa rab 'byor de bzhin gshegs pa 'di mngon du bzhugs pa 
[\[74a.3\]]mkhyen na de bzhin gshegs pas mkhyen gyis 'di la zhus shig_/de'i tshe bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor sangs rgyas thams cad kyi chos kyi rjes su 'jug pa g.yeng ba med pa'i sems zhes bya ba'i ting nge 'dzin yod de/_byang 
[\[74a.4\]]chub sems dpa' gang dag gis ting nge 'dzin de thob pa de dag thams cad yon tan 'di dag dang ldan par 'gyur ro/_/de nas 'jam dpal gzhon nur gyur pas byang chub sems dpa' mnyam par gnas la 'di skad ces smras so/_/rigs kyi bu gang spyod pa brgyad khri bzhi stong dang /_chos 
[\[74a.5\]]kyi phung po brgyad khri bzhi stong bstan pa 'di ni chos kyi gtam zhes bya'o/_/gang 'du shes dang tshor ba thams cad 'gog pa'i snyoms par 'jug pa 'di ni 'phags pa mi smra bar gyur pa'o/_/rigs kyi bu ngas bskal pa'am/_bskal pa las lhag par yang chos kyi gtam dang 'phags 
[\[74a.6\]]pa mi smra bar gyur pa la brtsams te lung bstan kyang nga'i spobs pa zad par mi 'gyur ro/_/de nas bcom ldan 'das kyis bram ze shing sA la chen po lta bu'i bu mnyam par gnas pa la bka' stsal pa/_rigs kyi bu sngon 'das pa'i dus na byung ba bskal pa grangs med pa bas ches 
[\[74a.7\]]grangs med pa/_rgya che ba tshad med pa nas bskal pa snyan pa rnam par grags pa zhes bya ba byung ste/_de'i tshe de'i dus na mthong na dga' ba'i 'jig rten gyi khams su kun tu 'od zer zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs 
[\[74b\]]
[\[74b.1\]]su ldan pa/_bde bar gshegs pa/_'jig rten rig pa/_skyes bu 'dul ba/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ngo /_/bcom ldan 'das kun tu 'od zer de bzhin gshegs pa'i 'jig rten gyi khams 
[\[74b.2\]]mthong na dga' ba rin po che thams cad rab tu bkram pa/_'byor pa rgyas pa/_bde ba shin tu lo legs pa nyams dga' ba/_lha dang mis kun tu gang bar gyur to/_/'jig rten gyi khams de spos thams cad kyis yongs su bsgos pas/_reg na shing bal ltar 'jam pa/_gos 
[\[74b.3\]]ka tsa lin di ka ltar reg na bde ba/_rin po che sna bdun gyis mnyam par brgyan par gyur to/_/mthong na dga' ba'i 'jig rten gyi khams de na gling bzhi pa bye ba phrag bzhi yod de/_re re la yang gling chen po dpag tshad brgyad khri bzhi stong yod do/_/grong khyer chen po de dag thams cad kyang rin 
[\[74b.4\]]po che thams cad kyis brgyan pa dpag tshad kyi tshad tsam du byas pa yin te/_grong khyer chen po re re na yang grong dang /_ri khrod pa dang /_yul 'khor dang /_grong rdal lnga brgyas bskor bar gyur to/_/grong dang /_grong khyer dang /_grong rdal dang /_ljongs thams cad na yang srog chags mang po brgya 
[\[74b.5\]]stong gnas te/_mi de dag gi mig sngar ci snang ba de dag thams cad kyang sdug cing yid du 'ong ba snang ste/_yid du mi 'ong ba mi snang ngo /_/mi de dag kyang sangs rgyas rjes su dran pa'i ting nge 'dzin thob par gyur to/_/de'i phyir 'jig rten gyi khams de mthong na dga' ba zhes bya'o/_/sangs 
[\[74b.6\]]rgyas kyi zhing gzhan nas byang chub sems dpa' 'jig rten gyi khams der 'ongs pa de dag kyang /_'jig rten gyi khams mthong na dga' ba bzhin du 'jig rten gyi khams gzhan la de tsam du dga' bar mi 'dzin to/_/yang de bzhin gshegs pa kun tu 'od zer de theg pa gsum la brtsams 
[\[74b.7\]]te sems can rnams la chos ston te/_phal cher ni rigs kyi bu khyed 'di ltar gnas pa gnyis kyis gnas par byos shig_/chos kyi gtam brjod cig_/yang na 'phags pa mi smra bar gyur pa nye bar zhi ba la gnas par byos shig ces rgyas par yang dag par rab tu ston to//_//
[\[75a\]]
[\[75a.1\]]bam po lnga pa/_rigs kyi bu yang de'i tshe steng gi phyogs nas de bzhin gshegs pa sman pa'i rgyal po'i sangs rgyas kyi zhing nas byang chub sems dpa' blo gros mi zad pa dang /_khyad par blo gros gnyis 'ongs nas de gnyis bcom ldan 'das kun tu 'od zer de bzhin gshegs 
[\[75a.2\]]pa ga la ba der phyin te/_bcom ldan 'das kyi zhabs la mgo bos phyag 'tshal nas lan gsum bskor te phyogs gcig tu 'dug go/_/de gnyis la de bzhin gshegs pa des snang ba yongs su dag pa zhes bya ba'i ting nge 'dzin rgya cher yang dag par rab tu ston to/_/ci'i phyir snang 
[\[75a.3\]]ba yongs su dag pa zhes bya zhe na/_byang chub sems dpa' gang ting nge 'dzin de thob pa de mtshan ma dang /_nyon mongs pa thams cad las rnam par grol zhing sangs rgyas kyi chos thams cad la snang ba thob par 'gyur te/_de'i phyir snang ba yongs su dag pa zhes bya'o/_/chos thams 
[\[75a.4\]]cad sngon gyi mtha' nas yongs su dag pa'o/_/chos thams cad phyi ma'i mtha' nas yongs su dag pa'o/_/chos thams cad da ltar byung ba'i mtha' nas yongs su dag pa ste/_'di ni dus gsum yongs su dag pa zhes bya'o/_/gang yongs su dag pa 'di ni nam du yang yongs su 
[\[75a.5\]]ma dag par mi 'gyur te/_yongs su dag pa gang gis rang bzhin gyis yongs su dag pa 'di ni shin tu yongs su dag pa ste/_de'i phyir chos thams cad rang bzhin gyis 'od gsal ba zhes bya'o/_/chos thams cad kyi rang bzhin de gang zhe na/_chos thams cad ni stong pa nyid kyi rang 
[\[75a.6\]]bzhin can te dmigs pa dang bral ba'o/_/chos thams cad ni mtshan ma med pa'i rang bzhin can te rtog pa dang rnam par rtog pa dang bral ba'o/_/chos thams cad ni smon pa med pa'i rang bzhin can te/_blang ba med pa/_dor ba med pa/_bsam pa med pa/_nus pa med pa shin tu ngo 
[\[75a.7\]]bo nyid dang bral ba yin te/_de ni rang bzhin gyis 'od gsal ba'o/_/'khor ba'i rang bzhin gang yin pa de mya ngan las 'das pa'i rang bzhin yin no/_/mya ngan las 'das pa'i rang bzhin gang yin pa de chos thams cad kyi rang bzhin yin te/_de'i phyir sems rang bzhin gyis 'od gsal 
[\[75b\]]
[\[75b.1\]]ba zhes bya'o/_/rigs kyi bu 'di lta ste dper na/_nam mkha' bla gab med pa kun nas nyon mongs par 'gyur ba ni gnas ma yin zhing go skabs med de/_rigs kyi bu de bzhin du sems kyi rang bzhin yang kun nas nyon mongs par gyur pa ni gnas ma yin zhing go skabs med do/_/rigs 
[\[75b.2\]]kyi bu 'di lta ste dper na/_nam mkha' la sprin gyi phung po'am/_du ba'am/_rdul dag byung ste/_des nam mkha' mi mdzes shing lham me lhang nger mi 'gyur mod kyi de dag gis nam mkha'i rang bzhin kun nas nyon mongs par mi 'gyur ro/_/gal te nam mkha' kun nas nyon mongs su 
[\[75b.3\]]zin na shin tu rnam par dag par mi 'gyur te/_'di ltar kun nas nyon mongs par mi 'gyur bas na de'i phyir nam mkha' zhes rab tu dbye'o/_/rigs kyi bu de bzhin du byis pa so so'i skye bo tshul bzhin ma yin pa yid la byed pa dang ldan pa rnams kyi nyon mongs pa skyed mod kyi de dag 
[\[75b.4\]]gis sems kyi rang bzhin kun nas nyon mongs par mi 'gyur ro/_/gal te kun nas nyon mongs par 'gyur na ni shin tu rnam par dag par mi 'gyur te/_'di ltar kun nas nyon mongs par mi 'gyur bas na de'i phyir rang bzhin gyis rnam par grol bas rnam par grol lo/_/rigs kyi bu 
[\[75b.5\]]'di ni snang ba yongs su dag pa'i ting nge 'dzin la 'jug pa'o/_/zhes de ltar de bzhin gshegs pa des byang chub sems dpa' de gnyis la rab tu bstan to/_/de gnyis kyis ting nge 'dzin de thos nas bsam gyis mi khyab pa'i chos la chos kyi snang ba thob bo/_/de nas bcom ldan 'das 
[\[75b.6\]]kun tu 'od zer de bzhin gshegs pa la byang chub sems dpa' blo gros mi zad pas 'di skad ces gsol to/_/bcom ldan 'das bdag cag gis ting nge 'dzin 'di la 'jug pa ni thos na/_bcom ldan 'das bdag cag gnas gang gis gnas par bgyi/_de skad ces gsol pa 
[\[75b.7\]]dang /_bcom ldan 'das des rigs kyi bu de gnyis la 'di skad ces bka' stsal to/_/rigs kyi bu 'di la khyod chos kyi gtam yang dag par ston cig_/yang na 'phags pa mi smra bar gyur pa la gnas par gyis shig_/de nas bcom ldan 'das las byang chub sems dpa' de 
[\[76a\]]
[\[76a.1\]]gnyis kyis legs so zhes bya ba thos te/_bcom ldan 'das kyi zhabs la mgo bos phyag 'tshal nas lan gsum bskor ba byas te/_bcom ldan 'das kyi drung nas skyed mos tshal zhig gang na yod pa der song ste/_der phyin nas rang gis sprul pa'i khang bu brtsegs 
[\[76a.2\]]pa'i nang du 'dug go/_/de gnyis de ni 'dug pa der tshangs pa chen po 'od zer bzang po zhes bya ba tshangs pa brgya stong phrag bdun cu rtsa gnyis dang byang chub sems dpa' de gnyis ga la ba der song ste phyin nas byang chub sems dpa' de gnyis kyi rkang pa la mgo bos phyag 'tshal nas lan 
[\[76a.3\]]gsum bskor ba byas te byang chub sems dpa' de gnyis la 'di skad ces smras so/_/rigs kyi bu bcom ldan 'das kun tu 'od zer de bzhin gshegs pa des 'di skad du 'dus shing 'khod pa rnams kyis bya ba gnyis yod de/_chos kyi gtam bstan par bya'o/_/yang na 'phags 
[\[76a.4\]]pa mi smra bar gyur pas gnas par bya'o zhes gsungs na/_de la chos kyi gtam ni gang yin/_'phags pa mi smra bar gyur pa ni gang yin/_de skad ces smras pa dang /_byang chub sems dpa' de gnyis kyis tshangs pa 'od zer bzang po la 'di skad ces smras so/_/tshangs pa de'i phyir dri 
[\[76a.5\]]ba lung bstan pa 'di las cung zad cig bshad kyis nyon cig dang /_'di la de bzhin gshegs pa ni mngon sum ste pha rol gyi mchog brnyes so/_/rigs kyi bu de ltar byang chub sems dpa' de gnyis 'khor de'i nang na 'di lta ste/_chos kyi gtam dang /_'phags pa mi smra 
[\[76a.6\]]bar gyur pa la brtsams nas don gyi tshig 'di nyid rgyas par bstan te/_de'i tshe tshangs pa brgya stong phrag bdun cu rtsa gnyis po de dag mi skye ba'i chos la bzod pa skyes so/_/tshangs pa 'od zer bzang pos kyang ting nge 'dzin kun tu snang ba mngon du gyur te rab tu thob bo/_/rigs kyi bu de ltar 
[\[76a.7\]]byang chub sems dpa' spobs pa rgyun mi chad pa de gnyis dris pa gnyis po 'di lta ste chos kyi gtam dang /_'phags pa mi smra bar gyur pa yang dag par ston cing 'dug ste/_de gnyis kyis lo stong phrag bdun cu rtsa drug gi bar du don gyi tshig 'di gnyis gtan la 'bebs shing 
[\[76b\]]
[\[76b.1\]]lan ldon par gyur te/_gcig gi yang mthar ma phyin/_gnyis po'i yang mthar ma phyin to/_/de nas de bzhin gshegs pa de steng gi nam mkha' la bzhugs nas de gnyis la 'di skad ces bka' stsal to/_/rigs kyi bu mchog go/_/smra bas rtsod par ma byed cig_/smra bas rtsod pa ma skyed 
[\[76b.2\]]cig_/smra ba thams cad ni brag ca dang mtshungs te/_sgra ji 'dra ba de bzhin du sgra brnyan yang de bzhin no/_/khyod kyi spobs pa so so'i yang dag par rig pa mi zad pa mngon par bsgrub pa khong du chud do/_/khyed 'dod na dris pa 'di'i don bskal pa'am/_bskal pa las lhag par yang 
[\[76b.3\]]lan ldon zhing khyed kyi spobs pa'i mthar phyin par yang mi 'gyur mod kyi sangs rgyas kyi tshig ni nye bar zhi ba yin te/_zhi ba rab tu zhi ba/_nye bar zhi ba/_yi ge med pa'i don to/_/don ni brjod du med pa ste/_ji tsam du brjod pa de tsam du don med pa'o/_/don la rton pa yi ge la ma rton 
[\[76b.4\]]cig ces de gnyis de bzhin gshegs pa des bskul bar rig nas cang mi smra bar gyur to/_/rigs kyi bu rnam grangs 'dis kyang 'di ltar 'dod na byang chub sems dpa' dag bskal pa brgya stong ngam/_de las lhag par yang spobs pas bstan pa ston par rig par bya'o/_/rigs kyi 
[\[76b.5\]]bu de'i tshe de'i dus na byang chub sems dpa' gnyis byung ba gzhan yin par 'dzin pa khyod kyis de ltar mi blta'o/_/de ci'i phyir zhe na/_'jam dpal gzhon nur gyur pa 'di de'i tshe byang chub sems dpa' blo gros mi zad pa zhes bya bar gyur to/_/mnyam par gnas pa khyod kyang de'i tshe de'i 
[\[76b.6\]]dus na byang chub sems dpa' khyad par blo gros zhes bya bar gyur to/_/de'i tshe de'i dus na tshangs pa chen po khyad par sems 'di ni tshangs pa 'od zer bzang po zhes bya bar gyur to/_/de nas bcom ldan 'das la bram ze shing sA la chen po lta bu'i bu mnyam par gnas pas 'di skad ces 
[\[76b.7\]]gsol to/_/bcom ldan 'das gang 'di mngon par brtson pa de bgyid pa'i brtson 'grus brtsam pa de la de bzhin gshegs pa rnams kyi byang chub ni don chen po 'thob par 'gyur te/_mngon par mi brtson pa rnams la ni sangs rgyas bcom ldan 'das brgya stong gis kyang ci zhig bgyi/_
[\[77a\]]
[\[77a.1\]]bcom ldan 'das mngon par brtson pa ni byang chub lags so/_/de nas 'jam dpal gzhon nur gyur pas bram ze shing sA la chen po lta bu'i bu mnyam par gnas pa la 'di skad ces smras so/_/ji ltar na byang chub sems dpa' mngon par brtson pa mngon par brtson pa 
[\[77a.2\]]zhes bya/_smras pa/_byang chub sems dpas ji ltar brtson par byas pas mngon par rtogs pa 'thob par 'gyur ba ste 'di ni mngon par brtson pa'o/_/smras pa/_yang ji ltar mngon par brtson pas mngon par rtogs pa 'thob par 'gyur/_smras pa/_gang chos gang la yang rnam par 
[\[77a.3\]]mi rtog na de ltar mngon par brtson pas mngon par rtogs pa 'thob par 'gyur ro/_/smras pa/_ji ltar na mngon par rtogs pa mngon par rtogs pa yin/_smras pa/_mnyam pa nyid gang gis chos thams cad mnyam par mthong ba ni de ltar na mngon par rtogs pa mngon par rtogs pa 
[\[77a.4\]]yin no/_/smras pa/_rigs kyi bu mnyam pa nyid mthong bar rung ngam/_smras pa/_mi rung ngo /_/smras pa/_gal te mi rung na mi mnyam par 'gyur te/_mnyam par mi rung ngo /_/khyad par sems kyis smras pa/_'jam dpal gang mnyam pa nyid kyis chos thams cad mi mthong ba 'di ni mngon 
[\[77a.5\]]par rtogs pa zhes bya'o/_/'jam dpal gyis smras pa/_tshangs pa ci'i phyir mi mthong /_smras pa/_gnyis dang bral ba'i phyir mi mthong ngo /_/'jam dpal mi mthong ba ni yang dag par mthong ba yin no/_/smras pa/_tshangs pa sus 'jig rten gyi mnyam pa nyid mthong /_smras pa/_de 
[\[77a.6\]]bzhin gshegs pas so/_/smras pa/_ji ltar gzigs/_smras pa/_ji ltar gzugs kyi de bzhin nyid las gzhan du ma mdzad pa dang /_tshor ba dang /_'du shes dang /_'du byed dang /_rnam par shes pa'i de bzhin nyid las gzhan du ma mdzad pa'o/_/'jam dpal phung po lnga'i de bzhin 
[\[77a.7\]]nyid ji lta ba bzhin du gzigs pa 'di ni 'jig rten la yang dag par gzigs pa'o/_/smras pa/_tshangs pa 'jig rten gang gis rab tu phye smras pa/_zad pa'i mtshan nyid kyis rab tu phye'o/_/smras pa/_gal te 'jig rten zad pa'i mtshan nyid kyis rab tu phye ba yin na tshangs pa ci 'jig 
[\[77b\]]
[\[77b.1\]]rten gyi mtshan nyid de zad par 'gyur ram/_smras pa/_'jam dpal 'jig rten gyi mtshan nyid zad par mi 'gyur ro/_/smras pa/_'o na nga ji ltar 'jig rten zad pa'i mtshan nyid kyis rab tu phye ba yin/_smras pa/_'jam dpal gang shin tu zad pa de ni zad par mi 'gyur ro/_/de ci'i phyir zhe 
[\[77b.2\]]na/_gang zad pa de ni zad par mi 'gyur ba'i phyir ro/_/smras pa/_tshangs pa de bzhin gshegs pas 'dus byas zad pa'i chos can du ma gsungs sam/_smras pa/_'jam dpal zad pa'i chos nyid gang yin pa de nam yang zad par mi 'gyur te/_de bas na de bzhin gshegs pas 'dus 
[\[77b.3\]]byas zad pa'i chos can no zhes gsungs so/_/smras pa/_tshangs pa gang gis 'dus byas kyi grangs su 'gro/_smras pa/_'jam dpal zad pa'i chos nyid kyis 'dus byas so zhes bya ba'i grangs su 'gro'o/_/smras pa/_tshangs pa 'dus byas ci la gnas/_smras pa/_'dus ma 
[\[77b.4\]]byas kyi rang bzhin la gnas so/_/smras pa/_tshangs pa 'dus byas dang /_'dus ma byas kyi chos rnams la tha dad du bya ba ci yod/_smras pa/_'jam dpal 'dus byas dang /_'dus ma byas kyi chos rnams la tha dad du bya ba ni tha snyad do/_/de ci'i phyir zhe na/_tha snyad kyis 'di ni 'dus byas 
[\[77b.5\]]so/_/'di ni 'dus ma byas so zhes bstan to/_/yang 'dus byas kyi chos nyid gang yin pa de ni 'dus ma byas kyi chos nyid kyang de yin te/_chos nyid la tha dad du bya ba med do/_/smras pa/_tshangs pa chos nyid ces bya ba 'di gang gi tshig [{]bla dgas [,]bla dwags [}]yin/_smras pa/_'jam dpal chos 
[\[77b.6\]]nyid ces bya ba ni 'dus ma byas dang bye brag med par gyur pa'i chos rnams kyi tshig [{]bla dgas [,]bla dwags [}]so/_/smras pa/_tshig [{]bla dgas [,]bla dwags [}]zhes bya ba'i don ci/_smras pa/_pha rol rnam par rig par bya ba'i ched du bstan pas na 'di ni de'i phyir tshig [{]bla dgas [,]bla dwags [}]zhes bya'o/_/de ci'i phyir zhe na/_tshig [{]bla dgas [,]bla dwags [}]
[\[77b.7\]]thams cad ni lhag par byed pas sgro 'dogs pa yin te/_de'i phyir de bzhin gshegs pa sgro mi 'dogs shing lhag par yang mi mdzad la ston pas na de ni lhag pa'i tshig ces bya'o/_/yang 'jam dpal tshig thams cad tshig ma yin pas na de'i phyir sangs rgyas kyi tshig ni brjod du med pa zhes bya'o/_/
[\[78a\]]
[\[78a.1\]]de ci'i phyir zhe na/_yang dag par rdzogs pa'i sangs rgyas nyid ni brjod pas rab tu phye ba ma yin no/_/smras pa/_yang dag par rdzogs pa'i sangs rgyas ji ltar rab tu dbye/_smras pa/_gzugs su yang ma yin/_mtshan du yang ma yin/_chos nyid du yang rab tu mi dbye'o/_/smras 
[\[78a.2\]]pa/_ji gzugs kyi mtshan nyid kyi chos las tha dad du rab tu dbye'am/_smras pa/_de ma yin no/_/smras pa/_gzugs kyi mtshan nyid kyi chos kyi de bzhin nyid gang yin pa de ni de las kyang ma yin/_gzhan las kyang ma yin te/_de ltar de bzhin gshegs pa rnams rab tu dbye'o/_/'di ltar 
[\[78a.3\]]de bzhin nyid kyis rab tu bstan cing chud za bar yang mi 'gyur ba de ltar rab tu dbye'o/_/smras pa/_de ltar na de bzhin gshegs pas ci zhig mngon par rdzogs par sangs rgyas/_smras pa/_'jam dpal de ltar na de bzhin gshegs pas chos thams cad kyi rang bzhin dang ngo bo nyid kyis ji lta ba bzhin 
[\[78a.4\]]du mngon par rdzogs par sangs rgyas shing mngon par rtogs te/_de phyir yang dag par rdzogs pa'i sangs rgyas zhes bya'o/_/de nas bcom ldan 'das la bram ze shing sA la chen po lta bu'i bu mnyam par gnas kyis 'di skad ces gsol to/_/bcom ldan 'das ji ltar na byang chub sems dpa' 
[\[78a.5\]]rnams theg pa chen po la yang dag par zhugs pa zhes bgyi/_de nas bcom ldan 'das kyis de'i tshe tshigs su bcad pa 'di dag gsungs so/_/mkhas pa de dag gzugs gzhig phyir/_/byang chub tu ni ma zhugs te/_/gzugs bzhin byang chub de bzhin zhes/_/mkhas pa dag ni de ltar 
[\[78a.6\]]'jug_/de bzhin nyid kyis phye bas na/_/gzugs ltar byang chub de bzhin te/_/mkhas mchog de dag byang chub la/_/yongs su dbye bar mi 'jug go/_/byang chub don ni dbyer med de/_/don la byang chub mi dmigs so/_/don dam 'di la gang brtson pa/_/de dag byang chub nyid la zhugs/_/
[\[78a.7\]]phung po dang ni khams rnams dang /_/skye mched dag la byang chub tshol/_/byang chub de yi rang bzhin te/_/de dag gud na byang chub med/_/chos rnams rab dang tha ma dang /_/bar ma'ang nam zhig mi 'dzin cing /_/gang yang 'dor bar mi byed pa/_/de tshe byang chub yang dag zhugs/_/nam zhig chos dang 
[\[78b\]]
[\[78b.1\]]chos ma yin/_/gnyis su de dag khas mi len/_/gnyis su gyur pa'ang ma yin pa/_/de dag byang chub rab tu zhugs/_/'dus ma byas ni gnyis su med/_/'dus byas dag ni gnyis yod na/_/'di gnyis mtha' ste rnam par spang /_/byang chub spyad pa de dag spyod/_/so so'i skye las rab 
[\[78b.2\]]'das la/_/mi 'gyur ba la'ang mi gnas shing /_/'bras bu'ang ma thob 'phags pa rnams/_/de dag 'jig rten sbyin 'os yin/_/'jig rten chos rnams kun lta zhing /_/'jig rten na yang pad mo bzhin/_/spyod pa mchog la spyod pa ni/_/de dag byang chub zhugs pa yin/_/gang la 
[\[78b.3\]]'jig rten spyod pa der/_/de dag spyod par byed mod kyi/_/gang la 'jig rten rmongs 'gyur ba/_/de la mkhas pa de dag grol/_/de dag 'khor bar nyon mi mongs/_/byang chub sems dpa' 'jigs med pa/_/zhan pa med cing zhum med pa/_/de dag byang chub spyad pa spyod/_/ji bzhin mkhas 
[\[78b.4\]]shing brtag par bgyi/_/chos kyi dbyings kyi tshul yang rtogs/_/de dag chos dang chos min du/_/'di la mkhas pa mi rtog go/_/byang chub spyod pa rab spyod cing /_/de dag chos rnams 'jig mi byed/_/gang yang skyed par mi byed de/_/'di ni byang chub mtshan nyid do/_/chos rnams thams cad 
[\[78b.5\]]mtshan nyid med/_/nam mkha' mtshungs shing mnyam pa ste/_/mkhas pa de dag nam du yang /_/mtshan gzhi mtshan gzhi med mi snyam/_/spyod pa mkhas par gyur pa yin/_/thabs kyi pha rol rab song zhing /_/sems can rnams kyi bsam pa yang /_/mkhas pa dag ni rdzogs par byed/_/rtag tu 
[\[78b.6\]]dam pa'i chos 'dzin cing /_/mngon pa nyid la rab tu gnas/_/chos la rlom sems mi byed pa/_/'di ni nga yi chos yin te/_/sangs rgyas dag ni skyes kyang rung /_/'on te 'dren pa ma skyes kyang /_/chos rnams thams cad stong pa ste/_/de dag chos nyid de mi 'dor/_/chos rnams kun la mngon sum 
[\[78b.7\]]ste/_/chos kyi chos nyid gang yin pa/_/de bzhin nyid la rab gnas shing /_/de dag brtan pa shin tu sten/_/bdud kyi zab mo spyod pa yi/_/gting yang rtag tu rig mi 'gyur/_/'di ltar de dag chos rnams la/_/ma lus par ni mi 'dzin to/_/sangs rgyas ye shes rab tshol na/_/yang dag zhugs 
[\[79a\]]
[\[79a.1\]]pa'i spyod yul min/_/ye shes de yang yul gnas dang /_/phyogs la gnas pa mi thob bo/_/sangs rgyas ye shes chags med de/_/chos dang chos la chags mi byed/_/byang chub tu ni gang gzhol ba/_/de bzhin de dag chags mi byed/_/sbyin pas mngon par rtag tu 
[\[79a.2\]]'phags/_/sems dul dul la rab tu dga'/_/de dag ma lus gtong ba na/_/zhen pa'i sems ni yong med do/_/chos ni gtong bar mi nus te/_/gzung bar yang ni mi nus so/_/de ltar chos rnams thams cad la/_/bdag gi dngos po yod ma yin/_/chos rnams thams cad ma mchis 
[\[79a.3\]]shing /_/grol ba'ang med par gang gis shes/_/gang la lta ba med pa ste/_/de ni sbyin bdag chen po yin/_/nga dang nga yir lta ba gang /_/de la de dag yong med de/_/de phyir de dag gtong ba na/_/dngos po ci la'ang rten mi 'gyur/_/sbyin pa gtong ba thams cad kyang /_/byang chub la 
[\[79a.4\]]ni sngo bar byed/_/byang chub la ni sbyin pa yi/_/gnyis su 'du shes mi bskyed do/_/'du byed med pa'i tshul khrims la/_/rtag par shin tu gnas par 'gyur/_/tshul khrims la yang bdag gnas shes/_/de dag la ni rlom sems med/_/tshul khrims dag ni ma byas shing /_/ma skyes par 
[\[79a.5\]]yang mkhas pas shes/_/de phyir de yi tshul khrims ni/_/rab dag dri med nam mkha' bzhin/_/lus ni gzugs brnyan nyid dang 'dra/_/ngag ni brag ca ji bzhin te/_/sems kyang sgyu ma 'drar rig nas/_/de dag tshul khrims mi snyems so/_/de dag zhi zhing rab tu zhi/_/nye bar zhi zhing 
[\[79a.6\]]mnyam par gzhag_/sdig pa thams cad zhi byed cing /_/rab tu zhi ba'i pha rol song /_/ngang tshul ngan dang tshul khrims ni/_/gnyis su bya ba de la med/_/chos kyi dbyings ni yongs shes nas/_/de yi tshul khrims zag pa med/_/bzod pa'i pha rol rab phyin cing /_/nyes byas thams cad 
[\[79a.7\]]bzod par byed/_/de ltar sems can thams cad la/_/de yi 'du shes mnyam par 'jug_/chos rnams thams cad mi gnas te/_/skad cig 'joms pas 'jig par 'gyur/_/'di la gang yang gshe ba med/_/'di la gang yang phyag 'tshal med/_/lus rnams gshags shing bcad na 
[\[79b\]]
[\[79b.1\]]yang /_/de yi sems la 'khrug mi 'byung /_/lus kyi nang ngam phyi rol na/_/sems ni shin tu mi gnas so/_/khams bzhi las ni byung ba yi/_/lus 'di nyid ni dgra dang mtshungs/_/yang dag yongs su rtogs pa yi/_/mkhas pa de dag bdag mi snyems/_/de ltar mngon sum gyur pas 
[\[79b.2\]]na/_/de dag bzod par smra ba yin/_/de yi sems ni sun dbyung bar/_/ma lus skye bos mi nus so/_/de dag brtson 'grus che rtsom ste/_/mthu brtan 'jigs pa med pa dag_/lus dang sems rnams rig nas ni/_/de dag la ni gnas mi 'gyur/_/'khor ba yi ni thog ma yi/_/mtha' nas 
[\[79b.3\]]bzung ste ma skyes so/_/sems can cig gi don phyir yang /_/stobs po che dag go cha gyon/_/chos ni gang yang mi skye ste/_/'byung bar 'gyur ba'ang med mod kyi/_/byis pa phyin ci log pa'i phyir/_/sngon gyi mtha' ni mi rtogs so/_/dbyings 'di rtag tu gnas pa ste/_/chos kyi dbyings ni bsam 
[\[79b.4\]]mi khyab/_/de ltar yang dag rab shes na/_/'di la skye med 'jig pa med/_/chos kyi chos ni 'di rnams ni/_/sems can 'di dag mi shes te/_/de phyir de yi phyin ci log_/spang ba'i phyir ni de dag brtson/_/sems can rdzogs pa'i sangs rgyas kyis/_/ji lta bur yang yong ma snyems/_/go cha 
[\[79b.5\]]dag kyang mi 'dor te/_/brtson 'grus dag gi khyad par ltos/_/ji ltar sgyu ma smig rgyu ltar/_/chos rnams la ni rab tu 'byed/_/'di la snying po mi rnyed de/_/nam mkha' la ni lta ba bzhin/_/med pa'i yongs su rtogs pa yi/_/skye bo mi mkhas nyon mongs 'gyur/_/gang gi mya ngan 'da' ba yi/_/rig 
[\[79b.6\]]pa dag ni 'di la bshad/_/de yi brtson 'grus de phyir te/_/dngos po gzhig phyir ma yin no/_/dngos dang dngos med mi rtag phyir/_/de dag gi ni brtson 'grus bskyed/_/dben pa dag tu rtag gnas shing /_/nyon mongs med par rtog par rig_/'khor ba la ni skrag pa'i yid/_/'dris pa med 
[\[79b.7\]]cing yid mi ston/_/dgon par spyod par brtan pa dag_/mkhas pa rtag tu bse ru bzhin/_/shes par btsan pa rig pa dag_/de dag mngon shes rtogs par rig_/dgon pa bzhin du grong de bzhin/_/mnyam pa nyid la rab gnas pas/_/spyod dang spyod lam mi rtogs te/_/de dag rtag tu 
[\[80a\]]
[\[80a.1\]]mnyam par bzhag_/nam zhig mnyam par bzhag pa'i chos/_/nye bar zhi ba zag med la/_/mos shing rnam par grol ba na/_/de phyir mnyam par bzhag ces gsungs/_/mnyam par byed cing mnyam par 'gro/_/mnyam pa nyid la rab gnas nas/_/mnyam pa nyid dang 'gal mi 
[\[80a.2\]]byed/_/de phyir mnyam par bzhag ces gsungs/_/byang chub sems las rnam pa kun/_/sems las de dag rmongs mi 'gyur/_/sems can dag kyang yongs smin byed/_/de dag mnyam par bzhag ces gsungs/_/rdzogs pa'i sangs rgyas chos kyi sku/_/de bzhin gshegs pa rtag tu 
[\[80a.3\]]dran/_/gzugs la 'dod chags bral ba thob/_/de phyir mnyam par bzhag ces gsungs/_/chos kyi chos nyid ji lta bar/_/de dag chos rnams sgom mod kyi/_/dran pa yid la byed pas min/_/de phyir mnyam par bzhag ces gsungs/_/dge 'dun dran pa sgom byed de/_/dge 'dun nyid kyang 
[\[80a.4\]]'dus ma byas/_/tshad dang bral ba zhi ba yi/_/mkhas pa dag ni bsam gtan sgom/_/lus can dag gi phyogs bcu na/_/zhing dang sangs rgyas rnams mthong ste/_/de dag mig dang gzugs la yang /_/gnyis su 'du shes mi 'jug go/_/sangs rgyas rnams kyis chos bstan pa/_/ji 
[\[80a.5\]]snyed yod pa nyan mod kyi/_/de dag sgra dang rna ba la/_/gnyis su 'du shes mi 'jug go/_/de dag sems can rnams kyi sems/_/sems gcig gis ni rab shes kyang /_/de dag sems sam sems can la/_/rnam par rtog par mi 'gyur ro/_/bskal pa gang gA'i bye ma snyed/_/bye ba 
[\[80a.6\]]lta bu'i dran gyur kyang /_/de dag sngon nam phyi ma zhes/_/spros pa 'di yang mi 'byung ngo /_/zhing rnams bye ba phrag stong dang /_/bsam mi khyab par 'phrul gyis 'gro/_/lus la'ang med cing sems la'ang med/_/de las gud na'ang yod ma yin/_/chos rnams rab tu dbye bar shes/_/spobs 
[\[80a.7\]]pa dag la rtogs par rig_/chos kyi dbyings rnams bstan pa dag_/bskal pa bye bar smra bar byed/_/shes rab kyi yang pha rol phyin/_/phung po dag la mkhas par bslab/_/blang med spros pa med pa yi/_/chos mchog dag ni rjod par byed/_/de dag rkyen la mkhas pa ste/_/mtha' gnyis 
[\[80b\]]
[\[80b.1\]]dag ni spangs pa yin/_/de dag nyon mongs rgyu rnams kyang /_/sdig pa med par dag par shes/_/rkyen la lhag par mos pa la/_/lta ba dag ni yod ma yin/_/'di ltar chos rnams thams cad ni/_/rkyen las rag lus dngos po med/_/bdag tu lta dang sangs rgyas lta/_/stong par lta ba 
[\[80b.2\]]gang yin dang /_/mya ngan 'das dang 'khor bar lta/_/thams cad de la yongs med do/_/shes rab rang bzhin shes nas ni/_/snang bar gyur ma thag tu yang /_/de dag mun bral chags med cing /_/byang chub spyod la spyod par 'gyur/_/theg pa chen po'i theg pa 'di/_/sangs rgyas theg pa bsam mi 
[\[80b.3\]]khyab/_/sems can gyi ni go skabs 'byed/_/theg pa chen po bla na med/_/theg pa ji snyed ci yod pa/_/'di ni de yi mchog tu dgongs/_/de phyir theg pa chen po las/_/theg pa thams cad rab tu dbye/_/theg pa gzhan du chung ngu ste/_/thams cad kyi ni go skabs med/_/theg pa chen po 'di la 
[\[80b.4\]]ni/_/lus can kun gyi go skabs shod/_/theg pa chen po nam mkha' ltar/_/dri ma med la gang zhugs pa/_/de dag lus can thams cad la/_/ser sna byed pa yod med do/_/ji ltar nam mkha' tshad med cing /_/gzugs med bstan du med pa ltar/_/de bzhin theg pa chen po 'di/_/tshad 
[\[80b.5\]]med sgrib pa med pa'o/_/gal te sems can thams cad kyang /_/theg pa dam pa 'dod 'gyur na/_/thams cad kyi yang go skabs yod/_/theg pa'i khyad par dag la ltos/_/theg pa chen po'i yon tan dang /_/de la gang rnams gnas pa yin/_/de dag gi ni bsngags pa'i mtha'/_/bskal pa 
[\[80b.6\]]bye bar bshad mi nus/_/tshig bzhi pa yi tshigs bcad tsam/_/mdo sde 'di las gang 'dzin pa/_/de dag gis ni mi khom spangs/_/mkhas pa de dag dal ba thob/_/gang dag mdo sde 'dir dga' ba/_/de dag phyin chad ngan song du/_/'gro bar 'gyur ba ma yin te/_/de dag lha dang mir 'gyur 
[\[80b.7\]]ro/_/phyi dus 'jigs pa chen po'i tshe/_/mdo sde 'di ni gang nyan pa/_/de dag thams cad byang chub tu/_/shin tu gzhol bar ngas lung bstan/_/de yi lag na chos yod de/_/de dag dam pa'i chos la gnas/_/chos 'di la ni gnas nas kyang /_/de dag chos kyi 'khor lo bskor/_/gang gis 
[\[81a\]]
[\[81a.1\]]mdo sde 'di bzung ba/_/de dag rdzogs pa'i byang chub ste/_/bskal pa mtha' yas 'khor ba las/_/bdag nyid chen po de dag spong /_/gang gis tshul 'di bzung ba dag_/de dag dpa' bo nus pa ste/_/bdud kyi sde rnams rab tu 'joms/_/brtson 'grus che zhing shes rab 
[\[81a.2\]]che/_/mdo sde 'di la gang dga' ba/_/nga ni bzung la gnas pa'i tshe/_/mar me mdzad kyis lung bstan ltar/_/de tshe de dag lung bstan to/_/mdo sde 'di ni gang smra ba/_/de ni sangs rgyas skyob pa yi/_/'jig rten sgrol ba ma byung tshe/_/sangs rgyas mdzad pa byed par 'gyur/_/yang tshigs su 
[\[81a.3\]]bcad pa mngon par bsgrub pa 'di bshad pa na lha'i bu lnga stong byang chub tu sems skyes so/_/byang chub sems dpa' nyis stong mi skye ba'i chos la bzod pa skyes so/_/dge slong stong lhag tsam len pa med par zag pa las sems rnam par grol lo/_/srog chags sum khri nyis stong chos rnams 
[\[81a.4\]]la chos kyi mig rdul med cing dri ma dang bral ba rnam par dag go/_/de nas bcom ldan 'das la 'jam dpal gzhon nur gyur pas 'di skad ces gsol to/_/ji ltar bcom ldan 'das kyis bshad pa'i don bdag gis 'tshal ba ltar na gang byang chub kyi phyir smon pa ni log par lta ba la smon pa lags 
[\[81a.5\]]so/_/de ci'i slad du zhe na/_bcom ldan 'das dmigs pa ni log pa lags te/_de lta bas na byang chub la dmigs par bgyid cing /_dmigs pa la smon pa de dag gis 'bad pa ni log pa lags so/_/de ci'i slad du zhe na/_bcom ldan 'das byang chub ni 'dod pa'i khams la mi gnas/_
[\[81a.6\]]gzugs kyi khams la mi gnas/_gzugs ma mchis pa'i khams la mi gnas te/_bcom ldan 'das byang chub ni mi gnas pa lags pas de la smon pa bgyid pa ma mchis so/_/bcom ldan 'das 'di lta ste dper na/_skyes bu la la zhig bdag gis nam mkha' thob par bgyi'o/_/
[\[81a.7\]]zhes nam mkha' la smon na des nam mkha' thob par 'gyur ram/_bka' stsal pa/_'jam dpal de ma yin no/_/'jam dpal gyis gsol pa/_/bcom ldan 'das de bzhin du gang byang chub nam mkha' dang mtshungs pa la smon pa de dag ni nam mkha' la smon pa lags so/_/bcom ldan 'das 
[\[81b\]]
[\[81b.1\]]byang chub ni smon pa ma mchis pa/_dus gsum las 'das pa/_nye bar mi mchi ba lags te/_bcom ldan 'das byang chub sems dpa' gang 'du shes gnyis su bgyis nas byang chub kyang gzhan la 'khor ba yang gzhan no/_/byang chub kyang gzhan la lta bar gyur pa yang gzhan no/_/byang chub 
[\[81b.2\]]kyang gzhan la mya ngan las 'das pa yang gzhan no zhes smon par bgyid na byang chub sems dpa' de dag ni byang chub la spyod pa ma lags so/_/de nas tshangs pa khyad par sems kyis 'jam dpal gzhon nur gyur pa la 'di skad ces smras so/_/'jam dpal byang chub sems dpa' ji ltar spyod 
[\[81b.3\]]na byang chub la spyod pa yin/_smras pa/_tshangs pa byang chub sems dpa' gang chos thams cad la yang spyod la chos gang la yang mi spyod na byang chub sems dpa' de byang chub la spyod de/_tshangs pa spyad pa yul las 'das pa'i byang chub sems dpa' ni byang chub tu spyod do/_/smras pa/_'jam 
[\[81b.4\]]dpal ji ltar na byang chub sems dpa' spyad pa'i yul las 'das pa byang chub la spyod/_smras pa/_dmigs pa'i mtshan ma thams cad dang bral zhing mig dang /_rna ba dang /_sna dang /_lce dang /_lus dang /_yid dang bral ba de ltar na spyad pa'i yul thams cad las shin tu 'das pa yin no/_/smras pa/_
[\[81b.5\]]'jam dpal yang dag par 'das pa zhes bya ba ci la bsam/_smras pa/_mnyam pa nyid las mi 'da' ba'o/_/de ci'i phyir zhe na/_tshangs pa byang chub ni chos thams cad kyi mnyam pa nyid do/_/smras pa/_'jam dpal byang chub sems dpas ji ltar na byang chub tu 'jug par bya/_smras pa/_byang chub 
[\[81b.6\]]ji lta ba bzhin du'o/_/smras pa/_byang chub ji lta bu yin/_smras pa/_tshangs pa byang chub de ni 'das pa yang ma yin/_ma 'ongs pa yang ma yin/_da ltar byung ba yang ma yin te/_de bas na byang chub sems dpas dus gsum yongs su dag pa'i rnam pa dang /_'khor gsum yongs su dag 
[\[81b.7\]]pas byang chub tu yang dag par 'jug par bya'o/_/'das pa ji lta ba dang /_ma 'ongs pa ji lta ba dang /_da ltar byung ba ji lta ba dang /_ma byung ba ji lta ba dang /_ma byung ba gang yin pa de la rab tu dbye ba med de/_gang de ltar rab tu zhugs pa de gang la yang zhugs pa med do/_/de ci'i phyir zhe na/_
[\[82a\]]
[\[82a.1\]]rab tu 'jug pa 'dis thams cad mkhyen pa'i ye shes thob par 'gyur ro/_/smras pa/_'jam dpal ci'i phyir thams cad mkhyen pa'i ye shes zhes bya/_smras pa/_thams cad shes par gyur pa'i ye shes de ni thams cad mkhyen pa'i ye shes zhes bya'o/_/smras pa/_'jam dpal kun 
[\[82a.2\]]shes pa gang yin/_smras pa/_tshangs pa kun shes pa gang la dngos po med cing kun shes pa la kun shes pa med pa de ni kun shes pa ste/_dngos po ji lta ba de bzhin du de'i kun shes pa yang med do/_/smras pa/_ci'i phyir dngos po med/_smras pa/_dngos po ni ming gi rang bzhin gyis dben te/_de'i 
[\[82a.3\]]ming dang rang bzhin dben la dngos po yang gzhan ma yin/_byang chub kyang gzhan ma yin no/_/gal te dngos po yang gzhan la byang chub kyang gzhan du zin na 'di ltar 'di la byang chub ji lta bar dngos po yang de bzhin no/_/de lta bas na 'di la sems can yang gud na med la de rnam pa gzhan du yang rtogs 
[\[82a.4\]]par mi 'gyur te/_gzhan du na bdag gi mnyam pa nyid kyis byang chub mnyam pa nyid dang /_byang chub kyi mnyam pa nyid kyis bdag gi mnyam pa nyid rig par byed de/_de ltar na byang chub rtogs par 'gyur te/_gzhan du ma yin pas na de'i phyir de la gzhan du 'gyur ba med do/_/bdag ni rtag tu bdag 
[\[82a.5\]]med pa yin te/_de'i phyir de la rnam pa gzhan du 'gyur ba med do/_/ji ltar na nam mkha' la rnam pa gzhan du 'gyur ba med pa de bzhin du chos thams cad la yang gzhan du 'gyur ba med do/_/de nas tshangs pa khyad par sems kyis 'jam dpal gzhon nur gyur pa la 'di skad ces smras so/_/'di ltar 
[\[82a.6\]]chos 'di dag rab tu phye ba las na de bzhin gshegs pa ni bden par gsungs pa'o/_/smras pa/_tshangs pa de bzhin gshegs pas ni chos gang yang rab tu ma phye'o/_/de ci'i phyir zhe na/_de bzhin gshegs pas chos nyid kyang ma dmigs na gang rab tu dbye ba lta ci smos/_smras pa/_'jam dpal ji 
[\[82a.7\]]de bzhin gshegs pas chos 'di dag ni 'dus byas so/_/chos 'di dag ni 'dus ma byas so/_/chos 'di dag ni 'jig rten pa'o/_/chos 'di dag ni 'jig rten las 'das pa'o zhes chos rnams rnam par mi mkhyen tam/_smras pa/_tshangs pa 'di ji snyam du sems/_sus kyang nam mkha' 'di 
[\[82b\]]
[\[82b.1\]]rab tu phye ba'am/_shes par gyur pa yod dam/_smras pa/_'jam dpal de ma yin no/_/'jam dpal gyis smras pa/_gang nam mkha' zhes bya ba de skye ba'am 'gag par 'gyur ram/_smras pa de ma yin no/_/smras pa/_tshangs pa de bzhin du chos gang yang rung ba'i rnam par rig par byed pa 
[\[82b.2\]]de yang nam mkha' rnam par rig par byed pa'o/_/chos ni skye ba'am 'gag par mi 'gyur te/_chos thams cad kyi rnam par rig par byed pa ni rnam par rig par byed pa med pa'o/_/chos des gang kun shes par byas pa de dag kyang gzhan du mi 'gyur bas na rnam par rig par byed pa med pas 
[\[82b.3\]]kun shes so/_/de ci'i phyir zhe na/_chos rnam par rig par byed pa de ji 'dra ba de bzhin du de'i kun shes pa yang de 'dra ste/_de'i phyir chos thams cad de bzhin nyid la gnas zhes bya ste de bzhin nyid ni mi gnas pa'o/_/de nas rgyal po chen po bzhi dang /_lha'i dbang po brgya byin dang /_mi mjed kyi 
[\[82b.4\]]bdag po tshangs pa yang 'khor de nyid du tshogs nas 'dug par gyur te/_de dag lha'i me tog de dag gis de bzhin gshegs pa la gtor nas tshig 'di skad 'dzer to/_/bcom ldan 'das rigs kyi bu'am rigs kyi bu mo gang dag 'jam dpal gzhon nur gyur pas bstan pa 'di la mos pa de dag 
[\[82b.5\]]ni bdud dang phyir rgol ba bcom pa lags so/_/de ci'i slad du zhe na/_bcom ldan 'das 'jam dpal gzhon nur gyur pas bstan pa ni 'du shes thams cad dang bral ba lags te/_gang chos zab mo bstan pa 'di la mi skrag mi dngang zhing shin tu dngang bar mi 'gyur ba'i rigs kyi bu 'am 
[\[82b.6\]]rigs kyi bu mo de dag ni dge ba'i rtsa ba ngan ngon dang ldan pa ma lags so/_/bcom ldan 'das chos kyi rnam grangs 'di sa phyogs gang du byung ba de sangs rgyas kyis byin gyis brlabs pa lags so/_/gang du chos kyi tshul zab mo 'di thos par 'gyur ba'i sa phyogs de dag de bzhin gshegs pas 
[\[82b.7\]]yongs su longs spyad pa'o/_/grong dang /_grong khyer dang /_grong rdal dang /_ljongs dang /_gtsug lag khang dang /_'chag sa gang du chos kyi rnam grangs 'di byung ba der chos kyi 'khor lo rab tu bskor bar blta'o/_/der bdud rnams rgyu ba ma mchis/_dmigs pa la mngon par chags pa 
[\[83a\]]
[\[83a.1\]]rnams kyi rgyu ba ma mchis te/_bcom ldan 'das sems can sngon gyi rgyal ba rnams la lhag par bgyi ba bgyis pa'i rnams kyi rna lam du chos kyi rnam grangs 'di thos par 'gyur ro/_/bcom ldan 'das 'di ltar bdag cag gis chos kyi rnam grangs 'di las chos kyi snang 
[\[83a.2\]]ba thob ste/_bcom ldan 'das de bzhin gshegs pa dang /_'jam dpal gzhon nur gyur pa dang /_tshangs pa 'di la bdag cag gis rang gi sha dang khrag gis kyang lan mi lon no/_/bcom ldan 'das gang las chos kyi rnam grangs 'di thos par 'gyur ba'i chos smra ba de la bdag cag ston 
[\[83a.3\]]par 'du shes bskyed par bgyi'o/_/bcom ldan 'das chos smra ba de'i drung du bdag cag rtag tu rgyun mi 'chad par mchi ste/_rigs kyi bu de lha de dag gis yongs su gzung bar 'gyur ro/_/chos kyi rnam grangs 'di yi ger 'dri ba'am/_klog gam/_ston tam/_kha ton byed na lha'i bu brgya 
[\[83a.4\]]stong phrag du ma chos nyan du mchi'o/_/de nas bcom ldan 'das kyis rgyal po chen po bzhi dang /_lha'i dbang po brgya byin dang /_tshangs pa mi mjed kyi bdag po la 'di skad ces bka' stsal to/_/legs so legs so/_/skyes bu dam pa khyed ji skad zer ba de de bzhin no/_/grogs po dag gal 
[\[83a.5\]]te stong gsum gyi stong chen po'i 'jig rten gyi khams rin po che thams cad kyis yongs su bkang ba'i cha gcig bzhag pa dang /_chos kyi rnam grangs 'di nyan pa'i dge ba'i rtsa ba cha gcig bzhag pa dang /_de gnyis ni gang 'di chos kyi rnam grangs nyan pa'i dge ba'i rtsa ba'i cha 'di mchog go/_/stong 
[\[83a.6\]]gsum gyi stong chen po'i 'jig rten gyi khams lta zhog gi gal te chu bo gang gA'i klung gi bye ma snyed kyi 'jig rten gyi khams rin po che thams cad kyis yongs su bkang ba'i cha gcig bzhag pa dang /_chos kyi rnam grangs 'di nyan pa'i dge ba'i rtsa ba'i cha gcig bzhag pa dang /_de gnyis ni 
[\[83a.7\]]gang 'di chos kyi rnam grangs 'di nyan pa'i dge ba'i rtsa ba'i cha 'di mchog go/_/grogs po dag rigs kyi bu 'am/_rigs kyi bu mo bsod nams 'dod pas chos kyi rnam grangs 'di mnyan par bya'o/_/rnyed pa 'dod pa dang /_chos 'dod pa dang /_gzugs 'dod pa dang /_longs spyod 
[\[83b\]]
[\[83b.1\]]'dod pa dang /_g.yog 'dod pa dang /_chos kyi dbang phyug 'dod pa dang /_lha'i phun sum tshogs pa 'dod pa dang /_mi'i phun sum tshogs pa 'dod pa dang /_grags pa 'dod pa dang /_brjod pa 'dod pa dang /_thos pa 'dod pa dang /_dran pa dang /_blo gros dang /_rtogs pa dang /_brtan 
[\[83b.2\]]pa dang /_shes rab 'dod pa dang /_spobs pa 'dod pa dang /_gzungs 'dod pa dang /_dge ba'i bshes gnyen rnyed par 'dod pa dang /_mngon par shes pa dang /_rig pa dang /_ye shes 'dod pa dang /_byang chub 'dod pa dang /_dge ba'i chos thams cad 'dod pa dang /_byang chub kyi yan 
[\[83b.3\]]lag 'dod pa dang /_cho ga 'dod pa dang /_sems can thams cad bde ba thob par bya bar 'dod pa dang /_mya ngan las 'das par 'dod pa'i rigs kyi bu'am/_rigs kyi bu mos chos kyi rnam grangs 'di mnyan par bya/_mos par bya/_gzung bar bya/_kun chub par bya/_bcang bar bya/_bklag 
[\[83b.4\]]par bya/_gzhan la'ang rgya cher rab tu bstan par bya'o/_/grogs po dag chos kyi rnam grangs 'di chung ngu na mnyan pa tsam gyis kyang gang des yongs su ma bzung bar gyur pa'i phun sum tshogs pa de ngas ma mthong ngo /_/grogs po dag mos par bya/_go bar bya ste/_slob dpon nam mkhan po 
[\[83b.5\]]gang las chos kyi rnam grangs 'di mnyan tam/_bzung na 'jig rten gyi zang zing gang gis de la lan blan par sla ba de lta bu ngas ma mthong ngo /_/de ci'i phyir zhe na/_'di ni 'jig rten las 'das pa'i chos te/_'jig rten gyi zang zing gis de sbyang bar sla ba ma yin no/_/chos 'di dag ni 'jig 
[\[83b.6\]]rten gyis ma gos pa ste/_'jig rten gyi zang zing gis sbyang bar sla ba ma yin no/_/chos 'di ni zang zing med pa ste/_'jig rten gyi zang zing gis sbyang bar sla ba ma yin no/_/chos kyi rnam grangs 'di la lan blan pa ni chos kyi nan tan ma gtogs par gzhan med de/_log pa'i nan tan gyis ma yin 
[\[83b.7\]]no/_/gang 'di la zhugs pa de dag gis mkhan po dang slob dpon la gus par byas so/_/de dag gis lan blan pa dag byas so/_/de dang de dag ni bu lon med par yul 'khor gyi bsod snyoms za'o/_/de dang de dag ni de bzhin gshegs pa'i tshig la nan tan du byed pa'o/_de dang de dag 
[\[84a\]]
[\[84a.1\]]ni chu bo las rgal ba'o/_/de dang de dag ni dgon pa las shin tu rgal ba'o/_/de dang de dag ni gdugs dang /_rgyal mtshan dang /_ba dan sgreng ba'o/_/de dang de dag ni dpa' bo g.yul las rnam par rgyal ba'o/_/de dang de dag ni seng ge ltar 'jigs shing skrag pa dang bral ba'o/_/
[\[84a.2\]]de dang de dag ni bal glang ltar cang shes pa'o/_/de dang de dag ni glang po che ltar sems rab tu zhi ba'o/_/de dang de dag ni khyu mchog ltar pha rol rgol ba thams cad kyis zil gyis mi gnon pa'o/_/de dang de dag ni sman pa ste/_sems can thams cad nad thams cad las rab tu thar bar byed pa'o/_/
[\[84a.3\]]de dang de dag ni chos zab mo bstan pa la mi dngang ba'o/_/de dang de dag ni sbyin pa phun sum tshogs shing nyon mongs pa thams cad yongs su gtong ba'o/_/de dang de dag ni tshul khrims yongs su dag cing zhi ba dang /_zhi gnas dam pa'i pha rol tu phyin pa'o/_/de dang de dag ni bzod pa'i stobs 
[\[84a.4\]]dang ldan zhing ngar 'dzin pa dang /_nga yir 'dzin pa dang bral ba'o/_/de dang de dag ni brtson 'grus che zhing bskal pa grangs med par tshogs mu med pa'i mthar gtugs pa'o/_/de dang de dag ni bsam gtan phun sum tshogs shing dran pa dang ldan zhing sems rtse gcig pa'o/_/de dang de dag ni shes rab 
[\[84a.5\]]chen po chos thams cad kyi tshig rab tu dbye ba'i ye shes ston pa la mkhas pa'o/_/de dang de dag ni bsod nams chen po ste bsod nams brgya pa'i mtshan gyis legs par brgyan pa'o/_/de dang de dag ni gzi brjid chen po ste nyi ma dang zla ba zil gyis gnon par byed pa thob pa'o/_/de dang de dag 
[\[84a.6\]]ni mthu chen po thob cing stobs bcu'i shugs 'dzin pa'o/_/de dang de dag ni sprin chen po ltar chos mngon par sgrog pa'o/_/de dang de dag ni chos kyi char chen po rab tu 'bebs pa nyon mongs pa thams cad rab tu zhi bar byed pa'o/_/de dang de dag ni gnas te mya ngan las 'das pa'i grong du 
[\[84a.7\]]zhugs pa'o/_/de dang de dag ni 'khor ba'i 'jigs pas gtses pa rnams kyi mgon no/_/de dang de dag ni sgron ma ste mun pa mun nag dang bral ba'o/_/de dang de dag ni bdud kyis skrag pa rnams kyi skyabs so/_/de dang de dag ni sems can thams cad kyi rten to/_/de dang de dag ni byang chub kyi snying po 
[\[84b\]]
[\[84b.1\]]la dbang bskur ba'o/_/de dang de dag ni chos kyi mig thob bo/_/de dag gis chos kyi de bzhin nyid mthong ngo /_/de dag gis chos thams cad stong par shes so/_/de dag ni snying rje chen po la rab tu gnas pa'o/_/de dag ni byams pa chen po la yang dag par zhugs pa'o/_/de dag ni sems can 
[\[84b.2\]]thams cad mi gtong ba'o/_/de dag ni theg pa dman pa la rgyab kyis bltas pa'o/_/de dag ni theg pa chen po la mngon du phyogs pa'o/_/de dag gis ni phyin ci log spangs so/_/de dag ni mnyam pa nyid la nye ba'o/_/de dag ni byang chub sems dpa'i nges pa la zhugs pa'o/_/de dag ni 
[\[84b.3\]]byang chub kyi snying po la gnas pa'o/_/de dag gis bdud kyi sde rnams btul lo/_/de dag gis thams cad mkhyen pa nyid khong du chud do/_/de dag ni chos kyi 'khor lo rab tu bskor bar 'gyur ro/_/de dag ni sangs rgyas kyi bya ba byed par 'gyur ro/_/grogs po dag gang chos 'di la nan 
[\[84b.4\]]tan du byed pa'i skyes bu dam pa de dag gi bsngags pa ngas bskal pa'am/_bskal pa las 'das par bshad kyang chos 'di la nan tan byed pa'i skyes bu dam pa de dag gi bsngags pa'i mthar mi phyin te/_de bzhin gshegs pa ltar spobs pa phun sum tshogs par 'gyur ro/_/de nas 'khor 
[\[84b.5\]]de nyid du lha'i bu phyir mi ldog pa zhes bya ba 'dus par gyur te 'dug go/_/de nas bcom ldan 'das la lha'i bu phyir mi ldog pas 'di skad ces gsol to/_/bcom ldan 'das chos kyi nan tan chos kyi nan tan zhes bgyi ba bcom ldan 'das ji tsam gyis na chos kyi nan tan zhes bgyi/_bcom 
[\[84b.6\]]ldan 'das kyis bka' stsal pa/_lha'i bu chos kyi nan tan zhes bya ba ni gang chos thams cad la nan tan med pa 'di ni chos kyi nan tan no/_/de ci'i phyir zhe na/_gang chos rnams la nan tan du mi byed de/_de chos thams cad mi byed rnam par mi byed do/_/gang mi byed rnam par mi byed pa 'di ni chos 
[\[84b.7\]]kyi nan tan no/_/gang dge ba la'ang mi 'jug_/mi dge ba la'ang mi 'jug pa 'di ni chos kyi nan tan no/_/de bzhin du bsdus te/_'jig rten pa la'ang ma yin/_'jig rten las 'das pa la ma yin/_zag pa dang bcas pa la ma yin/_zag pa med pa la ma yin/_kha na ma tho ba dang bcas 
[\[85a\]]
[\[85a.1\]]pa la ma yin/_kha na ma tho ba med pa la ma yin/_'dus byas la ma yin/_'dus ma byas la ma yin/_'khor ba la ma yin/_mya ngan las 'das pa la mi 'jug pa 'di ni chos kyi nan tan zhes bya ste/_chos thams cad la nan tan du bya ba med pa 'di ni chos kyi nan tan no/_/
[\[85a.2\]]chos su 'du shes pa la chos kyi nan tan med de/_chos 'di la nan tan bya'o zhes spro bar byed/_nan tan du mi bya'o zhes spro bar byed na ma zhugs pa'o/_/chos thams cad kyi rjes su zhugs pa'i nan tan 'di ni chos kyi nan tan no/_/spros pa med pas gnyen po med pa 'di ni chos kyi nan tan 
[\[85a.3\]]zhes bya'o/_/de nas bcom ldan 'das la lha'i bu phyir mi ldog pas 'di skad ces gsol to/_/bcom ldan 'das gang yang dag pa'i nan tan 'di la zhugs pa dang /_'jug par 'gyur ba de dag la shin tu log pa'i nan tan ma mchis so/_/de ci'i slad du zhe na/_bcom ldan 'das 
[\[85a.4\]]shin tu yang dag pa'i nan tan 'di lags te/_log pa'i lam du zhugs pa rnams la nan tan gang yang ma mchis so/_/yang dag pa'i lam la gnas pa rnams la chos kyi nan tan ma mchis so/_/yang dag par zhugs pa rnams la ni mi mnyam pa'i chos gang yang ma mchis so/_/de ci'i 
[\[85a.5\]]slad du zhe na/_bcom ldan 'das chos thams cad ni mnyam pa khyad par ma mchis pa'o/_/de nas tshangs pa khyad par sems kyis lha'i bu de la 'di skad ces smras so/_/lha'i bu khyod nan tan 'di la zhugs sam/_smras pa/_tshangs pa gal te bcom ldan 'das kyis nan tan la gnyis su 
[\[85a.6\]]bshad par gyur na bdag kyang nan tan 'di la nan tan du byed do/_/nan tan ni gnyis su med pa ste/_de la gang nan tan byed pa dang /_gang la nan tan byed pa de yang med do/_/gang yang nan tan du byed pa de med de/_'on kyang tshangs pa bdag ni lhag par mi byed pa dang sgro mi 'dogs pa'i 
[\[85a.7\]]phyir nan tan 'di la zhugs so/_/chos nyid ji lta bar chos kyi nan tan yang de bzhin te/_de ni de bzhin nyid la de ltar zhugs na zhugs pa zhes bya'o/_/tshangs pas smras pa/_lha'i bu khyod sangs rgyas kyi zhing 'di ni sngon ngas ma mthong ngo /_/smras pa/_tshangs pa sangs rgyas kyi zhing 'dis kyang 
[\[85b\]]
[\[85b.1\]]sngon bdag ma mthong ngo /_/smras pa/_sangs rgyas kyi zhing 'di ni blta'o zhe'am/_mi lta'o zhes rtog pa'am/_rnam par rtog pa med do/_/smras pa/_tshangs pa bdag sngon mthong ngo zhe'am/_sngon ma mthong ngo zhes bdag kyang mi rtog rnam par mi rtog go/_/smras pa/_lha'i bu sngon ma 
[\[85b.2\]]mthong ba mthong ba su smras pa/_byis pa so so'i skye bo thams cad kyis ni 'phags pa'i nges par 'jug pa sngon ma mthong ngo /_/tshangs pa nam yang dag par nges par zhugs pa de ni sngon ma mthong ba mthong ngo /_/nges pa de ni mig gi rnam par shes pas shes pa ma yin/_rna ba dang /_sna 
[\[85b.3\]]dang /_lce dang /_lus dang /_yid kyi rnam par shes pas shes par bya ba ma yin te/_de bzhin nyid ji lta ba de bzhin du blta bar bya'o/_/mig gi de bzhin nyid ji lta ba dang /_rna ba'i de bzhin nyid ji lta ba dang /_sna'i de bzhin nyid ji lta ba dang /_lce'i de bzhin nyid ji lta ba dang /_lus kyi de 
[\[85b.4\]]bzhin nyid ji lta ba dang /_yid kyi de bzhin nyid ji lta ba de bzhin du blta ste/_gang de ltar mthong ba de dag ni yang dag par mthong ba'o/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das ded dpon nor bu rin po che'i gling du phyin 
[\[85b.5\]]pa'i mig sngar ni nor bu rin po che 'ba' zhig gda'o/_/de bzhin du bcom ldan 'das skyes bu dam pa bsam gyis mi khyab pa'i chos rin po che dang ldan pa rnams ci dang ci spobs pa de dag gis de thams cad chos rin po che nyid du spobs so/_/de nyid yang dag pa'i mtha' yongs su gsal 
[\[85b.6\]]bar bgyid par spobs so/_/'di ltar de dag la bdag tu mngon par chags pa ma mchis/_chos su mngon par chags pa ma mchis/_sems can du mngon par chags pa ma mchis pa'i slad du'o/_/de'i slad du ji ltar ma log pa dang phyin ci ma log par spobs pa de de ltar spobs 
[\[85b.7\]]so/_/ji ltar sngon gyi mtha' yang spyod pa dang /_phyi ma'i mtha' yang mi dmigs pa dang /_da ltar byung ba la yang de lta ba ma mchis pa de ltar spobs so/_/ji ltar ma mos pa rnams kyang mos par bgyid la mos pa rnams kyang rnam par 'grol ba de de ltar spobs so/_/mngon pa'i 
[\[86a\]]
[\[86a.1\]]nga rgyal can rnams kyang tshar bcad par 'gyur la/_nga rgyal ma mchis pa kun 'tshal ba lan ldon pa de ltar spobs so/_/ji ltar bdud kyis glags mi rnyed pa de ltar spobs so/_/gang de ltar nyan pa de dag kyang bdud kyi las las 'das par 'gyur ro/_/ji ltar dge 
[\[86a.2\]]ba'i rtsa ba ma bskyed pa rnams bskyed pa dang /_dge ba'i rtsa ba skyes pa rnams chab mi 'tshal ba dang /_nyon mongs pa skyes pa rnams spong ba dang /_ma skyes pa rnams mi skyed pa de ltar spobs so/_/ji ltar byang chub sems dpa' go cha ma bgos pa rnams go cha 'tshal ba dang /_go cha 
[\[86a.3\]]bgos pa rnams mi ldog par 'gyur ba de ltar spobs so/_/ji ltar dam pa'i chos mi 'chad cing dam pa'i chos yongs su gzung bar bgyid pa de ltar spobs so/_/ji ltar sangs rgyas kyi chos thams cad yongs su rdzogs par 'gyur ba de ltar spobs so/_/bcom ldan 'das de lta 
[\[86a.4\]]bu'i spobs pas ni mu stegs kyi gnas thams cad gzhom par nus so/_/de ci'i slad du zhe na/_bcom ldan 'das wa ni seng ge'i sgra bzod par yang mi nus na rab tu sgrog par lta ga la nus te/_bcom ldan 'das de bzhin du pha rol rgol ba thams cad kyis bla na med pa seng ge'i 
[\[86a.5\]]sgra bzod par mi nus so/_/de nas lha'i bu phyir mi ldog pas lha'i dbang po brgya byin la 'di skad ces smras so/_/kau shi ka seng ge'i sgra seng ge'i sgra zhes bya ba ji tsam gyis na seng ge'i sgra zhes bya/_smras pa/_lha'i bu chos gang la yang mngon par ma chags par brjod pa de dag seng ge'i sgra 
[\[86a.6\]]yin no/_/gang de lta bu la mngon par chags par brjod pa de dag ni seng ge'i sgra ma yin te wa'i sgra'o/_/gang lta ba kun tu slong ba ston pa de dag la seng ge'i sgra med do/_/lha'i dbang po brgya byin gyis smras pa/_lha'i bu khyod seng ge'i sgra ji lta bu yin pa spobs par gyis shig_/smras 
[\[86a.7\]]pa/_kau shi ka gang de bzhin gshegs pa la yang mngon par ma chags par ston na chos ngan pa gzhan lta ci smos te/_de'i phyir seng ge'i sgra zhes bya'o/_/yang dag pa'i nan tan ni seng ge'i sgra ste/_de'i phyir seng ge'i sgra zhes bya'o/_/'di ni mgo gcig tu bstan pa yin te/_de'i phyir 
[\[86b\]]
[\[86b.1\]]seng ge'i sgra zhes bya'o/_/'di ni mi skrag par bstan pa ste/_de'i phyir seng ge'i sgra zhes bya'o/_/kau shi ka gang chos thams cad mi skye ba dang /_mi 'gog pa dang /_mi 'thob par sgom pa'i phyir chos ston pa de dag gi seng ge'i sgra yin te/_gang kun nas nyon mongs pa dang /_rnam par byang 
[\[86b.2\]]ba dang /_kun tu sbyor ba dang 'bral bar bya ba'i phyir chos ston pa de dag la seng ge'i sgra med do/_/kau shi ka seng ge'i sgra zhes bya ba ni 'di lta ste/_mgo gcig tu bstan pa/_chos thams cad gang zag med pa/_bdag med pa yin no/_/kau shi ka seng ge'i sgra seng ge'i sgra zhes bya ba ni 'di lta 
[\[86b.3\]]ste/_mgo gcig tu chos thams cad stong pa nyid dang /_mtshan ma med pa dang /_smon pa med pa yongs su ston pa ni seng ge'i sgra'o/_/dam pa'i chos bsrung ba'i phyir tshig smra ba ni seng ge'i sgra'o/_/'di lta ste/_sems can thams cad rab tu thar bar bya ba'i phyir sangs rgyas su 
[\[86b.4\]]gyur cig ces byang chub tu sems bskyed pa'i tshig smra ba ni seng ge'i sgra'o/_/longs spyod rung ba la chog shes par smra ba ni seng ge'i sgra'o/_/kau shi ka seng ge'i sgra seng ge'i sgra zhes bya ba ni 'di lta ste/_dgon par gnas pa dang /_yang dag par len pa dang /_gtong ba sngon du 'gro ba 
[\[86b.5\]]ni seng ge'i sgra'o/_/tshul khrims yang dag par blangs pa mi 'dor ba ni seng ge'i sgra'o/_/mdza' ba dang mi mdza' ba la sems mnyam pa ni seng ge'i sgra'o/_/brtson pa mi 'dor ba ni seng ge'i sgra'o/_/nyon mongs pa spong ba ni seng ge'i sgra'o/_/shes rab kyis shin tu brtags pa ni 
[\[86b.6\]]seng ge'i sgra'o/_/seng ge'i sgra bstan pa 'di bshad pa'i tshe stong gsum gyi stong chen po'i 'jig rten gyi khams rnam pa drug tu g.yos so/_/sil snyan brgya stong du ma ma brdungs par sgra 'byin to/_/'jig rten rnams snang ba chen pos khyab par gyur to/_/lha'i bu brgya stong a la la zhes 
[\[86b.7\]]sgra 'byin cing tshig 'di skad ces smras so/_/e ma'o deng 'dir lha'i bus seng ge'i sgra 'di bsgrags pas 'dzam bu gling du chos kyi 'khor lo bskor ba lan gnyis byung ngo /_/de nas bcom ldan 'das kyis de'i tshe 'dzum pa mdzad pa dang /_chos nyid kyis 'di ltar 'gyur te/_nam sangs rgyas 
[\[87a\]]
[\[87a.1\]]bcom ldan 'das 'dzum pa mdzad pa de'i tshe 'od zer kha dog sna tshogs 'di lta ste/_mthing ga dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu zhal nas byung ste/_'jig rten gyi khams mtha' yas pa khyab par byas 
[\[87a.2\]]nas tshangs pa'i 'jig rten gyi bar du mngon par 'phags te phyir log nas/_bcom ldan 'das la lan gsum bskor ba byas nas bcom ldan 'das kyi spyi bor mi snang bar gyur to//_//bam po drug pa ste tha ma/_de nas bcom ldan 'das la tshangs pa khyad par sems kyis 
[\[87a.3\]]tshigs su bcad pa 'di dag gis mngon par bstod do/_/ye shes kun mchog pha rol phyin cing thub pa kun mkhyen kun zil gnon/_/'di la dus gsum sems can spyod pa sna tshogs ci mchis khyod kyis mkhyen/_/gang de shin tu grol ba'i blo yul gang yang de dag bsam pa rnams/_/
[\[87a.4\]]lha yi gtso bo kun mkhyen 'dzum mdzad 'di yi rgyu ni lung bstan gsol/_/nyan thos rang rgyal dgra bcom dri med de dag gis yang spyod yul min/_/sangs rgyas ye shes bsam mi khyab cing mtha' bral khyod la chags pa med/_/khyod kyis sems can spyod pa sems can gang la ci 
[\[87a.5\]]'dra'i gtam brjod mkhyen/_/smra mchog thub dka' tshig dbang 'dzum pa mdzad pa'i rgyu ni bstan par gsol/_/'od 'di shin tu yid 'ong sdug pa dri med rab tu rnam par mdzes/_/nyi zla'i 'od dang de bzhin tshangs pa dbang po'i gzi yang zil gyis gnon/_/de bzhin khor yug khrag khrig 
[\[87a.6\]]ri rab dag kyang shin tu snang bgyis na/_/ci slad khyod kyis 'dzum mdzad de yi rgyu ni rab tu bstan par gsol/_/'dod chags zhe sdang dregs la sogs pa zug rngu bral zhing rab tu zhi/_/'jig rten lha mi lto 'phye'i tshogs rnams byams pas bdag po khyod zhal lta/_/bde gshegs 
[\[87a.7\]]bltas kyang mi ngoms lus ni rab tu sim zhing bde bar 'gyur/_/gang gi slad du 'dzum pa 'di bstan thub pa bdag cag rnams la gsungs/_/khyod kyis chos rnams nam mkha' lta bur rtag tu byed med gsog nyid dang /_/glog dang sprin 'dra sgyu ma lta bur gsob nyid dbu ba lta bu dang /_/rmi 
[\[87b\]]
[\[87b.1\]]lam mthong dang char pa stong 'dra nam mkha' chu zla lta bur mkhyen/_/dge ba 'dzum mdzad 'di rgyu rnar snyan gsung ni rab tu brjod par mdzod/_/'dzin dang rtog dang rnam rtog kun dang bral bas stong pa nyid la mos/_/bdag po shes bya kun la rtog bral rtag tu mtshan ma med la dgyes/_/khyod ni 
[\[87b.2\]]srid pa gsum 'dir gang la'ang mi smon bsam gtan ting 'dzin dgyes/_/gang gi slad du 'dzum pa bstan mdzad 'dren pa 'di ni lung bstan gsol/_/skad la mi chags sgra dang dbyangs dang yi ge dag la'ang de bzhin te/_/'jig rten du yang chos ston blo gtsang bdag dang chos la'ang 
[\[87b.3\]]gnas mi mdzad/_/'dus pa so sor bde gshegs bdag la tha dad chos ston snyam du 'dzin/_/ye shes rdzu 'phrul dbang po stobs mchog rgyas pa shes rab mtshungs med gsungs/_/khyod ni sdug bsngal kun sel na rga 'chi 'joms sman pa'i mchog lags te/_/khyod ni dpa' bo 
[\[87b.4\]]bdud kyi stobs 'joms mthu bo che yi mthu dang ldan/_/khyod ni skyob pa dpung gnyen 'jig rten mgon skyabs sgron ma snang mdzad pa/_/lha min lha dang klus mchod 'dzum pa mdzad pa'i rgyu gang 'dir bstan gsol/_/de skad ces gsol pa dang /_bcom ldan 'das kyis tshangs pa khyad par 
[\[87b.5\]]sems la 'di skad ces bka' stsal to/_/tshangs pa khyod kyis phyir mi ldog pa'i lha'i bu 'di mthong ngam/_/gsol pa/_bcom ldan 'das mthong ngo /_/bcom ldan 'das kyis bka' stsal pa/_tshangs pa phyir mi ldog pa lha'i bu 'di bskal pa brgya stong phrag sum cu rtsa gnyis na 'jig rten 
[\[87b.6\]]gyi khams legs par sprul pa zhes bya bar bskal pa tshangs pas bstod pa la bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rig pa dang /_zhabs su ldan pa/_bde 
[\[87b.7\]]bar gshegs pa/_'jig rten mkhyen pa/_bla na med pa/_skyes bu 'dul ba'i kha lo sgyur ba/_lha dang mi rnams kyi ston pa sangs rgyas bcom ldan 'das ri rab sgron ma'i rgyal po zhes bya bar 'jig rten du 'byung bar 'gyur te/_de'i sangs rgyas kyi zhing de yang bai dUr+ya dang /_'dzam 
[\[88a\]]
[\[88a.1\]]bu chu bo'i gser dang /_rin po che gnyis kyi gzhir 'gyur ro/_/de'i byang chub sems dpa' dge 'dun 'ba' zhig 'byung ste bdud dang phyir rgol ba bcom zhing dpa' bo sha stag go/_/sangs rgyas kyi zhing de na bza' ba dang /_btung ba yang bsam pa tsam gyis 'byor cing 
[\[88a.2\]]dga' ldan gyi longs spyod dang 'dra bar 'gyur ro/_/de bzhin gshegs pa de tshe dpag tu med cing ltung ba med pa'i chos ston par 'gyur/_khyad par sems kyis smras pa/_lha'i bu khyod de bzhin gshegs pas lung bstan to/_/smras pa/_tshangs pa bdag ni de bzhin nyid dang /_
[\[88a.3\]]chos kyi dbyings ji lta ba bzhin du lung bstan to/_/smras pa/_lha'i bu de bzhin nyid dang /_chos kyi dbyings ni lung mi bstan to/_/smras pa/_ji ltar de bzhin nyid dang /_chos kyi dbyings lung mi bstan pa bzhin du byang chub sems dpa' thams cad la lung bstan pa yang de ltar blta'o/_/
[\[88a.4\]]smras pa/_lha'i bu de 'ang da khyod de ltar de bzhin gshegs pas lung bstan pas na khyod sngon gyi yang dag par rdzogs pa'i sangs rgyas rnams kyi drung du tshangs par spyad pa la gnas pa ni don med pa ma yin no/_/smras pa/_tshangs pa gang gnas med pa de ni tshangs par spyod pa la gnas 
[\[88a.5\]]pa'o/_/smras pa/_lha'i bu de ltar gang la gnas pa med pa de ni tshangs par spyad pa la gnas pa yin/_smras pa/_tshangs pa gang khams gsum la mi gnas pa de ni tshangs par spyad pa la gnas pa'o/_/tshangs pa gang yang khams gsum la gnas pa de ni tshangs par spyad pa la 
[\[88a.6\]]gnas pa ma yin no/_/gzhan yang tshangs pa gang bdag la mi gnas/_sems can dang /_srog dang /_gang zag la mi gnas pa de ni tshangs par spyod pa la gnas pa yin te/_tshangs pa mdor na gang chos thams cad la mi gnas pa de ni tshangs par spyod pa la gnas pa'o/_/smras pa/_
[\[88a.7\]]lha'i bu tshangs par spyod pa la gnas pa zhes bya ba de gang gi tshig [{]bla dgas [,]bla dwags [}]yin/_smras pa/_tshangs par spyod pa la gnas zhes bya ba ni tshangs pa gnyis su med pa'i lam la rab tu gnas pa'i tshig [{]bla dgas [,]bla dwags [}]so/_/smras pa/_lha'i bu lam la rab tu gnas pa yang ci la rab tu gnas 
[\[88b\]]
[\[88b.1\]]pa yin/_smras pa/_tshangs pa lam la rab tu gnas pa zhes bya ba ni chos thams cad la rab tu gnas pa med pa'i tshig [{]bla dgas [,]bla dwags [}]so/_/de ci'i phyir zhe na/_rab tu gnas pa med pa dang /_len pa med pa de ni lam la rab tu gnas pa'o/_/smras pa/_lha'i bu ji ltar bsgom pa na lam 
[\[88b.2\]]sgom pa yin/_smras pa/_tshangs pa ji nas kyang dngos po dang dngos po med par mi ltung ba dang /_chos gang yang dngos por yang mi byed/_dngos po med par yang mi byed par sgom pa ste/_de ltar bsgom na lam sgom pa la brtson pa yin no/_/smras pa/_lha'i bu gang gis lam bsgom par 
[\[88b.3\]]bya'o/_/smras pa/_tshangs pa mthong bas ma yin/_thos pas ma yin/_dran pas ma yin/_rnam par rig pas ma yin/_thob pas ma yin/_mngon du byas pas ma yin te/_gang chos thams cad la mi sgom pa 'di ni lam sgom pa'o/_/smras pa/_lha'i bu ji ltar na byang chub sems 
[\[88b.4\]]dpa' brtson 'grus kyi go cha sra ba bgos pa zhes bya/_smras pa/_tshangs pa byang chub sems dpa' gang chos gang la yang gcig pa'am tha dad par yang dag par rjes su mi mthong ba 'di ni byang chub sems dpa' brtson 'grus kyi go cha sra ba bgos pa zhes bya'o/_/gang chos kyi 
[\[88b.5\]]dbyings ma 'dres pa'i phyir chos gang la yang 'byed par mi byed sbyor bar mi byed de/_chos kyi dbyings ma gtogs par kun nas nyon mongs pa dang /_rnam par byang ba mi mthong ba 'di ni byang chub sems dpa'i brtson 'grus rtsom pa'i mchog go/_/gang chos thams cad la bsal ba dang 
[\[88b.6\]]bzhag pa med pa 'di ni brtson 'grus rtsom pa'o/_/tshangs pa gang la lus dang /_ngag dang yid kyi rtsom pa med pa 'di ni brtson 'grus rtsom pa'o/_/de nas bcom ldan 'das kyis lha'i bu phyir mi ldog pa la legs so zhes bya ba byin nas tshangs pa khyad par sems la bka' stsal 
[\[88b.7\]]pa/_tshangs pa lha'i bu 'di ji skad ston pa de de bzhin no/_/'di ni de'i brtson 'grus rtsom pa'i mchog ste/_gang lus kyi rtsom pa yang med/_ngag gi rtsom pa med/_yid kyi rtsom pa yang med pa 'di ni brtson 'grus rtsom pa'i mchog go/_/tshangs pa ngas mngon par shes pa 
[\[89a\]]
[\[89a.1\]]'das pa'i dus na sbyangs pa'i yon tan yo byad bsnyungs pa thams cad yang dag par blang ba'i brtson 'grus brtsams kyang de bzhin gshegs pa de dag gis bla na med pa yang dag par rdzogs pa'i byang chub tu lung ma bstan to/_/de bzhin du bla ma rnams la ldang ba dang /_
[\[89a.2\]]rim gro bya ba dang /_dgon par gnas pa dang /_mang du thos pa dang /_sems can rnams kyi bya ba ci yod ces bya ba la kun tu 'gro ba'i brtson 'grus brtsams kyang nga lung ma bstan to/_/de ci'i phyir zhe na/_de ni 'di ltar lus dang /_ngag dang /_sems kyi rtsom pa la rab tu gnas pa'i 
[\[89a.3\]]phyir ro/_/tshangs pa nam nga lha'i bu 'dis ji skad du bstan pa'i brtson 'grus rtsom pa de lta bu dang ldan par gyur pa de'i 'og tu nga de bzhin gshegs pa mar me mdzad kyis bram ze'i khye'u khyod ma 'ongs pa'i dus na shAkya thub pa zhes bya ba de bzhin gshegs pa dgra bcom pa yang dag par 
[\[89a.4\]]rdzogs pa'i sangs rgyas su 'gyur ro zhes lung bstan to/_/tshangs pa de lta bas na byang chub sems dpa' lung bstan pa'i sa myur du thob par 'dod pas brtson 'grus rtsom pa 'di lta bu 'di lta ste/_chos thams cad la rtsom pa med pa'i brtson 'grus 'di la brtsam par bya'o/_/gsol 
[\[89a.5\]]pa/_bcom ldan 'das rtsom pa ma mchis pa'i brtson 'grus de gang lags/_bka' stsal pa/_tshangs pa gang dus gsum mnyam pa nyid dang ldan pa'i brtson 'grus rtsom pa'o/_/gsol pa/_bcom ldan 'das dus gsum mnyam pa nyid dang ldan pa'i brtson 'grus rtsom pa gang 
[\[89a.6\]]lags/_bka' stsal pa/_'di lta ste/_'das pa'i sems ni zad/_ma 'ongs pa ni ma phyin/_da ltar byung ba la ni gnas pa med cing mi dmigs te/_gang zad pa de ni dmigs su med do/_/gang ma byin pa de ni mi skye ba'i mtshan nyid do/_/de bzhin du gang da ltar byung ba de yang 
[\[89a.7\]]chos nyid kyis mi gnas so/_/chos nyid gang yin pa de yang ma skyes pa'o/_/gang ma skyes pa de ni 'das pa'ang ma yin/_ma 'ongs pa yang ma yin/_da ltar byung ba yang ma yin no/_/gang 'das pa'ang ma yin/_ma 'ongs pa yang ma yin/_da ltar byung ba yang ma yin pa de ni rang bzhin 
[\[89b\]]
[\[89b.1\]]no/_/rang bzhin gang yin pa de ni ma skyes pa ste/_tshangs pa dus gsum mnyam pa nyid dang ldan pa'i brtson 'grus rtsom pa de lta bu 'di ni lung bstan pa myur du thob par byed do/_/tshangs pa byang chub sems dpa' bzod pa de lta bu dang ldan pa ni chos thams cad gtong ba med pa'i 
[\[89b.2\]]sbyin pa la mos so/_/chos thams cad srung ba med pa'i tshul khrims la mos so/_/chos thams cad rlom sems med pa'i bzod pa la mos so/_/chos thams cad rtsom pa med pa'i brtson 'grus la mos so/_/chos thams cad mnyam pa nyid kyi ting nge 'dzin la mos so/_/
[\[89b.3\]]chos thams cad rnam par mi rtog pa'o zhes shes rab la mos so/_/de de ltar mos pas lhag par mi byed/_bri bar mi byed/_byed pa ma yin/_rnam par byed pa ma yin no/_/sbyin pa yang sbyin par byed la de'ang rnam par smin pa la mi re bas so/_/tshul khrims kyang srung la de'ang 
[\[89b.4\]]sgro btags pa med pas so/_/bzod pa yang sgom la de'ang phyi nang stong pa nyid kyis so/_/brtson 'grus kyang rtsom la de'ang yongs su grub pa med pas so/_/bsam gtan la yang mnyam par gzhog la de yang gnas pa med pas so/_/shes rab kyang sgom la de yang mtshan ma 
[\[89b.5\]]med pas so/_/tshangs pa byang chub sems dpa' bzod pa de lta bu dang ldan pa ni bya ba thams cad kyang ston la bya bas kyang mi gos so/_/de mi gos pas chos thams cad la mnyam pa nyid thob cing rnyed pas kyang mi 'phrogs/_/rnyed pa med pas kyang ma yin/_snyan pas kyang ma 
[\[89b.6\]]yin/_mi snyan pas kyang ma yin/_smad pas kyang ma yin/_bstod pas kyang ma yin/_sdug bsngal gyis kyang ma yin/_bde bas kyang mi 'phrogs so/_/de 'jig rten gyi chos thams cad las rnam par 'das te/_gnyis su dmigs pa'i sems dang bral zhing gnyis su med pa'i 
[\[89b.7\]]chos rtogs pa'i phyir khengs par yang mi byed/_'dud par yang mi byed/_sdud par yang mi byed/_khong khro ba yang mi byed/_gnod par yang mi byed/_kun nas gnod par yang mi byed/_rlom sems su yang mi byed/_bag med par yang mi byed/_kun nas bag med par yang mi byed 
[\[90a\]]
[\[90a.1\]]do/_/sems can thams cad yongs su smin par bya ba'i phyir lta ba gnyis su ltung ba'i sems can rnams kyi don du snying rje chen po skyed nas ched du bsam nas srid pa nye bar len te/_tshangs pa gang 'di bdag med pa'i bzod pa rab tu thob pas sems can thams cad la 
[\[90a.2\]]snying rje chen po bskyed de/_skye ba yongs su 'dzin pa 'di ni brtson 'grus rtsom pa'i mchog yin no/_/brtson 'grus brtsam pa bstan pa 'di bshad pa'i tshe byang chub sems dpa' stong phrag brgyad mi skye ba'i chos la bzod pa skyes par gyur te/_de dag thams cad kyang bcom ldan 
[\[90a.3\]]'das kyis thams cad ming gcig tu de bzhin gshegs pa brtson 'grus brtan pa zhes bya bar sangs rgyas kyi zhing tha dad par der byang chub mngon par rdzogs par 'tshang rgya bar 'gyur ro/_/zhes lung bstan to/_/de nas 'khor der tshe dang ldan pa 'od srung chen po 'dug par gyur pa 
[\[90a.4\]]des bcom ldan 'das la 'di skad ces gsol to/_/bcom ldan 'das 'di lta ste dper na/_gang klu chen po de dag ni char 'bebs na rgya mtsho chen por 'bebs te/_sa phyogs gzhan du ma lags so/_/bcom ldan 'das de bzhin du skyes bu dam pa klu chen po dang mtshungs pa 'di 
[\[90a.5\]]dag kyang chos kyi char 'di 'dra ba 'di skyes bu dam pa mtsho chen po rgya mtsho lta bu 'di dag gi sems kyi rgyud la 'bebs te/_sems can gzhan dag la ni ma lags so/_/bcom ldan 'das kyis bka' stsal pa/_'od srung ji skad zer ba de bzhin yin mod kyi klu'i rgyal po chen po de dag la 
[\[90a.6\]]ni gang gi phyir 'dzam bu gling 'dir char pa mi 'bebs par 'gyur ba'i ser sna med do/_/de ci'i phyir zhe na/_'dzam bu gling gi phyogs kyis char pa'i rgyun shing rta'i srog shing tsam de dag mi bzod do/_/'od srung gal te klu chen po de dag gis 'dzam bu gling 'dir char phab par gyur na des 
[\[90a.7\]]'dzam bu gling 'di grong dang /_grong khyer dang bcas/_ri dang brag dang ri bor bcas/_khor yug dang 'obs su bcas pa 'di lta ste/_rdza ma'i chus rgya shug gi lo ma bteg pa bzhin du bteg nas khyer bar 'gyur te/_de bas na klu chen po de dag 'dzam bu gling 'dir char pa mi 'bebs so/_/
[\[90b\]]
[\[90b.1\]]'od srung de bzhin du skyes bu dam pa 'di dag la ni gang gi phyir sems can de dag gzhan la chos kyi char pa chen po mi 'bebs par 'gyur ba'i chos kyi ser sna med mod kyi 'on kyang 'di dag chos 'di lta bu dag gi snod du ma gyur te/_de lta bas na skyes bu dam pa de dag rgya mtsho lta bu'i blo 
[\[90b.2\]]mchog dang ldan pa de dag la chos kyi char pa chen po 'bebs so/_/'od srung 'di lta ste dper na char pa'i rgyun shing rta'i srog shing tsam bab pa de dag gis kyang rgya mtsho chen po bri ba yang med/_gang ba yang med do/_/'od srung de bzhin du skyes bu dam pa de dag bskal pa brgyad chos nyan tam 
[\[90b.3\]]'chad kyang chos gang yang bri ba'am gang bar mi 'gyur ro/_/'di lta ste dper na rgya mtsho chen po der gling chen po bzhi'i klung sna tshogs nas gang chu 'bab pa de dag thams cad 'di lta ste/_lan tshwa'i ror ro gcig par 'gyur ro/_/'od srung de bzhin du skyes bu dam pa de dag rnam grangs 
[\[90b.4\]]sna tshogs su chos bstan pa bshad pa dag thos ma thag tu 'di lta ste/_stong pa nyid kyi ror ro gcig tu mos par 'gyur ro/_/'di lta ste dper na rgya mtsho chen po ni dag pa/_gtsang ba dri ma med pa/_gsal ba/_rnyog pa med pa yin te/_chu rnyog pa can mi 'dzin to/_/'od srung de bzhin 
[\[90b.5\]]du skyes bu dam pa de dag kyang dag pa/_gtsang ba/_dri ma med pa/_gsal ba ste/_gnod sems dang /_zhe sdang dang /_khro ba dang /_'khon du 'dzin pa thams cad mi 'dzin to/_/'di lta ste dper na rgya mtsho chen po ni zab cing gting dpag dka' ba'o/_/de bzhin du skyes bu dam pa de dag 
[\[90b.6\]]kyang chos kyi tshul zab mo la rab tu zhugs shing /_nyan thos dang /_rang sangs rgyas thams cad kyi gting dpag dka'o/_/'di lta ste dper na rgya mtsho chen po ni chu tshad med cing rin po che'i tshogs dpag tu med pa'o/_/'od srung de bzhin du skyes bu dam pa de dag kyang shes rab tshad med cing 
[\[90b.7\]]chos rin po che'i tshogs dpag tu med do/_/'od srung 'di lta ste dper na/_rgya mtsho chen po rin po che sna tshogs kyi dbyings so/_/'od srung de bzhin du skyes bu dam pa de dag kyang mngon par bsgrub pa sna tshogs kyis chos rin po che tshad med pa'i dbyings so/_/'od srung 'di lta ste dper na/_
[\[91a\]]
[\[91a.1\]]rgya mtsho chen po'i nang nas rin po che kha cig rin thang yod pa dang /_kha cig rin thang med pa dang /_kha cig mching bu lta bu dang rnam pa gsum 'byung ste/_'od srung de bzhin du skyes bu dam pa de dag sems can gyi dbang po ji lta ba bzhin du chos ston pa na yang nyan thos kyi theg 
[\[91a.2\]]pa dang /_rang sangs rgyas kyi theg pa dang /_gang 'og ma theg pa chen po la sems kyi rgyud rnam par 'grol lo/_/'od srung 'di lta ste dper na/_rgya mtsho chen po ni sems can gcig gi ched du mi gnas so/_/'od srung de bzhin du skyes bu dam pa de dag kyang sems can gcig gi don du 
[\[91a.3\]]byang chub tu sems mi skyed do/_/'od srung 'di lta ste dper na/_rgya mtsho chen po ni mthar gyis gzhol/_mthar gyis 'bab/_mthar gyis bab pa'o/_/'od srung de bzhin du skyes bu dam pa de dag kyang thams cad mkhyen pa nyid du gzhol/_thams cad mkhyen pa nyid du 'bab/_thams cad mkhyen 
[\[91a.4\]]pa nyid du bab pa'o/_/'od srung 'di lta ste dper na/_rgya mtsho chen po ni shi ba'i ro dang lhan cig mi gnas so/_/'od srung de bzhin du skyes bu dam pa de dag kyang nyan thos dang rang sangs rgyas kyi sems dang lhan cig mi gnas so/_/ser sna dang /_ngang tshul ngan pa'i sems dang /_gnod sems 
[\[91a.5\]]dang /_le lo'i sems dang /_brjed ngas pa dang /_'chal pa'i shes rab kyi sems dang lhan cig mi gnas so/_/bdag dang /_sems can dang /_srog dang /_gang zag dang /_skyes bur lta ba dang lhan cig mi gnas so/_/'od srung 'di lta ste dper na/_bskal pas sreg par gyur pa'i tshe/_
[\[91a.6\]]klung dang /_chu bran dang /_chu mig dang /_mtshe'u dang /_rdzing bu dang /_mtsho thams cad sngar skam par 'gyur te/_phyis rgya mtsho chen po zad cing bskams par 'gyur ro/_/'od srung de bzhin du dam pa'i chos nub par 'gyur ba'i tshe nyi tshe bar spyod pa la zhugs pa'i sems can thams cad kyi dam pa'i 
[\[91a.7\]]chos sngar nub par 'gyur te/_phyis skyes bu dam pa blo gros rgya mtsho lta bu sangs rgyas kyi theg pa yang dag par 'dzin pa de dag gi lag nas dam pa'i chos nub par 'gyur te/_yang 'od srung skyes bu dam pa de dag ni srog kyang yongs su gtong bar byed kyi dam pa'i chos yongs su gtong bar mi byed 
[\[91b\]]
[\[91b.1\]]na/_'od srung skyes bu dam pa de lta bu dag gi lag nas dam pa'i chos nub par 'gyur ba yod dam/_de dag gi dam pa'i chos nub par khyod kyis mi blta'o/_/'od srung 'di lta ste dper na/_rgya mtsho chen po nor bu rin po che rin po che thams cad 'dus pa zhes bya ba rdo rje tshogs kyi nor bu rin po che 
[\[91b.2\]]chen po zhig yod de/_de nyi ma bdun shar nas tshangs pa'i 'jig rten gyi bar du 'od zer byung yang rin po che de tshig par mi 'gyur te/_gang 'jig rten gyi khams kyi bar gyi sangs rgyas kyi zhing gzhan dag na rgya mtsho chen po yod pa der nor bu rin po che de der 'pho bar 'gyur te/_'od srung gang nor 
[\[91b.3\]]bu rin po che de rgya mtsho chen po las gzhan du ma 'phos pa dang /_'jig rten gyi khams 'dir tshig par mi 'gyur ba de ni gnas ma yin zhing go skabs med de/_de ni gnas med do/_/'od srung de bzhin du skyes bu dam pa de lta bu de dag kyang dam pa'i chos yongs su zad par 'gyur te/_'jig rten 
[\[91b.4\]]gnas par dam pa ma yin pa'i chos bdun byung ba'i tshe sangs rgyas kyi zhing gzhan du 'pho bar 'gyur ro/_/bdun gang zhe na/_'di lta ste/_mu stegs can gyi gnas dang /_sdig pa'i grogs pos yongs su zin pa dang /_log pa'i sbyor ba dang /_gcig la gcig 'tshe ba'i sbyor ba dang /_lta 
[\[91b.5\]]bar gyur pa'i thib po dang /_dge ba'i rtsa ba 'joms par byed pa dang /_ma thob cing mngon par ma rtogs pa ste/_dam pa ma yin pa'i chos bdun po de dag 'jig rten gnas par byung ba de na sems can rnams snod ma yin par shes nas skyes bu dam pa de dag sangs rgyas kyi zhing gzhan du 'pho bar 
[\[91b.6\]]'gyur te/_sangs rgyas mthong ba dang /_dam pa'i chos mnyan pa dang /_sems can yongs su smin par bya ba dang /_dge ba'i rtsa ba yongs su 'bar ba dang yang mi 'bral bar 'gyur ro/_/'od srung 'di lta ste dper na/_rgya mtsho chen po la brten cing sems can tshad med pa dag gnas so/_/'od srung 
[\[91b.7\]]de bzhin du byang chub sems dpa' la brten cing sems can tshad med pa dag phun sum tshogs pa gsum la gnas so/_/gsum gang zhe na/_lha'i phun sum tshogs pa dang /_mi'i phun sum tshogs pa dang /_mya ngan las 'das pa'i phun sum tshogs pa'o/_/'od srung 'di lta ste dper na/_rgya 
[\[92a\]]
[\[92a.1\]]mtsho chen po ni sems can dag gis btung bar mi nus so/_/'od srung de bzhin du skyes bu dam pa de dag gis gang chos bstan pa de dag kyang pha rol gyi rgol ba rnams kyis btung bar mi nus so/_/'od srung 'di lta ste dper na/_rgya mtsho chen po'i nang na sems can gnas pa 
[\[92a.2\]]de dag ni chu gzhan mi tshol gyi de nyid la 'thung ngo /_/'od srung de bzhin du skyes bu dam pa de dag kyang gzhan gyi ngor lta bas chos kyi ro mi 'thung gi/_rang byung gi ye shes kyi chos kyi ro 'thung ngo /_/de nas gnas brtan 'od srung chen pos bcom ldan 'das la 'di skad ces gsol to/_/bcom ldan 
[\[92a.3\]]'das stong gsum gyi stong chen po'i 'jig rten gyi khams kyi rgya mtsho chen po'i gting ngam tshad gzung ba ni nus kyi nyan thos dang /_rang sangs rgyas dang /_lha dang bcas pa'i 'jig rten gyis skyes bu dam pa de dag gi gting ngam tshad gzung ba ni mi nus te/_de bas na skyes bu dam pa de dag sems nam 
[\[92a.4\]]mkha' dang mtshungs zhes bgyi'o/_/bcom ldan 'das kyis bka' stsal pa/_'od srung stong gsum gyi stong chen po'i 'jig rten gyi khams gang gA'i klung gi bye ma snyed kyi rgya mtsho chen po rnams kyi gting ngam tshad ni gzung bar nus kyi nyan thos dang /_rang sangs rgyas dang /_lha dang bcas pa'i 
[\[92a.5\]]'jig rten gyi skyes bu dam pa blo gros mchog rgya mtsho lta bu dang ldan pa de dag gi gting ngam tshad gzung ba ni mi nus so/_/de nas de'i tshe bcom ldan 'das kyis tshigs su bcad pa 'di dag gsungs so/_/ji ltar chog mi shes par chu chen gter/_/'bab chu thams cad kun gyi chu tshol ba/_/de 
[\[92a.6\]]bzhin de rnams 'di la chos tshol kyang /_/rtag par chos kyis chog par 'gyur ba med/_/ji ltar ji snyed chu mang rab bsdus kyang /_/'di la rgya mtsho 'gribs shing gang 'gyur med/_/dam pa'i chos thos nas kyang chos kyi dbyings/_/shin tu 'phel shing 'grib pa mthong ba med/_/ji ltar dri med rgya 
[\[92a.7\]]mtsho chu sdud kyang /_/rnyog pa can gyi 'bab chu der mi 'bab/_/de bzhin thub mkhas spyad pa spyod pa yang /_/de dag rnam dag nyon mongs mi sdud do/_/ji ltar rgya mtsho chen po lus 'chang bas/_/zab cing gting yangs pas na mi dpogs pa/_/de bzhin yon tan rgya mtsho ye shes kyang /_/pha rol rgol ba 
[\[92b\]]
[\[92b.1\]]rnams kyis dpag mi nus/_/ji ltar rgya mtshor 'bab pa'i 'bab chu rnams/_/rnam pa sna tshogs dag kyang ro gcig 'gyur/_/de bzhin rnam pa sna tshogs chos thos nas/_/de dag rnam par grol bar ro gcig 'gyur/_/ji ltar chu 'dzin rgya mtsho chen po ni/_/skye bo gcig gi don phyir mi 
[\[92b.2\]]gnas te/_/de bzhin byang chub tu yang zhugs pa dag_/de dag 'gro ba kun la phan phyir zhugs/_/ji ltar rgya mtsho rin chen dbyings yin zhing /_/de la gnas nas nor bu rin chen 'byung /_/de bzhin rin chen 'byung gnas sems can mchog_/de dag las ni rin chen gsum 'dir 'byung /_/ji ltar rnam 
[\[92b.3\]]par mi rtog rgya mtsho na/_/rtag par rin chen rnam pa gsum 'byung ste/_/de bzhin de dag chos rnams ston pa yang /_/theg pa gsum gyis sems can dag par 'gyur/_/ji ltar 'bab pa dang ni 'gram nyid nas/_/rgya mtsho chen po mthar gyis gzhol ba ltar/_/de bzhin sems can mchog rnams 
[\[92b.4\]]kun mkhyen gzhol/_/sems can rab tu dgrol phyir rtag tu brtson/_/ji ltar rgya mtsho ro dang mi gnas te/_/de dag gi ni ma 'dres chos 'di yin/_/de bzhin byang chub mchog la zhugs pa yang /_/dman pa'i theg pa dang ni gnas mi byed/_/ji ltar rgya mtsho las byung rin chen ni/_/rin chen sdud ces 
[\[92b.5\]]bya ba sra bsngags pa/_/sreg pa'i bskal pa byung yang mi tshig ste/_/de yang 'jig rten 'jig tshe gzhan du 'gro/_/de bzhin dri ma med pa'i chos 'jig tshe/_/brtson 'grus mchog ldan de dag 'bad cing 'dzin/_/snod min 'jig rten chos min 'dod rig nas/_/mkhas pa rgyal ba gzhan gyi 
[\[92b.6\]]drung du 'gro/_/nam zhig sreg pa'i bskal pa byung gyur te/_/chu mig mtsho dang lteng ka skam par 'gyur/_/rgya mtsho 'dir ni phyis nas skam par 'gyur/_/stong gsum chen po 'di yang rab tu 'jig_/nyi tshe'i spyod la nye bar gnas pa yi/_/'di la mchog tu bya ba'i chos nus pa/_/de tshe 'dir ni 
[\[92b.7\]]sems can mchog chos 'di/_/lus dang srog kyang bor nas srung bar byed/_/bde gshegs 'das na'ang rtag par bag med pas/_/de dag rnams la chos 'di mi 'jig go/_/de ltar de rnams bsam pa'ang rnam par dag_/chos la gnas shing spyod pa rtag par spyod/_/ji ltar rgya mtsho 
[\[93a\]]
[\[93a.1\]]sems can tshad med gnas/_/sems can gcig gi don du mi 'jug pa/_/de bzhin 'jig rten thams cad rnam grol phyir/_/grags pa chen po 'di dag rab tu 'jug_/'jig rten khams 'di rgya mtsho ji snyed pa/_/ma lus par ni tshad rnams shes rung yang /_/rgyal ba de 
[\[93a.2\]]dag kun gyi spyod pa ni/_/dgra bcom rang rgyal dag gis shes mi nus/_/ma lus phyogs kyi nam mkha'i dbyings rnams kyang /_/mchog rnams kyi ni tshad gzung nus srid kyi/_/nam mkha' bas kyang lhag pa de dag gi/_/ye shes tshad ni nams kyang gzung mi nus/_/byang chub sems dpa' brtson 
[\[93a.3\]]'grus brtul brtan zhing /_/gang dag 'jig rten ma lus dgrol ba'i phyir/_/rgya che yangs pa'i sems rab gzhol byas pa/_/'od srung de dang mtshungs med ga la lhag_/de dag rin chen 'byung gnas rgya mtsho 'dra/_/de dag bsod nams yin la bsod nams zhing /_/de dag dpyad pa'i rgyal 
[\[93a.4\]]po sman pa'i mchog_/sems can yun ring na ba thar bar byed/_/de dag gnas yin skyabs dang dpung gnyen te/_/skyob pa sgron ma de bzhin 'od byed pa/_/skye bo ldongs pa rnams kyi mig skyed pa/_/de thob pas na de dag bdud rtsi thob/_/de dang de dag chos kyi rgyal mchog 'bar/_/de rnams brgya 
[\[93a.5\]]byin don mang sems pa ste/_/tshangs pa bsam gtan bzhi la gnas pa yin/_/de dag tshangs pa'i chos kyi 'khor lo bskor/_/de dag ded dpon mkhas pa 'dren pa ste/_/log pa'i lam du gnas la lam ston pa/_/de dang de dag bdud 'joms dpa' bo ste/_/sems can dam pa byang chub snying 
[\[93a.6\]]por gnas/_/de dag chos dkar tshad med zla ba bzhin/_/de dag 'od zer mngon 'phags nyi ma 'dra/_/sprin lta bur yang tshad med blo sgrogs shing /_/'jig rten gsum na bdud rtsi'i char pa 'bebs/_/de dag seng ge lta bur 'jigs skyon med/_/glang po che ltar shin tu dul ba'i sems/_/de dag ri 
[\[93a.7\]]rab ri bo 'dra mtshungs te/_/de dag pha rol rgol bas mi thub bo/_/de dag rnam par dang ba chu bzhin te/_/rtag tu bsnyen par dka' ba me dang 'dra/_/de dag rlung ltar rtag tu chags med cing /_/sa dang 'dra bar tha ba rab tu spangs/_/gnod sems nga rgyal tha ba phrag dog bral/_/de dag rtsi yi shing ltar 
[\[93b\]]
[\[93b.1\]]rtog pa med/_/'jig rten chos rnams brgyad pos ma gos shing /_/de dag tshul khrims rnam dag pad ma bzhin/_/de dag u dum bA ra'i me tog ltar/_/dge zhing bskal pa bye bar sgra thos dka'/_/de dag rkang gnyis gtso la byas pa gzo/_/de dag sangs rgyas rigs la gnas par brtson/_/
[\[93b.2\]]de dag snying rje che zhing brtul zhugs brtan/_/byams la gnas dang dga' la mngon par 'phags/_/'dod pa'i yon tan lnga la btang snyoms zhing /_/rtag tu rgyal ba dag gi nor rnams tshol/_/de dang de dag sbyin pas khyad par song /_/ye shes tshul khrims la yang rab tu gnas/_/de dag bzod 
[\[93b.3\]]pa'i stobs kyis gcig tu dpa'/_/brtson 'grus rags shing rtag tu mthu dang ldan/_/de dag bsam gtan mngon par shes la mkhas/_/de dag tshad med zhing du 'phrul gyis 'gro/_/thub pa dam mchog la yang chos nyan cing /_/ji ltar thos pa dag kyang ston par byed/_/ji ltar 'di mos rnam 
[\[93b.4\]]par 'grol ba yang /_/skye bo dag gi spyod pa de dag shes/_/ji ltar mos pa mkhas shing rtogs pa ste/_/nan tan snying por byed cing mu stegs thob/_/'di rnams tshogs pa las ni 'di skye zhes/_/de dang de dag chos kun rab tu shes/_/de dag rkyen la mkhas shing rtog pa ste/_/mtha' gnyis lta 
[\[93b.5\]]ba spangs shing mnyam la dga'/_/chos 'di gang nas 'ongs shing gar 'gro zhing /_/de dag chos la tshul bzhin rnam par lta/_/chos kun 'ong ba ma yin byung ba yin/_/gnas pa chos nyid mtshungs par rab tu shes/_/ji lta ji ltar 'dus byas [{]brdzun [,]rdzun [}]du mthong /_/de lta de ltar snying rje can du 'gyur/_/
[\[93b.6\]]mi bden nyon mongs skye bo sdug bsngal te/_/de dag thar bar bya phyir spyad pa spyod/_/nga dang nga yi zhes ni rnam brtag nas/_/byis pa mi mnyam pa la brtson pas spyod/_/chos de yang dag ma yin shes nas ni/_/lta ba spangs pa'i phyir ni chos la spyod/_/bdag med bdag tu mi sdug sdug par te/_/sdug 
[\[93b.7\]]bsngal bde bar mi rtag rtag par yang /_/sems log so so'i skye bo rnams la ni/_/'khor ba'i sngon gyi mtha' yang yod ma yin/_/de dag log pa'i sbyor ba de shes nas/_/'di la sems can med dang gang zag med/_/gang la bdag sdug rtag bde med pa yin/_/yang dag sbyor ba la yang rnam par 
[\[94a\]]
[\[94a.1\]]sgom/_/'od srung de yi yon tan 'di brjod pa/_/sa yi rdul phran ji bzhin phyogs tsam ste/_/byang chub sems dpa' de yi spyod yul gang /_/de dag ye shes bsngags pa mtha' yas so/_/stong gsum 'jig rten mchod pa ci yod pa/_/kun gyis byang chub sems dpa' de la 
[\[94a.2\]]mchod/_/de las lhag par yang ni mchod 'os te/_/rgyal ba'i thugs sras dag ni phyir mi ldog_/gang rnams sangs rgyas 'gyur bar brtson ldan pa/_/de dag gis ni nga dang ma byon dang /_/gang yang mya ngan 'das pa'i rgyal ba dang /_/ma lus phyogs bzhugs rim gror byas par 'gyur/_/de 
[\[94a.3\]]nas tshangs pa khyad par sems kyis/_'jam dpal gzhon nur gyur pa la 'di skad ces smras so/_/'jam dpal ci nas chos kyi rnam grangs 'di de bzhin gshegs pa'i byin gyi rlabs kyis phyi ma'i dus phyi ma'i tshe lnga brgya tha ma la rab tu spyod pa dang /_rgyas par 'gyur bar de bzhin gshegs pa 
[\[94a.4\]]dgra bcom pa yang dag par rdzogs pa'i sangs rgyas la gsol ba thob shig_/de skad ces smras pa dang /_'jam dpal gzhon nur gyur pas tshangs pa khyad par sems la 'di skad ces smras so/_/tshangs pa de ji snyam du sems/_chos kyi rnam grangs 'di la chos gang de bzhin gshegs pas 
[\[94a.5\]]byin gyis brlab par bya ba'i chos gang yang de bzhin gshegs pas yongs su bstan tam/_smras pa/_'jam dpal de ni ma yin no/_/'jam dpal gyis smras pa/_tshangs pa de lta bas na 'di la brjod pa med pas na chos thams cad byin gyis ma brlabs pa ste/_de ni nub par mi 'gyur 
[\[94a.6\]]zhing bsrung bar bya ba ma yin no/_/tshangs pa gang chos gang la yang byin gyis brlabs par 'dod pa de ni nam mkha' byin gyis brlabs par 'dod do/_/tshangs pa byang chub sems dpa' gang chos gang yang khas len na de ni chos smra ba de ma yin no/_/de ci'i phyir zhe na/_byang chub sems dpa' 
[\[94a.7\]]smra ba thams cad las phyir ldog pa ni rtsod pa med pa lhur byed pa ma yin no/_/tshangs pa byang chub sems dpa' gang dag 'di snyam du 'khor 'dir chos bstan to snyam du sems na de dag la chos thos pa med do/_/de ci'i phyir zhe na/_thos pa med pa ni chos thob pa'o/_/smras pa/_'jam dpal 
[\[94b\]]
[\[94b.1\]]thos pa med pa ni chos thos pa'o/_/zhes bya ba ci las bsams te de skad zer/_smras pa/_tshangs pa mig dang /_rna ba dang /_sna dang /_lce dang /_lus dang /_yid kyis thos pa med pa ni chos thos pa ste/_gang skye mched de dag ni gzugs dang /_sgra dang /_dri dang /_ro dang /_reg dang /_chos 
[\[94b.2\]]la mi 'dzin pa de dag ni chos thos pa'o/_/de nas 'khor de nas lha'i bu stong phrag sum cu rtsa gnyis dang /_dge slong stong phrag lnga dang /_dge slong ma sum brgya dang /_dge bsnyen brgyad brgya dang /_dge bsnyen ma brgyad brgya de dag thams cad kyis 'jam dpal gyis bstan pa 'di thos nas 
[\[94b.3\]]mi skye ba'i chos la bzod pa rab tu thob ste/_tshig kyang 'di skad du 'jam dpal de de bzhin no/_/ji skad smras pa de bzhin te/_thos pa med pa ni chos thos pa'o zhes 'dzer to/_/de nas tshangs pa khyad par sems kyis bzod pa rab tu thob pa'i byang chub sems dpa' de dag la 'di skad ces smras so/_/
[\[94b.4\]]khyed kyis chos kyi rnam grangs 'di thos sam/_smras pa/_tshangs pa thos pa med pa'i tshul gyis thos so/_/smras pa/_khyod kyis chos kyi rnam grangs 'di ji ltar shes/_smras pa/_ji ltar shes pa med pa dang /_rnam par shes pa med pa de ltar ro/_/smras pa/_khyed kyis chos gang rab tu thob pas bzod 
[\[94b.5\]]pa rab tu thob par 'gyur/_/smras pa/_chos thams cad rab tu thob pa med pa'i phyir ro/_/smras pa/_chos kyi rnam grangs 'di ji ltar rtogs par bya/_smras pa/_rtogs par bya ba med pa'i tshul gyis so/_/smras pa/_chos bstan pa 'di khyed kyi mngon sum yin nam/_smras pa/_tshangs pa chos 
[\[94b.6\]]thams cad bdag dang gzhan med pa'i phyir mngon sum yin no/_/de nas 'khor de nyid du lha'i bu dri ma med pa'i tog ces bya ba 'dus par gyur pa des tshangs pa khyad par sems la 'di skad ces smras so/_/tshangs pa gang chos kyi rnam grangs 'di las chung ngu na nyan par 'gyur ba de dag gal te 
[\[94b.7\]]de bzhin gshegs pas lung ma bstan kyang kho bos de dag bla na med pa yang dag par rdzogs pa'i byang chub tu lung bstan to/_/de ci'i phyir zhe na/_tshangs pa chos kyi rnam grangs 'di ni 'bras bu dang sa bon chud mi gzon pa'o/_/'phags pa yang dag par zhugs pa thams cad kyis 
[\[95a\]]
[\[95a.1\]]yongs su bzung ba'o/_/dge ba'i rtsa ba thams cad yang dag par bskyed pa'o/_/bdud dang phyir rgol ba tshar gcod pa'o/_/bar du gcod pa thams cad dang bral ba'o/_/dang ba skye bar byed pa'o/_/dad pa dang ldan pa rnams dga' zhing mgu bar byed pa'o/_/sangs rgyas 
[\[95a.2\]]thams cad kyis shin tu yongs su gzung ba'o/_/chos kyi rnam grangs 'di ni lha dang bcas pa'i 'jig rten gyis legs par bsrungs pa'o/_/chos kyi rnam grangs 'di ni gcig tu nges pa ste phyir mi ldog pa'o/_/chos kyi rnam grangs 'di ni byang chub kyi snying po la mi slu ba'o/_/chos kyi rnam 
[\[95a.3\]]grangs 'di ni sangs rgyas kyi chos rnams kyi bden pa'i 'byung gnas so/_/chos kyi rnams grangs 'di ni chos kyi 'khor lo bskor ba'o/_/chos kyi rnam grangs 'di ni 'gyod pa rnams sel bar byed pa'o/_/chos kyi rnam grangs 'di ni 'phags pa'i lam rnam par sbyong ba'o/_/chos kyi rnam grangs 
[\[95a.4\]]'di ni thar bar 'dod pa rnams kyis legs par thos pa'o/_/chos kyi rnam grangs 'di ni gzungs 'dod pa rnams kyis legs par bzung ba'o/_/chos kyi rnam grangs 'di ni bsod nams 'dod pa rnams kyis legs par rab tu bstan pa'o/_/chos kyi rnam grangs 'di ni chos 'dod pa 
[\[95a.5\]]rnams kyis legs par bsrung ba'o/_/chos kyi rnam grangs 'di ni mya ngan las 'das par 'gro ba'i phyir grangs med pa'o/_/chos kyi rnam grangs 'di ni pha rol gyi rgol ba dmigs pa can gyis mi 'phrogs pa'o/_/chos kyi rnam grangs 'di ni sbyin par 'os pa rnams dang 'thun pa'o/_/chos kyi 
[\[95a.6\]]rnam grangs 'di ni mkhas pa rnams dga' bar byed pa'o/_/chos kyi rnam grangs 'di ni lta ba ngan pa dang bral bas shes rab skyed pa'o/_/chos kyi rnam grangs 'di ni gti mug 'joms par byed pas ye shes bskyed pa'o/_/chos kyi rnam grangs 'di ni yi ge'i tshig nges pas shin tu nges pa'i tshig 
[\[95a.7\]]go/_/chos kyi rnam grangs 'di ni 'bru 'brel bas legs par bstan pa'o/_/chos kyi rnam grangs 'di ni don dam pa yang dag par ston pas don yang dag par bskyed pa'o/_/chos kyi rnam grangs 'di ni chos brjod pa rnams kyis yongs su ma btang ba'o/_/chos kyi rnam grangs 'di ni shes pa 
[\[95b\]]
[\[95b.1\]]dang ldan pa rnams kyis ma bor ba'o/_/chos kyi rnam grangs 'di ni nor 'dod pa rnams kyi gter ro/_/chos kyi rnam grangs 'di ni kun tu gdungs pa rnams yongs su gdung ba med par byed pa'o/_/chos kyi rnam grangs 'di ni byams pa la gnas pa rnams kyi mnyam pa nyid skyed pa'o/_/chos kyi 
[\[95b.2\]]rnam grangs 'di ni le lo can rnams kyi brtson 'grus skyed pa'o/_/chos kyi rnam grangs 'di ni brjed ngas pa rnams kyi bsam gtan bskyed pa'o/_/chos kyi rnam grangs 'di ni shes rab 'chal ba rnams la snang bar byed pa'o/_/tshangs pa chos kyi rnam grangs 'di la ni sangs rgyas kyi chos 
[\[95b.3\]]thams cad shin tu legs par gnas so/_/de nas lha'i bu des chos kyi rnam grangs 'di'i bsngags pa bstan pa na stong gsum gyi stong chen po'i 'jig rten gyi khams 'di rnam pa drug tu g.yos so/_/bcom ldan 'das kyis kyang lha'i bu de la legs so/_/zhes bya ba byin no/_/de nas bcom 
[\[95b.4\]]ldan 'das la tshangs pa khyad par sems kyis 'di skad ces gsol to/_/bcom ldan 'das lha'i bu 'dis sngon gyi yang dag par rdzogs pa'i sangs rgyas dag las sngon chos kyi rnam grangs 'di thos sam/_bcom ldan 'das kyis bka' stsal pa/_tshangs pa lha'i bu 'dis sangs rgyas bye 
[\[95b.5\]]ba khrag khrig phrag drug cu rtsa bzhi las chos kyi rnam grangs 'di thos te/_tshangs pa lha'i bu dri ma med pa'i tog 'di bskal pa brgya stong phrag bzhi bcu rtsa gnyis na 'jig rten gyi khams rin chen ldan du de bzhin gshegs pa rin chen bkod pa zhes bya ba 'jig rten du 'byung bar 'gyur 
[\[95b.6\]]ro/_/gang yang de'i bar du sangs rgyas 'byung ba de dag thams cad la yang mnyes par byed par 'gyur/_bkur stir byed par 'gyur te/_sangs rgyas bcom ldan 'das de dag las chos kyi rnam grangs 'di yang thos par 'gyur ro/_/tshangs pa dge slong dang /_dge slong ma dang /_dge bsnyen 
[\[95b.7\]]dang /_dge bsnyen ma dang /_lha dang /_klu dang /_gnod sbyin dang /_dri za gang dag gis kyang chos kyi rnam grangs 'di la bzod pa rab tu thob pa de dag thams cad de bzhin gshegs pa rin po che bkod pa'i sangs rgyas kyi zhing 'jig rten gyi khams rin chen ldan du skye bar 'gyur ro/_/de nas 
[\[96a\]]
[\[96a.1\]]bcom ldan 'das la lha'i bu dri ma med pa'i tog gis 'di skad ces gsol to/_/bcom ldan 'das gang bdag ni byang chub mi 'tshal/_mi smon/_mngon par mi dga'/_mngon par ma chags/_mi dmigs/_mi sems/_mi rtog rnam par mi rtog na/_ci'i slad du 
[\[96a.2\]]bcom ldan 'das kyis bdag la lung bstan/_bcom ldan 'das kyis bka' stsal pa/_lha'i bu 'di ltar skyes bu la la zhig gis rtswa dang /_shing dang /_yal ga dang /_lo ma dang /_'dab ma dag mer bcug nas 'di skad du rtswa dang /_shing dang /_yal ga dang /_lo ma dang /_'dab ma dag ma 
[\[96a.3\]]tshig ces smras na/_de de'i dbang gis mi 'tshig pa yin no/_/lha'i bu de bzhin du 'di ltar byang chub sems dpa' byang chub la mngon par mi dga'/_mngon par ma chags/_mi dmigs/_mi 'dod/_mi smon/_mi sems/_rnam par mi rtog kyang sangs rgyas thams cad lung ston te/_lha'i bu 'on 
[\[96a.4\]]kyang byang chub sems dpa' gang byang chub la mngon par mi dga'/_mngon par ma chags/_mi dmigs/_mi 'dod/_mi smon/_mi sems/_rnam par mi rtog pa de la de bzhin gshegs pa rnams lung ston to/_/de nas 'khor der lha'i bu lnga brgya tsam gyis bcom ldan 'das la 'di skad ces 
[\[96a.5\]]gsol to/_/bcom ldan 'das bdag cag kyang byang chub la mngon par mi dga'/_mngon par ma chags/_mi dmigs/_mi 'tshal/_mi smon/_mi rtog_/rnam par mi rtog na/_ci'i slad du bcom ldan 'das kyis bdag cag bla na med pa yang dag par rdzogs pa'i byang chub tu lung mi bstan/_de 
[\[96a.6\]]nas sangs rgyas kyi mthus steng gi phyogs na steng gi bar snang la sangs rgyas stong phrag brgyad cu rtsa bzhi mthong ste/_de bzhin gshegs pa de dag gis de dag bla na med pa yang dag par rdzogs pa'i byang chub tu lung bstan to/_/de nas bcom ldan 'das la lha'i bu de dag gis 'di skad ces gsol 
[\[96a.7\]]to/_/bcom ldan 'das de bzhin gshegs pas 'di skad du byang chub sems dpa' gang byang chub la mngon par mi dga'/_mngon par ma chags/_mi dmigs/_mi 'dod/_mi smon/_mi sems/_mi rtog rnam par mi rtog pa de byang chub tu lung bstan par 'gyur ro zhes legs par gsungs pa 
[\[96b\]]
[\[96b.1\]]'di ni ngo mtshar te/_bcom ldan 'das bdag cag gis steng gi phyogs na sangs rgyas stong phrag brgyad cu rtsa bzhi mthong ste/_de bzhin gshegs pa de dag thams cad bdag cag la bla na med pa yang dag par rdzogs pa'i byang chub tu lung ston to/_/de nas 'jam dpal gzhon nur gyur 
[\[96b.2\]]pas bcom ldan 'das la 'di skad ces gsol to/_/bcom ldan 'das gang slad ma'i dus lnga brgya tha ma la 'dzam bu gling 'dir chos kyi rnam grangs 'di rab tu spyod pa dang /_yun ring du gnas par 'gyur ba dang /_rigs kyi bu dang rigs kyi bu mo gang dag go cha chen po bgos pa 
[\[96b.3\]]dag gi rna lam du gda' bar 'gyur ba dang /_rigs kyi bu dang rigs kyi bu mo de dag bdud kyi las skyes shing byung ba rnams kyi dbang du mi mchi ba dang /_de dag la bdud dam bdud kyi ris kyi lha dag gis glags rnyed par mi 'gyur ba dang /_chos kyi rnam grangs 'dis yongs su bzung zhing 
[\[96b.4\]]go cha chen po bgos te/_bla na med pa yang dag par rdzogs pa'i byang chub yongs su mi nyams par byin gyis brlabs par gsol/_bcom ldan 'das kyis bka' stsal pa/_'jam dpal de bas na chos kyi rnam grangs 'di byin gyis brlab pa dang /_yun ring du gnas par bya ba'i phyir/_
[\[96b.5\]]lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_grul bum 'bebs pa zhes bya ba'i rig pa dang sngags kyi tshig 'di bshad kyis nyon cig_/rig pa dang sngags kyi tshig de bcangs pas rigs kyi bu 'am rigs kyi 
[\[96b.6\]]bu mo chos smra ba de lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_grul bum rnams kyis yongs su srung ba rab tu thob ste/_rigs kyi bu 'am rigs kyi bu mo de dag lam mam/_lam log par song ngam/_gtsug 
[\[96b.7\]]lag khang du song ngam/_gnas khang du song ngam/_'chag pa la zhugs sam/_'khor gyi nang du song yang rung ste srung bar byed do/_/spobs pa skyed par byed/_dran pa dang /_blo gros dang /_rtog pa'i stobs bskyed pa nye bar sbyor te/_de la pha rol gyi rgol ba'am/_phas kyi dgra glags tshol 
[\[97a\]]
[\[97a.1\]]bdag gis glags kyang rnyed par mi 'gyur ro/_/de dran zhing shes bzhin du ldang bar 'gyur/_'chag par 'gyur/_'dug par 'gyur/_nyal bar 'gyur ro/_/'jam dpal de la rig pa dang sngags kyi tshig de dag gang zhe na/_'di lta ste/_ud d+hu re/_d+hu d+hu re/_man te/_
[\[97a.2\]]tsa ti ma/_go tsa re/_shI la li/_hi li mi li/_thi li/_thi mi li/_hu lu hu lu hu lu/_e bad te/_be ta Te/_kha kha re/_kha re/_kha ra ke/_A san ne/_dza ga ti/_ma hi le/_ma nu Sha/_ta ne ma na se bar gan d+he/_sarba ru ti/_ra bA ba ga te/_sin d+hu le/_na mo bud d+he b+h+yaH/_tsa di ra tre/_
[\[97a.3\]]na mo d+harmA ya ni rga ta ni/_na maHsaM g+hA ya/_bA hi ta pA pe/_byu pa shAn+tA ni/_sarba pA pA ni mai tri me/_sarba bud+d+heb+h+yaHsa t+ya nir de sha brah+ma pa tho/_ma hA r-iShi b+hiH/_pra shAsta ta tra tiSh+Tha na ti/_sarba b+hu ta grA ha/_na maH_sarba bud+d+he b+h+yaH_sid+h+yan+tu me man+t+ra pa dA swA hA/_'jam dpal rig pa dang 
[\[97a.4\]]sngags kyi tshig 'di byang chub sems dpa' gang chos kyi rnam grangs 'di la brtson pa/_rtag tu shes bzhin dang ldan pa/_mi rgod pa/_khengs pa med pa/_sems ma g.yengs pa/_kun du spyod pa gtsang ba/[ {]stsogs [,]sogs [}]pa dang bral ba/_chog shes pa/_bas mtha'i gnas mal la mngon 
[\[97a.5\]]par dga' ba/_'du 'dzi nyung ba/_lus dang sems dben pa/_byams pa dang snying rje la mngon par dga' ba/_chos la dga' zhing mos pa/_bden pa'i tshig la rab tu gnas pa/_mi slu ba/_nang du yang dag 'jog la mngon par dga' ba tshul bzhin yid la byed pa la brtson 
[\[97a.6\]]pa/_tshul bzhin ma yin pa yid la byed pa dang bral ba/_sbyangs pa'i yon tan dang yo byad bsnyungs pa la mngon par dga' ba/_rnyed pa dang ma rnyed pa la sems mnyam pa/_mya ngan las 'das pa la mngon du phyogs pa/_'khor bas 'jigs shing skrag pa/_sdug pa dang mi sdug pa la sems 
[\[97a.7\]]mnyam pa/_'du shes sna tshogs dang bral ba/_lus dang srog 'dor ba dang /_dngos po thams cad la mi lta ba/_spyod pa dang cho ga phun sum tshogs pa/_tshul khrims dang sdom pa la mngon par dga' ba/_bzod pa dang des pa mang ba/_ngan du zer ba bzod pa'i rang bzhin can/_brtson 'grus 
[\[97b\]]
[\[97b.1\]]brtsams pa/_sems can thams cad kyi bya ba ci yod ces bya ba la brtson pa/_bzhin 'dzum pa/_khro gnyer dang bral ba/_gsong por smra ba/_nga rgyal bcom pa/_des pa/_'grogs na bde ba/_de lta bu'i spyod pa la rab tu gnas pa'i rigs kyi bu 'am rigs kyi bu mos 'jam dpal sngags 
[\[97b.2\]]kyi tshig 'di rab tu gdon par bya'o/_/'jam dpal de ltar na chos smra ba de tshe 'di nyid la stobs bskyed pa bcu rab tu 'thob bo/_/bcu gang zhe na/_mi brjed pa'i chos nyid pas dran pa'i stobs bskyed pa dang /_chos rab tu 'byed pa la mkhas pas blo gros kyi stobs bskyed pa dang /_mdo 
[\[97b.3\]]sde'i tshul khong du chud pas rtogs pa'i stobs bskyed pa dang /_sdom pa dang /_spyod pa mi gtong bas dad pa'i stobs bskyed pa dang /_bdag dang gzhan srung bas ngo tsha shes shing khrel yod pa'i stobs bskyed pa dang /_shes rab yongs su rdzogs pas thos pa'i stobs bskyed pa dang /_thos pa 
[\[97b.4\]]thams cad yongs su 'dzin pas gzungs kyi stobs bskyed pa dang /_sangs rgyas kyi byin gyi rlabs kyis yongs su bzung bas spobs pa'i stobs bskyed pa dang /_mngon par shes pa lnga rab tu thob pas zab mo'i stobs bskyed pa dang /_myur du thams cad mkhyen pa'i ye shes yongs su rdzogs 
[\[97b.5\]]pas mi skye ba'i chos la bzod pa'i stobs bskyed pa ste/_'jam dpal spyod pa la zhugs pa'i chos smra ba gang rig pa dang sngags kyi tshig 'di rab tu 'don pa de ni stobs bskyed pa de bcu rab tu thob par 'gyur ro/_/rig pa dang sngags kyi tshig bstan pa 'di bcom ldan 'das kyis bshad pa'i 
[\[97b.6\]]tshe rgyal po chen po bzhi skrag cing ba spu langs par gyur te/_g.yog brgya stong phrag du ma dang /_bcom ldan 'das ga la ba der dong nas phyin pa dang /_bcom ldan 'das kyi zhabs la mgo bos phyag 'tshal te thal mo sbyar nas bcom ldan 'das la 'di skad ces gsol to/_/bcom ldan 'das 
[\[97b.7\]]bdag cag rgyal po chen po bzhi po 'di dag ni rgyun du zhugs pa/_de bzhin gshegs pa'i bka' sgrub par bgyid pa ste/_gnyen bshes dang bcas/_'khor dang bcas pas rigs kyi bu dang rigs kyi bu mo chos smra ba dang chos ston pa gang mdo sde 'di lta bu 'di 'chang ba dang /_klog pa de dag la 
[\[98a\]]
[\[98a.1\]]bcom ldan 'das bdag cag rgyal po bzhis bsrung ba dang /_bskyab pa dang sba bar bgyi'o/_/de dag grong ngam/_grong khyer ram/_ljongs sam/_ljongs kyi phyogs gang na gnas kyang rung /_khyim pa'am/_rab tu byung ba yang rung ste/_bcom ldan 'das bdag cag rgyal po bzhi 
[\[98a.2\]]stobs dang bcas 'khor dang bcas pas rigs kyi bu'am rigs kyi bu mo de dag gi rim gro bgyi bar bdag cag spro'o/_/bsrung ba dang /_bskyab pa dang /_spro ba dang /_spobs pa dang /_gzhan gyis gnod par mi bgyi zhing mi gtse bar bgyi ba'i slad du bdag cag spro'o/_/bcom ldan 'das phyogs 
[\[98a.3\]]gang na chos kyi rnam grangs 'di rab tu spyod par 'gyur ba'i sa phyogs der dpag tshad brgya kho ra khor yug tu lha'am/_klu'am/_gnod sbyin nam/_grul bum gyis glags mi rnyed do/_/de nas rgyal po chen po 'phags skyes pos tshigs su bcad pa 'di skad ces gsol to/_/bdag la 
[\[98a.4\]]bu dang gnyen bshes dang /_/bran dang 'khor rnams ci mchis pa/_/de dang bdag cag grogs bcas pas/_/bdag po de dag rim gro bgyi/_/de nas rgyal po chen po mig mi bzang gis tshigs su bcad pa 'di skad ces gsol to/_/bdag ni chos kyi rgyal po'i sras/_/chos las skyes pa chos 
[\[98a.5\]]kyi sprul/_/khyod kyi sras gang byang chub tu/_/zhugs pa de dag rim gro bgyi/_/de nas rgyal po chen po yul 'khor srung gis tshigs su bcad pa 'di skad ces gsol to/_/sangs rgyas gsungs pa'i mdo sde 'di/_/gang dag 'dzin par 'gyur ba rnams/_/de dag phyogs bcu rnams su yang /_/
[\[98a.6\]]bdag gis kun tu bsrung bar bgyi/_/de nas rgyal po chen po rnam thos kyi bus tshigs su bcad pa 'di skad ces gsol to/_/gang dag byang chub phyir brtson pa/_/de la ci 'dra 'os pa yi/_/de 'dra'i mchod par bgyi ba ni/_/sems can kun gyis mi nus so/_/de nas bcom ldan 'das la rgyal po 
[\[98a.7\]]chen po rnam thos kyi bu bden pa'i zla ba zhes bya ba des rin po che sna bdun las byas pa'i gdugs gsol nas tshigs su bcad pa 'di skad ces gsol to/_/de bzhin gshegs las bdag nyid kyis/_/chos kyi rnam grangs gzung bar bgyi/_/pha rol la yang bstan par bgyi/_/bdag gi bsam pa de 
[\[98b\]]
[\[98b.1\]]'dra'o/_/bcom ldan 'das kyis bdag sems dang /_/sngon gyi spyad pa ci 'dra mkhyen/_/ji ltar bdag gi sems 'dud pa/_/bdag ni 'jig rten rnam 'dren gyur/_/sangs rgyas dpag med skyob pa la/_/bdag gis gdugs 'di phul ba yis/_/bdag ni thub pa khyod 'dra bar/_/spyi 
[\[98b.2\]]gtsug bltar yang mi gda' 'gyur/_/sangs rgyas skyes bu dam pa yang /_/bdag gi byams pas bltas pa yis/_/yongs su dag pa'i mig thob ste/_/rgyal ba ma pham blta bar bgyi/_/ye shes pha rol phyin pa yi/_/ston pas de nas lung bstan te/_/khyod ni 'di nas phyi dus na/_/dga' 
[\[98b.3\]]ldan du yang skye bar 'gyur/_/dga' ldan nas ni shi 'phos nas/_/rgyal ba byams pa mthong bar 'gyur/_/bskal pa stong phrag nyi shur ni/_/mchod pa byas nas 'byung bar 'gyur/_/khyod ni rab tu byung nas kyang /_/tshangs par spyad pa rab spyad de/_/bskal pa bzang 'dir gang byung ba/_/
[\[98b.4\]]bdag po de dag mthong bar 'gyur/_/thams cad la yang mchod byas te/_/tshangs par spyod pa spyad nas ni/_/bskal pa bye ba drug cu na/_/de nas khyod ni sangs rgyas 'gyur/_/sangs rgyas zhing ni legs brgyan pa/_/rin chen gdugs zhes bya bar ni/_/byang chub sems dpa' sha stag la/_/khyod ni chos 
[\[98b.5\]]rnams ston par 'gyur/_/tshe yi tshad ni bskal par 'gyur/_/sems can rnams la phan pa'i phyir/_/mya ngan 'das pa'i dam chos kyang /_/ma 'dres bskal pa phyed du gnas/_/de nas bcom ldan 'das la lha'i dbang po brgya byin g.yog brgya stong phrag du ma dang bcas pas 'di skad ces gsol 
[\[98b.6\]]to/_/bcom ldan 'das bdag gis kyang chos smra ba mdo sde 'di 'chang ba de dag bsrung ba dang /_yongs su bsrung bar bgyi'o/_/bsnyen bkur dang rim gro yang bgyi'o/_/gang na chos kyi rnam grangs 'di yi ger 'dri ba'am/_klog pa der ci nas kyang chos smra ba de'i stobs dang mthu dang chos kyi mtshams 
[\[98b.7\]]sbyor ba spobs par 'gyur bar bdag 'khor dang bcas te chos nyan du mchi'o/_/de nas lha'i dbang po brgya byin gyi bu sbed byed ces bya ba des do shal rin po che thams cad kyis spras pa de bzhin gshegs pa la phul nas tshigs su bcad pa 'di dag gsol to/_/thub pa bdag 'dir mngon sum 
[\[99a\]]
[\[99a.1\]]ste/_/ji ltar khyod kyis sngon spyad pa/_/de bzhin bdag kyang sangs rgyas kyi/_/ye shes tshol bas bsgrub par bgyi/_/khyod kyis sngon chad ma stsal cing /_/yongs su ma btang ci ma mchis/_/bdog pa thams cad gtong ba yi/_/bdag kyang rjes su bslab par bgyi/_/khyod kyi mdo sde 'di 
[\[99a.2\]]yang ni/_/'jig rten mgon las mngon du blangs/_/yang dang yang du bshad par bgyi/_/bdag po khyod la bgyis par gzo/_/mdo sde 'di la su dga' ba/_/de dag bdag gi ston pa 'dra/_/bdag ni sangs rgyas chos 'tshal bas/_/de la rtag tu rim gro bgyid/_/dam pa'i chos rnams yongs su 
[\[99a.3\]]bsrung /_/mgon po nyan thos mi nus te/_/phyi dus 'jig pa chen po'i tshe/_/bdag gis yongs su bsrung bar bgyi/_/mgon po bdag kyang dbugs dbyung gsol/_/lha rnams the tsom gcad du gsol/_/thub pa khyu mchog khyod 'dra bar/_/ji srid yun gyis 'grub par 'gyur/_/kun mkhyen ye shes 
[\[99a.4\]]mkhas pa yi/_/bde bar gshegs pas de lung bstan/_/nga ni ci 'dra de 'dra bar/_/khyod kyang rdzogs pa'i sangs rgyas 'gyur/_/bskal pa bye ba phrag stong dang /_/bskal pa bye ba brgya yi tshe/_/'jig rten du ni sangs rgyas 'gyur/_/ming ni ye shes 'byung zhes bya/_/byang chub zhi ba thob nas kyang /_/bdud 
[\[99a.5\]]rnams rab tu btul nas ni/_/sems can bye ba brgya stong rnams/_/byang chub la yang 'god par 'gyur/_/de nas mi mjed kyi bdag po tshangs pas bcom ldan 'das la 'di skad ces gsol to/_/bcom ldan 'das bdag bsam gtan la gnas pa yang btang ste/_rigs kyi bu'am rigs kyi bu 
[\[99a.6\]]mo gang chos kyi rnam grangs 'di yang dag par ston pa de la chos nyan du mchi'o/_/de ci'i slad du zhe na/_brgya byin dang tshangs pa ni 'di las skyes te/_bcom ldan 'das bdag rigs kyi bu'am rigs kyi bu mo de dag la bsnyen bkur dang rim gro bgyi bar spro'o/_/de dag ni lha dang bcas pa'i 'jig rten 
[\[99a.7\]]gyis rim gro bgyi ba dang mchod par 'os pa lags so/_/de nas tshangs pa mi mjed kyi bdag pos bcom ldan 'das la tshigs su bcad pa 'di skad ces gsol to/_/dge slong dang ni dge slong ma/_/dge bsnyen dang ni dge bsnyen ma/_/gang rnams mdo sde 'di 'dzin pa/_/skye bo kun gyi 
[\[99b\]]
[\[99b.1\]]mchod rten de/_/gal te mdo sde 'di la ni/_/sems can gcig 'ga' btsud na yang /_/'gro ba'i mgon po bdag spro'o/_/chos smra ba ni de dag la/_/khri stan gang la de mchis te/_/mdo sde 'di ni rab ston par/_/tshangs pa'i 'jig rten man chad du/_/me tog dgram par bdag spro'o/_/
[\[99b.2\]]gang gi lag nas mdo sde 'di/_/phyi ma'i dus na thos par 'gyur/_/de la a la la zhes ni/_/legs smras legs zhes brjod par bgyi/_/gang na mdo sde 'di mchis par/_/me yi phung pos gang ba yi/_/bye ba snyed kyi zhing rgal nas/_/skyo mi 'tshal bar mchi bar bgyi/_/rin chen phung 
[\[99b.3\]]po ri rab tsam/_/dga' bzhin du ni phul nas kyang /_/sangs rgyas kyi yang lam sbyong ba/_/mdo sde 'di ni mnyan par bgyi/_/de nas bcom ldan 'das kyis de'i tshe rdzu 'phrul mngon par 'du bya ba 'di lta bu mdzad de/_rdzu 'phrul mngon par 'du bya ba ji lta bur mngon par 'dus byas pas bdud 
[\[99b.4\]]sdig to can dpung gi stobs bzhi dang /_bcom ldan 'das ga la ba der dong ste lhags pa dang /_bcom ldan 'das kyi zhabs la mgo bos phyag 'tshal nas 'di skad ces gsol to/_/bcom ldan 'das bdag cag dpung dang bcas/_g.yog dang bcas pa 'di dag de bzhin gshegs 
[\[99b.5\]]pa'i spyan sngar dam bcas te/_gang na chos kyi rnam grangs 'di rab tu spyod par 'gyur ba'i ljongs kyi phyogs der chos nyan pa dang /_chos smra ba dag la bdud kyi las mi bgyid pa'i steng du bsrung ba dang /_bskyab pa dang /_sba bar yang bgyi'o/_/de nas bcom ldan 'das kyis 'od 
[\[99b.6\]]gser gyi kha dog lta bus sangs rgyas kyi zhing 'di khyab par mdzad de 'jam dpal gzhon nur gyur pa la 'di skad ces bka' stsal to/_/'jam dpal 'di lta ste/_skyes bu dam pa dam pa'i chos yongs su 'dzin pa de dag gi dam pa'i chos yongs su gzung bar bya ba'i phyir chos kyi rnam 
[\[99b.7\]]grangs 'di de bzhin gshegs pas byin gyis brlabs so/_/'jam dpal chos kyi rnam grangs 'di yun ji srid du 'dzam bu gling 'dir spyod par 'gyur ba yun de srid du dam pa'i chos nub par mi 'gyur ro/_/de nas 'khor de dag thams cad dga' mgu rangs yid bde bar gyur 
[\[100a\]]
[\[100a.1\]]nas spos thams cad dang /_phreng ba thams cad dang /_byug pa thams cad dang /_me tog thams cad dang /_phye ma thams cad kyis de bzhin gshegs pa la mngon par gtor nas tshig kyang 'di skad ces/_e ma'o chos kyi rnam grangs 'di 'dzam bu'i gling na yun ring du gnas 
[\[100a.2\]]pa dang rgyas par gyur cig ces 'dzer to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di gzung ngam/_gsol pa/_bcom ldan 'das bdag gis gzung ngo /_/bcom ldan 'das kyis bka' stsal pa/_
[\[100a.3\]]kun dga' bo de lta bas na chos kyi rnam grangs 'di gzung ba dang /_bcang ba dang /_bklag pa dang /_yang dag par rab tu bstan pa'i phyir khyod la yongs su gtad do/_/gsol pa/_bcom ldan 'das gang chos kyi rnam grangs 'di 'dzin tam/_'chang ngam/_klog gam/_gzhan dag la 
[\[100a.4\]]ston tam/_yi ger bris pa la mchod pa bgyid na de bsod nams ji tsam zhig bskyed par 'gyur/_bcom ldan 'das kyis bka' stsal pa/_yi ge dang nges pa'i tshig ji snyed kyis chos kyi rnam grangs 'di bstan pa de snyed kyi de bzhin gshegs pa dge slong gi dge 'dun dang bcas pa la 
[\[100a.5\]]bde ba'i yo byad thams cad kyis bsnyen bkur byas pa bas/_gang gis chos kyi rnam grangs 'di 'dzin pa dang /_bzung nas kyang gzhan la ston pa dang /_klog pa de ni de bas ches bsod nams mang du bskyed do/_/kun dga' bo gang gis dam pa'i chos yun ring du gnas par bya ba'i phyir 
[\[100a.6\]]chos kyi rnam grangs 'di glegs bam du bris te/_mchod na des tshe 'di nyid la gter 'thob pa bcu 'thob bo/_/bcu gang zhe na/_sangs rgyas kyi spyan rab tu thob pas sangs rgyas mthong ba'i gter dang /_lha'i rna ba rab tu thob pas chos nyan pa'i gter dang /_phyir mi ldog pa'i dge 'dun rab 
[\[100a.7\]]tu thob pas dge 'dun mthong ba'i gter dang /_rin po che'i lag pa rab tu thob pas zad mi shes pa'i longs spyod kyi gter dang /_mtshan dang dpe byad bzang po yongs su rdzogs pas gzugs kyi gter dang /_g.yog mi phyed pas g.yog gi gter dang /_gzungs rab tu thob pas thos pa'i 
[\[100b\]]
[\[100b.1\]]gter dang /_spobs pa rab tu thob pas dran pa'i gter dang /_pha rol gyi rgol ba tshar gcod pas mi 'jigs pa'i gter dang /_sems can thams cad nye bar 'tsho bas bsod nams kyi gter ro/_/yang bcom ldan 'das kyis chos kyi rnam grangs 'di bstan pa na byang chub sems dpa' 
[\[100b.2\]]sa ya khrag khrig phrag bdun cu rtsa gnyis kyis mi skye ba'i chos la bzod pa rab tu thob par gyur to/_/sems can dpag tu med pa byang chub la rab tu zhugs so/_/sems can tshad med pa yang len pa med par rnam par grol lo/_/de nas bcom ldan 'das la tshe dang ldan pa kun 
[\[100b.3\]]dga' bos 'di skad ces gsol to/_/bcom ldan 'das chos kyi rnam grangs 'di'i ming ci/_'di ci ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di'i ming chos thams cad yang dag par 'du ba zhes bya bar yang 
[\[100b.4\]]zung shig_/sangs rgyas kyi rgyan bkod pa zhes bya bar yang zung shig_/tshangs pa khyad par sems kyis kun dris pa zhes bya bar yang zung shig_/'jam dpal gyis bstan pa zhes bya bar yang zung shig_/bcom ldan 'das kyis de skad ces bka' stsal nas/_'jam dpal gzhon 
[\[100b.5\]]nur gyur pa dang /_tshangs pa khyad par sems dang /_bram ze shing sA la chen po lta bu'i bu mnyam pa nyid la gnas pa dang /_byang chub sems dpa' dra ba can gyi 'od dang /_gnas brtan 'od srung chen po dang /_tshe dang ldan pa kun dga' bo dang /_phyogs bcu nas 'dus pa'i byang chub sems 
[\[100b.6\]]dpa' de dag dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten bcom ldan 'das kyis gsungs pa la yi rangs te mngon par bstod do//_//'phags pa tshangs pa khyad par sems kyis zhus pa zhes bya ba theg pa chen po'i mdo rdzogs so//_//
[\[100b.7\]]rgya gar gyi mkhan po shAkya pra b+ha dang /_d+harma pA la dang /_dzi na mi tra dang /_zhu chen gyi lo tsA ba ban+de d+harma tA shI la dang /_par zhus kyi lo tsA ba ban+de de ben dra rak+Shi ta dang /_ku mA ra rak+Shi ta la sogs pas zhus shing gtan la phab pa//_//
[\[101a\]]
[\[101a.1\]{D161}]rgya gar skad du/_Ar+ya su bi krAn+ta tsin+ta de ba pu tra pa ri pr-Its+tshA nA ma ma hA yA na sU tra/_bod skad du/_'phags pa lha'i bu rab rtsal sems kyis zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 
[\[101a.2\]]'tshal lo/_/'di skad bdag gis thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong khri'i dge slong gi dge 'dun chen po dang /_'jig rten gyi khams gzhan dag nas 'dus pa'i byang chub sems 
[\[101a.3\]]dpa' stong phrag rab tu mang po dang /_'dod pa na spyod pa dang /_gzugs na spyod pa'i lha'i bu rnams dang /_de las gzhan pa'i lha'i bu rnams dang /_klu'i rgyal po rgya mtsho la sogs pa klu'i 'khor mang po dang /_gnod sbyin gyi rgyal po lus ngan la sogs pa gnod sbyin gyi 'khor mang po 
[\[101a.4\]]rnams dang /_nam mkha' lding gi rgyal po stobs chen la sogs pa nam mkha' lding gi 'khor mang po rnams dang /_lha ma yin gyi dbang po sgra gcan la sogs pa lha ma yin gyi 'khor mang po rnams dang /_mi 'am ci'i rgyal po ljon pa la sogs pa mi 'am ci'i 'khor mang po rnams 
[\[101a.5\]]dang /_lto 'phye chen po'i dbang po lag [{]bzangs [,]bzang [}]la sogs pa lto 'phye chen po'i 'khor mang po rnams dang /_rgyal po chen po bzhi 'khor dang bcas pa rnams dang /_lha'i dbang po brgya byin lha'i bu stong phrag mang po'i 'khor dang bcas pa dang /_mi mjed kyi bdag po tshangs pa tshangs 
[\[101a.6\]]ris kyi lha'i bu 'bum phrag du ma'i 'khor dang bcas pa dang /_/rgyal po gsal rgyal 'khor stong phrag du ma dang bcas pa dang /_khyim bdag mgon med zas sbyin 'khor dang bcas pa dang thabs cig tu bzhugs te/_de dag la sogs pa 'khor bzhi po rnams kyis yongs su bskor 
[\[101a.7\]]cing mdun gyis bltas te chos ston to/_/de'i tshe na 'jam dpal gzhon nur gyur pa/_'khor de nyid du 'dus par gyur te 'dug go/_/lha'i bu byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa rab rtsal sems kyang 
[\[101b\]]
[\[101b.1\]]'dus par gyur te 'dug go/_/de nas lha'i bu rab rtsal sems kyis 'khor phal po che de 'dus par rig nas stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas 
[\[101b.2\]]bcom ldan 'das la 'di skad ces gsol to/_/bcom ldan 'das ji ltar na byang chub sems dpa' sems dpa' chen po theg pa chen po la gzhan gyi dring mi 'jog pa rnams lags/_ji ltar na byang chub sems dpa' sems dpa' chen po brtsams pa thams cad la brtson 'grus 
[\[101b.3\]]brtan pa rnams lags/_ji ltar na byang chub sems dpa' sems dpa' chen po bsod nams dag gis mngon par 'phags pa rnams lags/_ji ltar na byang chub sems dpa' sems dpa' chen po ye shes kyis chags pa ma mchis par spyod pa rnams lags/_ji ltar na 
[\[101b.4\]]byang chub sems dpa' sems dpa' chen po shes rab kyis mun pa dang bral ba rnams lags/_ji ltar na byang chub sems dpa' sems dpa' chen po 'khor rnams kyi nang du 'jigs pa dang bral ba rnams lags/_ji ltar na byang chub sems dpa' sems dpa' chen po 
[\[101b.5\]]thos pas don la rton pa rnams lags/_ji ltar na byang chub sems dpa' sems dpa' chen po 'jig rten gyi tshul gyis chos la rton pa rnams lags/_ji ltar na byang chub sems dpa' sems dpa' chen po sangs rgyas bcom ldan 'das rnams kyis gsungs pa bzhin du smra 
[\[101b.6\]]ba rnams lags/_ji ltar na byang chub sems dpa' sems dpa' chen po sems can rnams la chos smra ba rnams lags/_ji ltar na byang chub sems dpa' sems dpa' chen po mngon par shes pa rnams kyis mngon par 'phags pa rnams lags/_ji ltar na 
[\[101b.7\]]byang chub sems dpa' sems dpa' chen po bdud thams cad kyis thub par dka' ba rnams lags/_ji ltar na byang chub sems dpa' sems dpa' chen po blos gting dpag dka' ba rnams lags/_ji ltar na byang chub sems dpa' sems dpa' chen po 
[\[102a\]]
[\[102a.1\]]'jig rten gyi chos brgyad kyis mi gos pa rnams lags/_ji ltar na byang chub sems dpa' sems dpa' chen po gting dpag dka' zhing zab mo la spyod pa rnams lags/_ji ltar na byang chub sems dpa' sems dpa' chen po chos ston pas dbang po la mkhas 
[\[102a.2\]]pa rnams lags/_ji ltar na byang chub sems dpa' sems dpa' chen po 'dus ma byas pa dang ma 'dres pas rnam par thar pa'i sgor gnas pa rnams lags/_ji ltar na byang chub sems dpa' sems dpa' chen po lhag pa'i nga rgyal can tshar gcod pa'i slad du snrel zhir bsgrub pa 
[\[102a.3\]]la mkhas pa rnams lags/_ji ltar na byang chub sems dpa' sems dpa' chen po las kyi bgyi ba thams cad kyi rgyu la mkhas pa rnams lags/_ji ltar na byang chub sems dpa' sems dpa' chen po lta ba'i rnam pa dang bral zhing rten cing 'brel bar 'byung ba la mkhas pa rnams 
[\[102a.4\]]lags/_ji ltar na byang chub sems dpa' sems dpa' chen po sems can yongs su smin par bgyid pa dag thabs la mkhas pa rnams lags/_ji ltar na byang chub sems dpa' sems dpa' chen po bsam pa yongs su dag pas brtul zhugs grub pa rnams lags/_
[\[102a.5\]]ji ltar na byang chub sems dpa' sems dpa' chen po zhe 'gras pa'i sems ma mchis shing bzod pa'i stobs dang ldan pa rnams lags/_ji ltar na byang chub sems dpa' sems dpa' chen po pha rol tu phyin pa thams cad kyi pha rol tu son pa rnams lags/_ji ltar na 
[\[102a.6\]]byang chub sems dpa' sems dpa' chen po sems can thams cad kyi nye bar 'tsho ba rnams lags/_ji ltar na byang chub sems dpa' sems dpa' chen po 'jig rten thams cad mngon par 'du bar 'gyur ba rnams lags/_ji ltar na byang chub sems dpa' sems dpa' 
[\[102a.7\]]chen po srog chags thams cad kyis bsngags par 'gyur ba rnams lags/_ji ltar na byang chub sems dpa' sems dpa' chen po dge ba'i spyod pa thams cad la rmas pa ma mchis pa rnams lags/_ji ltar na byang chub sems dpa' sems dpa' chen po shes rab dag la rgya 
[\[102b\]]
[\[102b.1\]]mtsho lta bu rnams lags/_ji ltar na byang chub sems dpa' sems dpa' chen po chos la dbang sgyur bas dbang phyug tu gyur pa rnams lags/_ji ltar na byang chub sems dpa' sems dpa' chen po bgyi ba thams cad la slob dpon du gyur pa rnams lags/_ji ltar na byang chub 
[\[102b.2\]]sems dpa' sems dpa' chen po thams cad du kha na ma tho ba ma mchis shing yon tan rnam pa thams cad dang ldan pa rnams lags/_de skad ces gsol pa dang /_bcom ldan 'das kyis lha'i bu rab rtsal sems la 'di skad ces bka' stsal to/_/rab rtsal sems legs so 
[\[102b.3\]]legs so/_/lha'i bu khyod byang chub sems dpa' sems dpa' chen po 'jig rten thams cad las mngon par 'phags pa/_'jig rten gyi yongs su 'dren pa/_snying rje chen po dang ldan pa/_bskal pa grangs med pa nas go cha bgos pa/_brtson 'grus shin tu brtan pa/_ded 
[\[102b.4\]]dpon chen po/_sems can dpag tu med pa'i don byed pa/_sems can dpag tu med pa thams cad thang bde ba la rab tu 'god pa la mkhas pa/_yon tan dpag tu med pa dang ldan pa rnams kyi don du de bzhin gshegs pa la yongs su zhu ba ni yang khyod legs so/_/lha'i bu 
[\[102b.5\]]de'i phyir legs par rab tu nyon la yid la zung shig dang /_ji ltar byang chub sems dpa' sems dpa' chen po rnams kyi yon tan gyi khyad par de dag dang gzhan dag kyang 'thob par 'gyur ba ngas khyod la bshad par bya'o/_/lha'i bu rab rtsal sems kyis bcom ldan 'das de ltar 
[\[102b.6\]]'tshal lo zhes gsol te/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/lha'i bu byang chub sems dpa' sems dpa' chen po chos bzhi dang ldan na theg pa chen po la gzhan gyi dring mi 'jog pa rnams yin te/_bzhi gang zhe 
[\[102b.7\]]na/_thabs la mkhas pas mngon par bsgrub pa'i shes rab dang /_snying rje chen pos mngon par bsgrub pa'i byams pa dang /_don dang chos kyis mngon par bsgrub pa'i spobs pa dang /_byang chub kyi yan lag gi rnam pas mngon par bsgrub pa'i mngon par shes pa lnga po 
[\[103a\]]
[\[103a.1\]]dag ste/_lha'i bu byang chub sems dpa' sems dpa' chen po chos bzhi po de dag dang ldan na theg pa chen po la gzhan gyi dring mi 'jog pa rnams yin no/_/de la 'di skad ces bya ste/_thabs la mkhas pa mngon par sgrub par byed pa yi/_/mngon sum shes rab 
[\[103a.2\]]rtogs par khong du chud gyur cing /_/thams cad skyabs phyir snying rje chen po yangs pa la/_/gnas pa'i byams pa mngon par sgrub par byed gyur la/_/don dang chos la shin tu mkhas par 'gyur ba yi/_/so so yang dag rig la spobs pa thob gyur la/_/byang chub lam 
[\[103a.3\]]la mngon shes dag gis rnam rtse na/_/des ni gzhan gyi dring la 'jog par mi 'gyur ro/_/lha'i bu byang chub sems dpa' sems dpa' chen po chos bzhi dang ldan na/_brtsam pa thams cad la brtson 'grus brtan pa rnams yin te/_bzhi gang zhe na/_phyir mi ldog pa'i 
[\[103a.4\]]brtson 'grus dang /_bsam pa dag pa'i brtul ba dang /_byang chub la 'dun pa drag po dang ldan pa dang /_sangs rgyas kyi chos yongs su bsgrub pa la yid yongs su mi skyo ba dang ldan pa ste/_lha'i bu byang chub sems dpa' sems dpa' chen po chos bzhi po de dag dang ldan na 
[\[103a.5\]]brtsam pa thams cad la brtson 'grus brtan pa yin no/_/de la 'di skad ces bya ste/_brtson 'grus brtan zhing rab tu gnas pa med gyur cing /_/bsam pa rnyog pa med cing yongs su dag gyur la/_/sangs rgyas ye shes don phyir 'dun pa grags ldan zhing /_/sangs 
[\[103a.6\]]rgyas chos rnams 'dod cing rtag tu yang mi skyo/_/gang la chos bzhi rgya chen khyad par de yod pa/_/de ni byang chub lam du mngon 'byung brtan 'gyur zhing /_/byang chub yan lag lag mthil bzhag pa bzhin gyur la/_/ring po mi thogs 'jig rten gsum gyi chos rgyal 
[\[103a.7\]]'gyur/_/lha'i bu byang chub sems dpa' sems dpa' chen po chos bzhi dang ldan na bsod nams dag gis mngon par 'phags pa rnams yin te/_bzhi gang zhe na/_byang chub sems dpa' rnams shes rab kyi pha rol tu phyin pa la 'doms par byed pa dang /_sems can gang 
[\[103b\]]
[\[103b.1\]]dag byang chub tu sems ma bskyed pa de dag byang chub tu sems bskyed du 'jug pa dang /_sprul pa lta bur dus gsum yongs su bsngo ba dang /_byang chub kyi sems dang ma bral bas dge ba'i rtsa ba thams cad skyed pa mngon par 'du byed pa ste/_chos bzhi po de dag dang ldan pa'o/_/
[\[103b.2\]]de la 'di skad ces bya ste/_mkhas pa gang dag shes rab pha rol phyin 'doms shing /_/byang chub zhugs pas byang chub sems 'dzin 'jug byed pa/_/gang dag byang chub zhugs pas dus gsum yi rang zhing /_/yid dang ma bral sprul 'dra byang chub 'dod byed pa/_/dge 
[\[103b.3\]]ba gang yin cung zad byed pa thams cad ni/_/thams cad mkhyen nyid sems la rten par byed pa yin/_/lha'i bu byang chub sems dpa' sems dpa' chen po chos bzhi dang ldan na ye shes kyis chags pa med par spyod pa rnams yin te/_bzhi gang zhe na/_shes pas byis 
[\[103b.4\]]pa'i bya ba rnams byed cing /_nga rgyal gyis byas pa rnams mi byed pa dang /_chos thams cad rkyen las rag las shing byin gyis rlob pa med la gang zag dang bral bar shes pa dang /_stong pa nyid spyod yul du gyur cing /_sems can thams cad mi gtong ba'i bsam pa dang ldan 
[\[103b.5\]]pa dang /_chags pa thams cad las yang dag par 'das shing skye mched drug yongs su shes pa srung ba ste/_chos bzhi po de dag dang ngo /_/de la 'di skad ces bya ste/_shes pas las byed de dag nga rgyal yod min zhing /_/brten la mkhas pa yin zhing de dag lta med la/_/
[\[103b.6\]]stong nyid spyod yul de dag sems can mi gtong zhing /_/chags pa kun las 'das shing phyi nang gnas pa ni/_/chos mchog bzhi po de la shin tu rab gnas pa/_/shes pas pha rol phyin cing chags med spyod pa yin/_/lha'i bu byang chub sems dpa' sems dpa' 
[\[103b.7\]]chen po chos bzhi dang ldan na shes rab kyi mun pa dang bral ba rnams yin te/_bzhi gang zhe na/_thos pas ngoms pa med cing tshul bzhin la rab tu sbyor ba dang /_zang zing med pa'i sems kyis chos ston pa dang /_chos kyi dbyings dbyer med pa shes par bya ba'i phyir nyon 
[\[104a\]]
[\[104a.1\]]mongs pa thams cad la sgyu ma lta bur so sor rtog pa dang /_tshul gcig la 'jug pas thams cad kyi 'jug pa la 'jug pa ste/_chos bzhi po de dag dang ngo /_/de la 'di skad ces bya ste/_de dag thos tshol ngoms med tshul bzhin rtogs byed cing /_/de mnyam ston 
[\[104a.2\]]cing klog 'dzin rnyed pa tshol mi byed/_/nyon mongs sprin 'dra sgyu ma rmi lam lta bur blta/_/chos nyid tha dad mi byed de dag tshul gcig 'jug_/che bdag chos bzhi de brten khyad par thob 'gyur zhing /_/shes rab sgron 'dras mun bsal zla ltar 'jig rten rgyu/_/lha'i 
[\[104a.3\]]bu byang chub sems dpa' sems dpa' chen po chos bzhi dang ldan na 'khor rnams kyi nang du 'jigs pa dang bral ba rnams yin te/_bzhi gang zhe na/_thos pa thams cad 'dzin pa'i gzungs thob pa dang /_sems can thams cad kyi the tsom gcod pa'i spobs pa 
[\[104a.4\]]thob pa dang /_sems can thams cad la bdag med pa ston pa'i snying rje chen po dang /_bdud dang nyon mongs pa dang bral ba mngon par shes pa'i ye shes kyi go cha bgos pa ste/_chos bzhi po de dag dang ngo /_/de la 'di skad ces bya ste/_thos kun chud mi za bar 'gyur 
[\[104a.5\]]ba'i gzungs thob cing /_/de dag spobs ldan sems can som nyi gcod par byed/_/snying rjes chos 'di thams cad bdag med ston byed cing /_/mngon shes shes pa'i go bgos bdud kyis mi nyams la/_/byang chub sems dpa' chos bzhi de dag gis 'jug na/_/
[\[104a.6\]]'khor kun nang du song yang de la 'jigs pa med/_/lha'i bu byang chub sems dpa' sems dpa' chen po chos bzhi dang ldan na thos pas don la rton pa rnams yin te/_bzhi gang zhe na thos pas thams cad mi 'dzin pas thos pa dang mi ldan zhing /_sgrub pa nyams pa'i 
[\[104a.7\]]byis pa thams cad yongs su spong ba dang /_yi ge dang /_sgra dang /_skad dang /_tshig gi lam thams cad mngon du rnam par shes par bya ba'i phyir/_brag ca dang mtshungs pa nyid du khong du chud pa dang /_don 'dod pa nyid kyi phyir/_thos pa yongs su tshol zhing dga' dgur bya 
[\[104b\]]
[\[104b.1\]]ba'i phyir ma yin pa dang /_brjod du med pa'i don la 'jug cing /_brjod pa'i don ma yin pa ste/_chos bzhi po de dag dang ngo /_/de la 'di skad ces bya ste/_ji tsam mang du thos kyang don la mi rtog pas/_/byis pa thos dang mi ldan rtag tu sgrub chos nyams/_/srid gsum 
[\[104b.2\]]sgra skad dbyangs dang tshig lam gang yod pa/_/brag ca 'dra bar de las don ldan sgra thos nas/_/don nyid rtogs shing dga' mgur nyes kun phyir mi 'jug_/chos nyid 'di ni don mchog yin te brjod du med/_/'di ni don dang sgra skad thos par gyur pa las/_/'gro 
[\[104b.3\]]ba rnams su 'gro bar byed cing 'gro bar 'gyur/_/lha'i bu byang chub sems dpa' sems dpa' chen po chos bzhi dang ldan na 'jig rten gyi tshul gyis chos la ston pa rnams yin te/_bzhi gang zhe na/_bre mo gtam byed pa rnams la chos ston pa dang /_skye bo phal po che 
[\[104b.4\]]'dus pa dag la 'chi ba rjes su dran pa dag gtong ba chen po dag la rjes su yi rang zhing byang chub tu yongs su bsngo ba dang /_'du 'dzi thams cad la dben par gzhol ba ste/_chos bzhi po de dag dang ngo /_/de la 'di skad ces bya ste/_gang tshe skye bo mang po'i dbus su 
[\[104b.5\]]son gyur pa/_/der ni mkhas pas chos kyi gtam la 'jug par bya/_/skye bo mang po 'dus par gyur pa'i tshogs rnams la/_/'chi bar 'gyur ba'i 'du shes rnam par bsgom par bya/_/des ni bag yod gzhan gyi gtong ba rnam lnga yi/_/gtong la yi rangs byas nas 
[\[104b.6\]]byang chub bsngo bya zhing /_/gang tshe 'du 'dzi dag dang phrad par gyur pa'i tshe/_/der ni dben par gzhol bar rab tu 'dod par bya/_/lha'i bu byang chub sems dpa' sems dpa' chen po chos bzhi dang ldan na/_sangs rgyas bcom ldan 'das rnams kyis gsungs pa 
[\[104b.7\]]bzhin du smra ba rnams yin te/_bzhi gang zhe na/_byang chub kyi sems mi gtong ba dang /_thos pa bsgrub pa snying por byed pa dang /_ji skad smras pa de bzhin du byed pa dang /_rang bzhin gyis bdag med pa la 'jug pa ste/_chos bzhi po de dag dang ngo /_/de la 'di skad 
[\[105a\]]
[\[105a.1\]]ces bya ste/_nyam nga gnod par gyur kyang byang chub sems mi gtong /_/de dag skyob pa'i chos thos sgrub pa snying por byed/_/bka' blo bde 'thun ji skad smras pa de bzhin byed/_/mkhas pa de dag chos kun rang bzhin bdag med 'jug_/de 
[\[105a.2\]]ltar brtson pa'i shes ldan smras bzhin byed 'gyur zhing /_/rtag brtson mi 'dor rjes 'thun bdag med ci yang med/_/rtag tu snyan pa'i phreng ba phyogs bcur grags 'gyur zhing /_/de ltar chos smra de dag chos kyi shes pas 'phags/_/lha'i bu byang chub 
[\[105a.3\]]sems dpa' sems dpa' chen po chos bzhi dang ldan na sems can rnams la chos smra ba rnams yin te/_bzhi gang zhe na/_bdag nyid bsgrub pa la gnas shing sems can rnams la chos ston pa dang /_bdag nyid dul ba dang /_bsrung ba dang /_grol 
[\[105a.4\]]ba dang /_btul ba dang /_yongs su mya ngan las 'das shing sems can gzhan dag dul bar bya ba dang /_bsrung ba dang /_dgrol ba dang /_gdul ba dang /_yongs su mya ngan las bzla ba'i phyir chos ston par byed pa dang /_bdag nyid yang dag par rdzogs 
[\[105a.5\]]pa'i byang chub tu bsam pa nges par gyur cing /_sems can rnams kyang theg pa chen po la rab tu 'god par byed pa dang /_bdag nyid chos 'dod cing /_chos 'dod pas gzhan dag la yang ston par byed pa ste/_chos bzhi po de dag dang ngo /_/de la 'di skad 
[\[105a.6\]]ces bya ste/_bsgrub pa snying por byed cing 'gro la chos ston la/_/dul bsrung legs btul shin tu mya ngan 'das gnas kyang /_/gang dag ma dul ma bsrungs ma btul mya ngan 'das/_/ma 'das de dag chos kyi dkon mchog 'byor bar 'dzud/_/de dag byang 
[\[105a.7\]]chub sems la bsam pa nges gyur cing /_/theg pa de la 'gro ba rnams kyang 'god par byed/_/rtag tu chos 'dod don ldan bla ma gus byed cing /_/sems can rnams la de dang 'thun pa'i chos rnams ston/_/lha'i bu byang chub sems dpa' sems dpa' chen po 
[\[105b\]]
[\[105b.1\]]chos bzhi dang ldan na mngon par shes pa rnams kyis mngon par 'phags pa rnams yin te/_bzhi gang zhe na/_yang dang yang du tshangs pa'i gnas pa bzhi'i gnas pa dang /_rtag par rgyun du rab tu dben par gnas pa dang /_chos zab mo la bzod pa dang /_lus dang sems mnyam pa nyid 
[\[105b.2\]]du shes pa ste/_chos bzhi po de dag dang ngo /_/de la 'di skad ces bya ste/_tshangs pa'i gnas pa dag la rtag tu rab gnas shing /_/dben par gnas pa la yang dga' ba skyed byed la/_/shes pas zab mo'i bzod las nges pa thob gyur cing /_/mkha' dang 
[\[105b.3\]]mnyam pa'i sems dang ldan par gyur pa ste/_/de ltar mngon par brtson pa'i 'jig pa med pa rnams/_/mngon shes lnga po dag gis mngon par 'phags gyur cing /_/de dag sangs rgyas rnams kyi spyan sngar 'dug 'dra la/_/sems can mang po rnams kyang yongs su smin byed 
[\[105b.4\]]'gyur/_/lha'i bu byang chub sems dpa' sems dpa' chen po chos bzhi dang ldan na bdud thams cad kyis thub pa dka' ba rnams yin te/_bzhi gang zhe na/_stong pa nyid kyi rnam pas mngon par bsgrub pa'i bsam gtan bzhi dang /_sems can thams cad mi gtong 
[\[105b.5\]]ba'i snying rje chen po dang /_dkon mchog gsum gyi gdung rgyun mi gcod pa'i brtson 'grus dang /_thabs la mkhas pa mngon par bsgrub pa'i pha rol tu phyin pa drug ste/_chos bzhi po de dag dang ngo /_/de la 'di skad ces bya ste/_mtshan med stong pas nges pa'i 
[\[105b.6\]]bsam gtan bzhi bsgom zhing /_/sems can yongs su skyabs phyir rtag tu snying rje ldan/_/dkon mchog gsum rgyun mi gcod brtson 'grus thob gyur cing /_/kun tu thabs ldan pha rol phyin pa drug la 'jug_/de ltar spyod mkhas blo ldan che bdag yid gzhungs 
[\[105b.7\]]pa/_/de dag bdud bzhi dag las yang dag 'das gyur cing /_/bdud kyi lcags kyus zin pa'i 'gro ba mgon med rnams/_/mya ngan 'da' bar 'gro ba'i lam la 'god par byed/_/lha'i bu byang chub sems dpa' sems dpa' chen po chos bzhi dang ldan na blos 
[\[106a\]]
[\[106a.1\]]gting dpag dka' ba rnams yin te/_bzhi gang zhe na/_chos zab mo'i tshul la 'jug pa dang /_rtag tu don dang ldan zhing bsnyen par dka' ba dang /_rtag tu yid byung zhing chos sems par byed pa dang /_sangs rgyas kyi ye shes sgrib pa med pa la 
[\[106a.2\]]sems kyis nges par rtogs par byed pa ste/_chos bzhi po de dag dang ngo /_/de la 'di skad ces bya ste/_zab mo'i chos kyi tshul la zhugs par gyur pa dang /_/rtag tu don dang ldan zhing bsnyen par dka' gyur la/_/rtag tu yid byung chos la bsam pa zhugs gyur cing /_/
[\[106a.3\]]sems kyis nges par rtogs par byed pa gang yin pa'i/_/mkhas pa theg pa che la brtan pa rab gnas pa/_/blo rnams dag gis gting dpag dka' bar rab 'gyur zhing /_/chags pa med pa'i ye shes yang dag sgrub byed pa/_/de phyir blo rnams dag gis gting 
[\[106a.4\]]dpag dka' ba yin/_/lha'i bu byang chub sems dpa' sems dpa' chen po chos bzhi dang ldan na/_'jig rten gyi chos brgyad kyis mi gos pa rnams yin te/_brgyad gang zhe na/_rnyed pa dang /_snyan pa dang /_bstod pa dang /_bde bas khengs pa med pa dang /_ma 
[\[106a.5\]]rnyed pa dang /_mi snyan pa dang /_smad pa dang /_sdug bsngal gyis zhum pa med pa dang /_sems can yongs su smin par bya ba'i phyir phung po rnams la yongs su spyod par byed pa dang /_phung po yongs su shes pa srung zhing dben par lta ba ste/_chos bzhi po de dag dang ngo /_
[\[106a.6\]]de la 'di skad ces bya ste/_rnyed dang snyan dang bstod dang bde ba kun thob kyang /_/de dag la ni nam yang khengs par 'gyur ba med/_/ma rnyed mi snyan smad dang sdug bsngal thob gyur kyang /_/de dag pad ma bzhin du chags med 'jig rten spyod/_/sems can smin par 
[\[106a.7\]]bya phyir phung po yongs spyod cing /_/phung po sgyu ma gsog 'dra ya ma brlar shes pa/_/sems can phan bde'i don du 'jig rten spyod byed kyang /_/'jig rten chos kyis mi gos tshul khrims spos ngad ldan/_/lha'i bu byang chub sems dpa' sems dpa' chen po 
[\[106b\]]
[\[106b.1\]]chos bzhi dang ldan na gting dpag dka' zhing zab mo la spyod pa rnams yin te/_bzhi gang zhe na/_bdag la bdag med pa dang /_sems can la sems can med pa dang /_chos dben pa dang /_shes pa chags pa med pa ste/_chos bzhi po de dag dang ngo /_/de la 'di 
[\[106b.2\]]skad ces bya ste/_bdag la bdag med nyid du yongs su shes gyur cing /_/sems can sems can med par rjes su rtogs gyur la/_/chos rnams dben pa nyid du yongs su shes gyur cing /_/mkha' la lag bzhin shes rab chags pa yod min pa'i/_/dpa' 
[\[106b.3\]]rnams zab mo dag la yongs su spyod byed la/_/spyad pa med la rtag tu spyod par byed gyur cing /_/'dzin dang kun 'dzin kun dang rnam par bral gyur pas/_/sems can dag pa de dag de phyir gting dpag dka'/_/lha'i bu byang chub sems dpa' sems dpa' chen 
[\[106b.4\]]po chos bzhi dang ldan na chos ston pas dbang po rnams la mkhas pa rnams yin te/_bzhi gang zhe na/_mngon par shes pa thob pa dang /_so so yang dag par rig pa shes pa dang /_shes rab rno ba dang /_sngon gyi smon lam rnam par dag pa ste/_chos bzhi po de dag dang 
[\[106b.5\]]ngo /_/de la 'di skad ces bya ste/_mngon par shes pa rnams ni rab tu thob gyur cing /_/shes pas so so yang dag rig pa mi zad gyur/_/rtag tu shes rab rnon por gyur cing sngon yang ni/_/yang dag bsags pa yongs su dag pa thob gyur pa/_/sems can rnams 
[\[106b.6\]]kyi dbang po yongs su shes byas nas/_/de dang 'dra ba'i chos rnams yongs su ston par byed/_/de dag bstan pa 'bras bu med pa ma yin te/_/de phyir mya ngan 'das nas mya ngan 'da' bar byed/_/lha'i bu byang chub sems dpa' sems dpa' chen po chos bzhi dang 
[\[106b.7\]]ldan na 'dus ma byas dang ma 'dres pas rnam par thar pa'i sgor zhugs pa rnams yin te/_bzhi gang zhe na/_stong pa nyid spyod yul du gyur cing /_lta ba'i 'ching bas bcings pa'i sems can rnams thar bar byed pa dang /_mtshan ma med pa la gnas shing rnam par 
[\[107a\]]
[\[107a.1\]]rtog pa spyod pa rnams yongs su mya ngan las 'da' bar byed pa dang /_smon pa med pa la gnas shing sems can yongs su smin par bya ba'i phyir/_bsam bzhin du skye ba len pa dang /_thabs la mkhas shing shes rab kyi nges par byung ba ste/_chos bzhi 
[\[107a.2\]]po de dag dang ngo /_/de la 'di skad ces bya ste/_stong nyid spyod yul de dag ltas bcing grol byed cing /_/mtshan med gnas shing sems can 'di dag yongs smin byed/_/smon pa med la gnas shing sems can smin bya'i phyir/_/bsam bzhin skye zhing gang du 'dod pa der 
[\[107a.3\]]skye 'gyur/_/shes rab thabs kyis nges byung rnam thar sgor gnas kyang /_/'dus ma byas pa'i dbyings ni dus min thob mi byed/_/lha'i bu byang chub sems dpa' sems dpa' chen po chos bzhi dang ldan na lhag pa'i nga rgyal can tshar gcod pa'i phyir snrel zhir bsgrub pa la mkhas 
[\[107a.4\]]pa rnams yin te/_bzhi gang zhe na/_chos kyi dbyings kun nas sgo yang dag par shes pa dang /_chos thams cad sgrib pa med par mos pa dang /_kun tu rtog pa'i rtsa ba las byung ba'i nyon mongs pa rnams yongs su shes pa dang /_mya ngan las 'das pa'i rang bzhin can gyis 
[\[107a.5\]]chos thams cad la nem nur med pa ste/_chos bzhi po de dag dang ngo /_/de la 'di skad ces bya ste/_sems mnyam chos kyi dbyings su nges par byung gyur cing /_/de dag rnams kyis sgrib pa 'ga' yang mthong mi 'gyur/_/nyon mongs kun tu rtog pa'i rtsa las rab byung bar/_/
[\[107a.6\]]shes nas de las snrel zhir kun tu ston mi byed/_chos 'di thams cad rang bzhin mya ngan 'das pa dang /_/ma skyes ma 'gag ngo bo nyid kyis dag pa yin/_/de dag kun mkhyen yongs btsal mya ngan 'das gyur nas/_/lhag pa'i nga rgyal can dag tshar gcod byed pa yin/_/lha'i 
[\[107a.7\]]bu byang chub sems dpa' sems dpa' chen po chos bzhi dang ldan na las kyi bya ba thams cad kyi rgyu la mkhas pa rnams yin te/_bzhi gang zhe na/_longs spyod chen po'i rgyu sbyin pa mi spong ba dang /_mtho ris su skye ba'i rgyu tshul khrims mi spong ba dang /_shes rab chen po'i rgyu thos 
[\[107b\]]
[\[107b.1\]]pa mi spong ba dang bral ba'i rgyu sgom pa mi spong ba ste chos bzhi po de dag dang ngo /_/de la 'di skad ces bya ste/_/longs spyod che rgyu sbyin pa mi spong de'i 'bras de/_/mtho ris skye rgyu tshul khrims thob cing de'i 'bras de/_/shes rab nyon mongs 'joms rgyu thos pa de'i 'bras de/_/rnam grol rig 
[\[107b.2\]]rgyu sgom par byed cing de 'bras de/_/rgyu bzhi de la rtag brtson mkhas pa de dag ni/_/byang chub snying por dbang bskur 'bras phyir nyin mtshan spyod/_/lha'i bu byang chub sems dpa' sems dpa' chen po chos bzhi dang ldan na lta ba'i rnam pa dang bral zhing /_rten cing 'brel bar 'byung ba la mkhas pa rnams 
[\[107b.3\]]yin te/_bzhi gang zhe na/_chad par smra ba ma yin pa dang /_rtag par smra ba ma yin pa dang /_ma rig pa byung na rga shi'i bar du 'byung bar lta zhing /_bdag tu lta bar mi byed pa dang /_ma rig pa 'gags na rga shi'i bar du 'gag par lta zhing srid pa 'gog par yang mi byed pa ste/_
[\[107b.4\]]chos bzhi po de dag dang ngo /_/de la 'di skad ces bya ste/_nam yang rtag par mi lta chad par ltung mi byed/_/des ni chos rnams rkyen byung byed pa po dang ni/_/tshor ba po med rang bzhin rnam par dag par shes/_/ma rig rtsa las rga shi'i bar du 'byung 'gyur ba/_/rgyal ba kun 
[\[107b.5\]]gyis gsungs te de 'gags rgyu dang ni/_/rkyen zad de phyir phyin cad skye mi 'gyur zhes gsungs/_/lha'i bu byang chub sems dpa' sems dpa' chen po chos bzhi dang ldan na sems can yongs su smin par bya ba'i thabs la mkhas pa rnams yin te/_bzhi gang zhe na/_byang 
[\[107b.6\]]chub sems dpa' sems can thams cad la rag las par lta ba dang /_dge ba'i rtsa ba yang dag par bsags pa la skyo ba med pa dang /_'khor ba'i sgo nas mya ngan las 'das pa'i sgo yongs su tshol ba dang /_sems can rnams kyi mos pa ji lta ba de lta bu'i mos pa'i thabs 
[\[107b.7\]]kyis nyams su myong bar byed cing /_nyon mongs pa rnams kyis ma yin pa ste/_chos bzhi po de dag dang ngo /_/de la 'di skad ces bya ste/_sangs rgyas byang chub 'di ni sems can rnams la rten/_/dge ba sogs shing 'dod pas yongs su skyo ba med/_/'khor ba'i 
[\[108a\]]
[\[108a.1\]]sgo nas mya ngan 'das pa yongs tshol zhing /_/sems can ji bzhin mos pa thabs kyis yongs su shes/_/lha'i bu byang chub sems dpa' sems dpa' chen po chos bzhi dang ldan na sems can thams cad kyi nye bar 'tsho ba rnams yin te/_bzhi gang zhe na/_
[\[108a.2\]]longs spyod mi zad pa dang /_chos ston pa mi zad pa dang /_mngon par shes pa thob pa dang /_sems sa ltar mnyam pa ste/_chos bzhi po de dag dang ngo /_/de la 'di skad ces bya ste/_de dag rnams kyi longs spyod rtag tu mi zad cing /_/rtag tu chos kyi mi zad rgya mtsho 'dra ba 
[\[108a.3\]]yin/_/de dag mngon shes lnga po mi zad rtag mi g.yo/_/rtag tu dran ldan bsam pa sa dang 'dra ba yin/_/mnyam med byang chub phyir ni yang dag zhugs gyur cing /_/mya ngan ma 'das gang la chos rnams de yod pa/_/de dag 'gro ba kun gyi nye bar 'tsho 'gyur zhing /_/byang 
[\[108a.4\]]chub mchog phyir myur du nges par 'byung bar 'gyur/_/lha'i bu byang chub sems dpa' sems dpa' chen po chos bzhi dang ldan na 'jig rten thams cad mngon par 'du bar 'gyur ba rnams yin te/_bzhi gang zhe na/_tshangs pa'i gnas pa bzhi gnas pa dang /_bsdu ba'i dngos po 
[\[108a.5\]]bzhis bsdus pa dang /_bden pa bzhi shes pa dang /_so so yang dag par rig pa bzhi thob pa ste/_chos bzhi po de dag dang ngo /_/de la 'di skad ces bya ste/_tshangs pa'i gnas pa bzhi po dag gis gnas byed cing /_/bsdu ba'i dngos po dag la rtag tu dga' byed la/_/bden 
[\[108a.6\]]pa bzhi po dag la 'jigs med dpa' bo rnams/_/'gro bas ri mo byas shing mchod pa byas par 'gyur/_/so so yang dag rig pa'i pha rol son gyur cing /_/'chang dang klog pa dag la rtag tu brtson gyur la/_/pha rol bde bar gyur pa'i bde bas mgu byed na/_/de phyir de 
[\[108a.7\]]dag yid du 'ong zhing sdug par 'gyur/_/lha'i bu byang chub sems dpa' sems dpa' chen po chos bzhi dang ldan na srog chags thams cad kyis bsngags par 'gyur ba rnams yin te/_bzhi gang zhe na/_thos pa dang tshul khrims dang ldan zhing /_tshul 'chos pa med pa dang /_
[\[108b\]]
[\[108b.1\]]des shing 'grogs na bde ba dang /_dben pa la dga' shing dbang po bsrung ba dang /_bdag nyid bde ba la lhag par chags pa med cing rtag tu kha na ma tho ba la lta ba ste/_chos bzhi po de dag dang ngo /_/de la 'di skad ces bya ste/_thos pa'i yon tan thob cing tshul khrims pha rol 
[\[108b.2\]]son/_/tshul 'chos med cing rtag tu des la brtul zhugs bzang /_/nags dang nags 'dab gnas shing dbang po sdom byed la/_/dran ldan bdag bde mi ltos kha na ma tho ste/_/gang la rtag tu dge ba'i yon tan de yod pa/_/de dag rtag tu sems can phan phyir brtson 
[\[108b.3\]]'grus zhing /_/de dag sems can don yang rtag tu byed 'gyur la/_/de dag rtag tu byang chub phyir ni yid gzhol 'gyur/_/lha'i bu byang chub sems dpa' sems dpa' chen po chos bzhi dang ldan na dge ba'i spyod pa thams cad la smad pa med pa rnams yin te/_bzhi gang zhe na/_
[\[108b.4\]]dad pa phun sum tshogs pa dang /_brtson 'grus phun sum tshogs pa dang /_snying rje chen po phun sum tshogs pa dang /_theg pa chen por yongs su bsngo ba la mkhas pa rnams yin te/_bzhi po de dag dang ngo /_/de la 'di skad ces bya ste/_de dag dad dang ldan la brtul ba brtan 
[\[108b.5\]]ldan zhing /_/de dag brtson 'grus mthu dang stobs dang ldan pa yin/_/'gro ba kun la byams dang snying rje che ldan zhing /_/byang chub ched du yongs su bsngo la mkhas pa ste/_/de phyir dge ba kun la smas pa yod min zhing /_/zla ba nya ba'i zla ba mkha' la skar ma yi/_
[\[108b.6\]]tshogs kyi dbus na gnas pa rnam par mdzes pa dag_/yang dang yang du dge ba kun la rnam 'phel 'gyur/_/lha'i bu byang chub sems dpa' sems dpa' chen po chos bzhi dang ldan na shes rab dag la rgya mtsho lta bu rnams yin te/_bzhi gang zhe na/_ji skad smras pa de bzhin du 
[\[108b.7\]]byed pa dang /_sgrub pa snying por byed pa dang /_blo rab tu gnas pa dang /_lhag pa'i bsam pa rdo rje ltar brtan pa ste/_chos bzhi po de dag dang ngo /_/de la 'di skad ces bya ste/_mkhas pa de dag ji skad smras pa de bzhin byed/_/de dag sgrub pa snying por byed 
[\[109a\]]
[\[109a.1\]]cing blo rab gnas/_/gang dag brtson pa de dag rdo rje lta bu yi/_/lhag pa'i bsam pa brtan pa dag dang ldan par 'gyur/_/mkhas pa gang dag chos bzhi de dag ston byed pa/_/de dag rtag tu dge ba'i bshes gnyen sten byed cing /_/dam bcas rnams 
[\[109a.2\]]la snying por byed par 'gyur ba dang /_/rtag tu sangs rgyas gsung yang 'dzin par byed pa yin/_/lha'i bu byang chub sems dpa' sems dpa' chen po chos bzhi dang ldan na chos la dbang sgyur bas dbang phyug tu gyur pa rnams yin te/_bzhi gang zhe na/_ye shes kyi stobs can 
[\[109a.3\]]rnams yin zhing nyon mongs pa'i stobs can rnams ma yin pa dang /_sems la dbang sgyur ba rnams yin zhing bdud kyi dbang sgyur ba ma yin pa dang /_gzungs dang spobs pa phun sum tshogs pa rnams yin pa dang /_'bras bu yod par chos ston pa rnams yin te/_chos bzhi 
[\[109a.4\]]po de dag dang ngo /_/de la 'di skad ces bya ste/_de dag ye shes stobs ldan nyon mongs dbang mi 'gro/_/shes rab stobs kyis blun spangs lta rnams kun du bral/_/sems la dbang sgyur byed cing bdud bzhi spangs gyur la/_/spobs pa brtan par gyur cing 
[\[109a.5\]]gzungs kyis 'khrugs pa med/_/de dag ston pa 'bras bu med par mi 'gyur te/_/de phyir myur du dbang phyug nyid dang ldan par 'gyur/_/lha'i bu byang chub sems dpa' sems dpa' chen po chos bzhi dang ldan na bya ba thams cad la slob dpon du gyur pa rnams yin te/_
[\[109a.6\]]bzhi gang zhe na/_nga rgyal med pa dang /_bla ma la gus pa dang /_bag yod pa dang /_'dun pa drag po ste/_chos bzhi po de dag dang ngo /_/de la 'di skad ces bya ste/_nga rgyal med cing bla mar gus pas gnas gyur la/_/kun nas bag yod byang chub mchog la 
[\[109a.7\]]'dun drag cing /_/bsam pa thag pas smon cing rtag tu drang gyur la/_/slob dpon dpe mkhyud med pa rtag tu slob dpon 'gyur/_/mkhas pa 'jig rten 'jig rten 'das pa'i don mkhas shing /_/tshul dang tshul ma yin pa'i mkhas pas brtan pa rnams/_/
[\[109b\]]
[\[109b.1\]]'jig rten kun mdza' thams cad rtogs par khong du chud/_/de phyir 'gro bas spyi bor thal sbyar de la 'dud/_/lha'i bu byang chub sems dpa' sems dpa' chen po chos bzhi dang ldan na thams cad du kha na ma tho ba med cing /_yon tan rnam pa thams cad dang ldan pa 
[\[109b.2\]]rnams yin te/_bzhi gang zhe na/_mngon par shes pa'i ye shes kyis rnam par brtse ba dang /_sangs rgyas thams cad kyi dgongs pa'i spobs pa dang /_dge ba thams cad dang mi 'bral zhing bag chags dang bral ba dang /_dge ba'i chos thams cad dang ldan 
[\[109b.3\]]zhing dbang bskur ba thob pa ste/_chos bzhi po de dag dang ngo /_/de la 'di skad ces bya ste/_sems can dag pa rgya chen mngon shes shes pas brtse/_/bde gshegs kun gyis dgongs pa mkha' 'dra'i spobs dang ldan/_/brtson 'grus thogs med mi dge 
[\[109b.4\]]bag chags kun spongs shing /_/dge dang ldan zhing dbang bskur thob par gyur pa ste/_/chos rnams de dag la ni rab tu gnas gyur pa/_/de dag kha na ma tho med pa'i yon tan ldan/_/bcom ldan 'das kyis bzhi pa bsgrub pa 'di bstan pa na lha dang mi rnams las 
[\[109b.5\]]srog chags sa ya nyis 'bum gyis bla na med pa yang dag par rdzogs pa'i byang chub tu sems bskyed do/_/byang chub sems dpa' nyi khri lnga stong gis ni mi skye ba'i chos la bzod pa thob par gyur to/_/lha dang mi rnams kyi skye dgu las srog chags 'bum ni chos rnams la chos kyi 
[\[109b.6\]]mig rdul med cing dri ma dang bral ba rnam par dag go/_/stong gsum gyi stong chen po'i 'jig rten gyi khams 'di yang rnam pa drug tu rab tu g.yos shing /_'jig rten thams cad snang ba chen pos khyab par yang gyur to/_/lha rnams kyis kyang lha'i me tog gi char rab tu phab 
[\[109b.7\]]cing /_lha'i sil snyan dag gi sgra yang byung bar gyur to/_/klu rnams kyis kyang mu tig dmar po dang /_klu'i me tog gi char rab tu phab po/_/lha ma yin dang /_nam mkha' lding dang /_mi 'am ci dang /_lto 'phye chen po dang /_gnod sbyin rnams kyis kyang bcom 
[\[110a\]]
[\[110a.1\]]ldan 'das la lha'i mchod pa dag gis mchod pa byas/_thams cad dang ldan pa'i 'khor rnams kyis kyang /_a la la chos/_a la la chos/_a la la chos zhes lan gsum ched du brjod pa ched du brjod nas mchod pa chen po dag kyang byas so/_/de 
[\[110a.2\]]nas lha'i bu rab rtsal sems kyis 'jam dpal gzhon nur gyur pa la 'di skad ces smras so/_/'jam dpal bcom ldan 'das kyis chos sum cu rtsa gnyis po de dag gi don dang tshig rnam par gtan la 'bebs pa bstan par bka' stsal gyis/_'jam dpal khyod kyang chos sum cu 
[\[110a.3\]]rtsa gnyis po de dag gi don dang tshig rnam par gtan la dbab pa de la spobs par gyis shig_/'jam dpal ji ltar na byang chub sems dpa' sems dpa' chen po theg pa chen po la gzhan gyi dring mi 'jog pa rnams yin/_'jam dpal gyis smras pa/_lha'i bu gang gi tshe byang chub 
[\[110a.4\]]sems dpa' sems dpa' chen po rnams gzhan gyi rkyen gyis mi 'gro ba de lta na/_lha'i bu byang chub sems dpa' sems dpa' chen po theg pa chen po la gzhan gyi dring mi 'jog pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' 
[\[110a.5\]]chen po brtsam pa thams cad la brtson 'grus brtan pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams nyon mongs pa thams cad nges par 'joms par byed pa de lta na/_lha'i bu byang chub sems dpa' sems dpa' 
[\[110a.6\]]chen po brtsam pa thams cad la brtson 'grus brtan pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po bsod nams dag gis mngon par 'phags pa rnams yin/_'jam dpal gyis smras pa/_lha'i bu gang gi tshe byang chub 
[\[110a.7\]]sems dpa' sems dpa' chen po rnams chos kyi dbyings mi g.yo ba rjes su rtogs pa de lta na lha'i bu byang chub sems dpa' sems dpa' chen po bsod nams dag gis mngon par 'phags pa rnams yin no/_/lha'i bus smras pa/_'jam dpal ji ltar na byang chub sems dpa' sems 
[\[110b\]]
[\[110b.1\]]dpa' chen po ye shes kyi chags pa med par spyod pa rnams yin/_/'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams yul thams cad la chags par mi byed pa de lta na lha'i bu byang chub sems dpa' sems dpa' chen po ye shes kyi 
[\[110b.2\]]chags pa med par spyod pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po shes rab kyi mun pa dang bral ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams 
[\[110b.3\]]cad rang bzhin gyis yongs su dag par shes par byed pa de lta na lha'i bu byang chub sems dpa' sems dpa' chen po shes rab kyi mun pa dang bral ba rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po 'khor rnams kyi nang du 
[\[110b.4\]]'jigs pa dang bral ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams cad rnam par phye na mi rnyed par byed pa de lta na lha'i bu byang chub sems dpa' sems dpa' chen po 'khor rnams kyi nang du 'jigs pa 
[\[110b.5\]]dang bral ba rnams yin no/_lha'i bus smras pa/_'jam dpal ji ltar na byang chub sems dpa' sems dpa' chen po thos pas don la rton pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams cad 
[\[110b.6\]]brjod du med par shes par byed pa de lta na lha'i bu byang chub sems dpa' sems dpa' chen po thos pas don la rton pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po 'jig rten gyi tshul gyis chos la rton pa rnams yin/_'jam 
[\[110b.7\]]dpal gyis smras pa/_lha'i bu gang gi tshe byang chub sems dpa' sems dpa' chen po rnams chos kyi dbyings zhi ba nyid du shes par byed pa de lta na lha'i bu byang chub sems dpa' sems dpa' chen po 'jig rten gyi tshul gyis chos la rton pa rnams yin no/_/lha'i bus smras pa/_'jam 
[\[111a\]]
[\[111a.1\]]dpal ji ltar na byang chub sems dpa' sems dpa' chen po sangs rgyas bcom ldan 'das rnams kyis gsungs pa bzhin du smra ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams sgra thams 
[\[111a.2\]]cad la rten par mi byed pa de lta na lha'i bu byang chub sems dpa' sems dpa' chen po sangs rgyas bcom ldan 'das rnams kyis gsungs pa bzhin du smra ba rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po sems can rnams 
[\[111a.3\]]la chos smra ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams smra ba thams cad las ldog par byed pa de lta na lha'i bu byang chub sems dpa' sems dpa' chen po sems can rnams la chos smra ba rnams yin no/_/
[\[111a.4\]]lha'i bus smras pa/_'jam dpal ji ltar na byang chub sems dpa' sems dpa' chen po mngon par shes pa rnams kyis mngon par 'phags pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams 
[\[111a.5\]]cad las g.yo bar mi byed pa de lta na lha'i bu byang chub sems dpa' sems dpa' chen po mngon par shes pa rnams kyis mngon par 'phags pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po bdud thams cad kyis thub 
[\[111a.6\]]par dka' ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams stong pa nyid rjes su rtogs par bya ba'i phyir nyon mongs pa nyid byang chub yin par yongs su tshol bar byed pa de lta na lha'i bu byang chub sems dpa' sems 
[\[111a.7\]]dpa' chen po bdud thams cad kyis thub par dka' ba rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po blos gting dpag dka' ba rnams yin/_'jam dpal gyis smras pa/_lha'i bu gang gi tshe byang chub sems 
[\[111b\]]
[\[111b.1\]]dpa' sems dpa' chen po rnams sangs rgyas kyi chos thams cad kyis gting rtogs par byed pa de lta na lha'i bu byang chub sems dpa' sems dpa' chen pos blos gting dpag dka' ba rnams yin no/_/lha'i bus smras pa/_'jam dpal ji ltar na byang chub sems dpa' 
[\[111b.2\]]sems dpa' chen po 'jig rten gyi chos brgyad kyis mi gos pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams 'jig rten na spyod kyang 'jig rten gyi chos rnams kyis gos par mi 'gyur ba de lta na/_lha'i bu byang chub 
[\[111b.3\]]sems dpa' sems dpa' chen po 'jig rten gyi chos brgyad kyis mi gos pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po gting dpag dka' zhing zab mo la spyod pa rnams yin/_'jam dpal gyis smras pa/_
[\[111b.4\]]lha'i bu gang gi tshe byang chub sems dpa' sems dpa' chen po rnams bdag la bdag med pas sgyid lug par mi 'gyur ba de lta na lha'i bu byang chub sems dpa' sems dpa' chen po gting dpag dka' zhing zab mo la spyod pa rnams yin no/_/lha'i bus smras pa/_'jam dpal 
[\[111b.5\]]ji ltar na byang chub sems dpa' sems dpa' chen po chos ston pas dbang po la mkhas pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams dbang po drug gis dbang po thams cad la lta bar byed par de lta na 
[\[111b.6\]]lha'i bu byang chub sems dpa' sems dpa' chen po chos ston pas dbang po la mkhas pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po 'dus ma byas dang ma 'dres pas rnam par thar pa'i sgor gnas pa rnams yin/_'jam 
[\[111b.7\]]dpal gyis smras pa/_lha'i bu gang gi tshe byang chub sems dpa' sems dpa' chen po rnams sgo thams cad nas thar pa ston par byed pa de lta na lha'i bu byang chub sems dpa' sems dpa' chen po 'dus ma byas dang ma 'dres pas rnam par thar pa'i sgor gnas pa rnams yin no/_/lha'i 
[\[112a\]]
[\[112a.1\]]bus smras pa/_'jam dpal ji ltar na byang chub sems dpa' sems dpa' chen po lhag pa'i nga rgyal can tshar gcod pa'i phyir snrel zhir bsgrub pa la mkhas pa rnams yin/_/'jam dpal gyis smras pa/_lha'i bu gang gi tshe byang chub sems dpa' 
[\[112a.2\]]sems dpa' chen po rnams 'khor ba las mya ngan las 'das pa tshol zhing lta bar byed la/_mya ngan las 'das pa las kyang 'khor ba tshol zhing lta bar byed pa de lta na/_lha'i bu byang chub sems dpa' sems dpa' chen po lhag pa'i nga rgyal can tshar gcod pa'i phyir snrel zhir bsgrub 
[\[112a.3\]]pa la mkhas pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po las kyi bya ba thams cad kyi rgyu la mkhas pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' 
[\[112a.4\]]chen po rnams chos thams cad mi 'pho bar lta bar byed pa de lta na/_lha'i bu byang chub sems dpa' sems dpa' chen po las kyi bya ba thams cad kyi rgyu la mkhas pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po lta ba'i 
[\[112a.5\]]rnam pa dang bral zhing /_rten cing 'brel bar 'byung ba la mkhas pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams cad bdag po med par shes par byed pa de lta na lha'i bu byang chub sems dpa' sems 
[\[112a.6\]]dpa' chen po lta ba'i rnam pa dang bral zhing rten cing 'brel bar 'byung ba la mkhas pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po sems can yongs su smin par bya ba dag la thabs la mkhas pa rnams yin/_'jam 
[\[112a.7\]]dpal gyis smras pa/_lha'i bu gang gi tshe byang chub sems dpa' sems dpa' chen po rnams 'jig rten gyi tshul la smod par mi byed pa de lta na lha'i bu byang chub sems dpa' sems dpa' chen po sems can yongs su smin par bya ba dag la thabs mkhas pa rnams yin no/_/lha'i 
[\[112b\]]
[\[112b.1\]]bus smras pa/_'jam dpal ji ltar na byang chub sems dpa' sems dpa' chen po bsam pa yongs su dag pas brtul zhugs grub pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams rtogs pa nyid byang 
[\[112b.2\]]chub yin par shes par byed pa de lta na lha'i bu byang chub sems dpa' sems dpa' chen po bsam pa yongs su dag pas brtul zhugs grub pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po zhe 'gras pa'i sems med cing 
[\[112b.3\]]bzod pa'i stobs dang ldan pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams cad gtan du yongs su mya ngan las 'das par shes par byed/_lta bar byed pa de lta na lha'i bu byang chub sems dpa' sems dpa' 
[\[112b.4\]]chen po zhe 'gras pa'i sems med cing bzod pa'i stobs dang ldan pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po pha rol tu phyin pa thams cad kyi pha rol tu son pa rnams yin/_'jam dpal gyis smras pa/_lha'i bu gang gi 
[\[112b.5\]]tshe byang chub sems dpa' sems dpa' chen po rnams chos thams cad pha rol las mthong bar byed pa de lta na/_lha'i bu byang chub sems dpa' sems dpa' chen po pha rol tu phyin pa thams cad kyi pha rol tu son pa rnams yin no/_/lha'i bus smras pa/_'jam dpal ji ltar na byang 
[\[112b.6\]]chub sems dpa' sems dpa' chen po sems can thams cad kyi nye bar 'tsho ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos kyi dbyings mi zad pa rab tu rtogs par byed pa de lta na/_lha'i bu byang chub sems 
[\[112b.7\]]dpa' sems dpa' chen po sems can thams cad kyi nye bar 'tsho ba rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po 'jig rten thams cad mngon par 'du bar 'gyur ba rnams yin/_'jam dpal gyis smras pa/_lha'i 
[\[113a\]]
[\[113a.1\]]bu gang gi tshe byang chub sems dpa' sems dpa' chen po rnams mi snang ba'i tshul gyis sangs rgyas kyi zhing thams cad snang ba de lta na/_lha'i bu byang chub sems dpa' sems dpa' chen po 'jig rten thams cad mngon par 'du bar 'gyur ba rnams yin no/_/
[\[113a.2\]]lha'i bus smras pa/_'jam dpal ji ltar na byang chub sems dpa' sems dpa' chen po srog chags thams cad kyis bsngags par 'gyur ba rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos 'ga' yang 
[\[113a.3\]]len par mi byed/_spong bar mi byed pa de lta na/_lha'i bu byang chub sems dpa' sems dpa' chen po srog chags thams cad kyis bsngags par 'gyur ba rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po dge ba'i spyod 
[\[113a.4\]]pa thams cad la smras pa med pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams chos thams cad nam mkha' dang mtshungs shing 'dra bar shes par byed pa de lta na/_lha'i bu byang chub sems dpa' sems dpa' 
[\[113a.5\]]chen po dge ba'i spyod pa thams cad la smras pa med pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po shes rab dag la snying por gyur pa rnams yin/_'jam dpal gyis smras pa/_lha'i bu gang gi tshe byang chub 
[\[113a.6\]]sems dpa' sems dpa' chen po rnams chos kyi dbyings kun tu 'byed par mi byed pa de lta na/_lha'i bu byang chub sems dpa' sems dpa' chen po shes rab dag la snying por gyur pa rnams yin no/_/lha'i bus smras pa/_'jam dpal ji ltar na byang chub sems 
[\[113a.7\]]dpa' sems dpa' chen po chos la dbang sgyur bas dbang phyug tu gyur pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po rnams bsam du med pa sems pas sems thams cad shes par byed pa de lta na/_byang 
[\[113b\]]
[\[113b.1\]]chub sems dpa' sems dpa' chen po chos la dbang sgyur bas dbang phyug tu gyur pa rnams yin no/_/lha'i bus smras pa/_'jam dpal ji ltar na byang chub sems dpa' sems dpa' chen po bya ba thams cad la slob dpon du gyur pa rnams yin/_'jam dpal gyis smras pa/_lha'i 
[\[113b.2\]]bu gang gi tshe byang chub sems dpa' sems dpa' chen po rnams tshul gcig gis tshul thams cad shes par byed cing /_tshul thams cad kyis kyang tshul gcig shes par byed pa de lta na/_lha'i bu byang chub sems dpa' sems dpa' chen po bya ba thams cad la slob dpon du gyur pa rnams 
[\[113b.3\]]yin no/_/lha'i bus smras pa/_'jam dpal ji ltar na byang chub sems dpa' sems dpa' chen po thams cad du kha na ma tho ba med cing /_yon tan thams cad dang ldan pa rnams yin/_'jam dpal gyis smras pa/_lha'i bu gang gi tshe byang chub sems dpa' sems dpa' chen po 
[\[113b.4\]]rnams chos thams cad gnyen po med par rtogs nas chos 'ga' yang bsgrub par mi byed/_chos 'ga' yang sel bar mi byed pa de lta na/_lha'i bu byang chub sems dpa' sems dpa' chen po thams cad du kha na ma tho ba med cing yon tan rnam pa thams cad dang ldan pa rnams yin 
[\[113b.5\]]no/_/'jam dpal gzhon nur gyur pas bstan pa 'di bshad pa na byang chub sems dpa' lnga khri brgyad stong gis mi skye ba'i chos lung bstan pa la bzod pa thob par gyur to/_/lha dang mi rnams kyi skye dgu bdun khri nyis stong ni chos rnams la chos kyi mig rdul med cing dri ma dang bral ba rnam par 
[\[113b.6\]]dag go/_/srog chags 'bum lhag tsam gyis bla na med pa yang dag par rdzogs pa'i byang chub tu sems bskyed do/_/'jam dpal gzhon nur gyur pa la mchod pa'i phyir/_lha rnams kyis kyang steng gi bar snang las lha'i me tog gi char dag mngon par rab tu phab bo/_/thams cad dang 
[\[113b.7\]]ldan pa'i 'khor rnams kyis kyang 'jam dpal gzhon nur gyur pas bstan pa 'di thos nas yi rangs pa dang /_dga' ba dang /_yid bde ba skyes nas tshig 'di skad ces bdag cag cig gis kyang chos de dag thob par gyur cig_/'jam dpal gzhon nur gyur pa'i spobs pa ji lta ba de lta bu'i 
[\[114a\]]
[\[114a.1\]]spobs pa mi chod pa yang thob par gyur cig ces smras so/_/bcom ldan 'das kyis kyang 'jam dpal gzhon nur gyur pa la 'jam dpal khyod kyis chos rnam par gtan la dbab pa bstan pa 'di legs par smras te legs so legs so zhes bya ba byin to//_//
[\[114a.2\]]bam po gnyis pa/_de nas lha'i bu rab rtsal sems kyis 'jam dpal gzhon nur gyur pa la 'di skad ces smras so/_/'jam dpal ci khyod kho bo las chos kyi dgab pa 'dod dam/_'jam dpal gyis smras pa/_lha'i bu 'di skad du khyod chos kyi dgab pa 'dod dam zhes zer ba ni/_lha'i bu 
[\[114a.3\]]legs par gsungs pa'i chos 'dul ba 'di la chos kyi dgab pa zhes bya ba ni sred pa dang 'dod pa spangs pa yin te/_chos 'di ni so sor rtogs pa med pa'i phyir 'dod pa med pa yin no/_/chos 'di ni mig gi lam las yang dag par 'das pa'i phyir ltar mi snang ba yin no/_/chos 'di ni mngon 
[\[114a.4\]]par grub pa med pa'i phyir ma byas pa yin no/_/chos 'di ni yul drug dang ma 'dres pa'i phyir mi mthong ba yin no/_/chos 'di ni sems dang /_yid dang /_rnam par shes pa dang bral ba'i phyir bdag gi ba med pa yin no/_/chos 'di ni gtan yongs su ma grub pa'i phyir gzung ba med pa 
[\[114a.5\]]yin no/_/chos 'di ni yul med pa'i yul du 'gro ba'i phyir gzhi med pa yin no/_/chos 'di ni rang bzhin gyis dben pa'i phyir zag pa med pa yin no/_/chos 'di ni sngon gyi mtha' rnam par dag pa'i phyir 'ong ba med pa yin no/_/chos 'di ni phyi ma'i mtha' rnam par dag pa'i phyir 'gro ba 
[\[114a.6\]]med pa yin no/_/chos 'di ni da ltar byung ba rnam par dag pa'i phyir gnas pa med pa yin no/_/chos 'di ni brtag cing sel ba dang bral ba'i phyir rtsol ba med pa yin no/_/chos 'di ni nam mkha' dang mnyam pa'i phyir mnyam pa med pa yin no/_/chos 'di ni gnyen po med pa'i phyir mi 
[\[114a.7\]]mnyam pa dang mnyam pa med pa yin no/_/chos 'di ni bdud kyi yul thams cad las yang dag par 'das pa'i phyir g.yo ba med pa dang /_rlom sems med pa dang /_ma brtags pa dang /_rnam par ma brtags pa dang /_rnam par ma bsgrubs pa dang /_kun tu ma bstan pa yin no/_/chos 
[\[114b\]]
[\[114b.1\]]'di ni skye ba dang 'jig pa dang bral ba'i phyir blang ba med pa dang /_dor ba med pa yin no/_/chos 'di ni chos kyi dbyings su yang dag par gzhol ba'i phyir gnas pa med par gnas pa yin no/_/chos 'di ni yang dag par ma byung ba'i phyir dbyer med pa yin no/_/chos 'di ni spros pa dang bral ba'i 
[\[114b.2\]]phyir rab tu spyod pa med pa yin no/_/chos 'di ni rang bzhin gyis nye bar zhi ba'i phyir spros pa dang bral ba yin no/_/chos 'di ni rnam par rtog pa thams cad dang bral ba'i phyir nye bar zhi ba yin no/_/chos 'di ni phas kyi rgol ba thams cad nges par bcom pa'i phyir rnam par rtag pa med pa yin 
[\[114b.3\]]no/_/chos 'di ni 'dod pa'i 'dod chags kyi rdul dang bral ba'i phyir shin tu 'phags pa yin no/_/chos 'di ni stong pa nyid kyi phyir stong pa med pa yin no/_/chos 'di ni nges par ma brtags pa'i phyir mtshan ma med pa yin no/_/chos 'di ni rnam par shes pa mi gnas pa'i phyir smon pa med 
[\[114b.4\]]pa yin no/_/chos 'di ni rtsa ba yongs su chad pa'i phyir mi gnas pa yin no/_/chos 'di ni grogs med pa'i phyir mi rten pa yin no/_/chos 'di ni mi rten pa'i phyir mi g.yo ba yin no/_/chos 'di ni gzod ma nas rnam par dag pa'i phyir bdag med pa yin no/_/chos 'di ni gtan 
[\[114b.5\]]mngon par grub pa med pa'i phyir sems can med pa yin no/_/chos 'di ni gzod ma nas ma byung ba'i phyir rtag pa med pa yin no/_/chos 'di ni gzod ma nas ma skyes pa'i phyir ma byung ba yin no/_/chos 'di ni mtshan nyid dang bral ba'i phyir ma skyes pa yin no/_/chos 'di ni mtshan 
[\[114b.6\]]nyid thams cad dang bral ba'i phyir mtshan nyid med pa yin no/_/chos 'di ni gzod ma nas yang dag par rgyun chad pa'i phyir zhi ba yin no/_/chos 'di ni gzod ma nas nye bar zhi ba'i phyir yang dag par rgyun chad pa med pa yin no/_/chos 'di ni mi phyed pa dang mi snang ba'i phyir nam mkha'i 
[\[114b.7\]]mtshan nyid lta bu yin na/_lha'i bu chos de lta bu la chos kyi dgab pa de lta bu zhig yod/_lha'i bus smras pa/_'jam dpal chos 'di'i dgab pa ni kun tu 'phro ba med pa yin no/_/'jam dpal gyis smras pa/_lha'i bu legs so legs so/_/ji skad smras pa de bzhin 
[\[115a\]]
[\[115a.1\]]te/_chos 'di'i dgab pa ni gang la lus dang /_ngag dang /_sems kyis rtul ba med pa de lta bu yin no/_/de ci'i phyir zhe na/_chos 'di ni gsal ba rnyog pa med pa yin pas/_de ni sems rnyog pa can gyis mchod par mi nus pa'i phyir ro/_/lha'i bus smras pa/_'jam 
[\[115a.2\]]dpal ji ltar na sems rnyog pa can yin/_'jam dpal gyis smras pa/_lha'i bu gzugs kyi mtshan ma rjes su dran pas sangs rgyas rjes su dran par byed pa'i sems ni sems rnyog pa can yin no/_/sgra dang /_skad dang /_dbyangs dang /_tshig gi lam gyis chos rjes su dran par 
[\[115a.3\]]byed pa'i sems ni sems rnyog pa can yin no/_/'bras bu thob pa mngon du byed pas/_dge 'dun rjes su dran par byed pa'i sems ni sems rnyog pa can yin no/_/nyon mongs pa gtan spang ba rjes su dran par byed pa'i sems ni sems rnyog pa can yin no/_/skye ba la rten pas lha rjes 
[\[115a.4\]]su dran par byed pa'i sems ni sems rnyog pa can yin no/_/ma dul ba'i sbyin pa'i sems ni sems rnyog pa can yin no/_/ma zhi ba'i tshul khrims kyi sems ni sems rnyog pa can yin no/_/sems can la brten pa'i bzod pa'i sems ni sems rnyog pa can yin no/_/spros pa dang bcas pa'i shes 
[\[115a.5\]]rab kyi sems ni sems rnyog pa can yin no/_/bdag tu 'dzin pa la gnas pa'i byams pa'i sems ni sems rnyog pa can yin no/_/sems la nges par ma bsams pa'i bsam gtan gyi sems ni sems rnyog pa can yin no/_/the tsom can gyi snying rje'i sems ni sems rnyog pa can yin no/_/
[\[115a.6\]]mya ngan las 'das pa'i lam dang bral ba'i dga' ba'i sems ni sems rnyog pa can yin no/_/gnyis la gnas pa'i btang snyoms kyi sems ni sems rnyog pa can yin no/_/lus su 'du shes pa'i tshor ba'i sems ni sems rnyog pa can yin no/_/chos su 'du shes pa'i dran pa nye bar 
[\[115a.7\]]gzhag pa'i sems ni sems rnyog pa can yin no/_/skye ba dang 'jig par 'du shes pa'i yang dag par spong ba'i sems ni sems rnyog pa can yin no/_/lus dang sems la rten pa'i rdzu 'phrul gyi rkang pa'i sems ni sems rnyog pa can yin no/_/dbang po drug la rten pa'i dbang 
[\[115b\]]
[\[115b.1\]]po lnga'i sems ni sems rnyog pa can yin no/_/lta ba'i stobs dang ldan pa'i stobs lnga'i sems ni sems rnyog pa can yin no/_/chos su 'du shes pa la gnas pa'i byang chub kyi yan lag gi sems ni sems rnyog pa can yin no/_/'du byed yid la byed pa la brtson pa'i lam 
[\[115b.2\]]sgom pa'i sems ni sems rnyog pa can yin no/_/sdug bsngal la yongs su rtog pa'i 'du shes can gyi sems ni sems rnyog pa can yin no/_/kun 'byung ba la sgom pa'i 'du shes can gyi sems ni sems rnyog pa can yin no/_/'gag par zad pa 'du shes pa'i sems ni sems 
[\[115b.3\]]rnyog pa can yin no/_/lam la sgom par 'du shes pa'i sems ni sems rnyog pa can yin te/_lha'i bu ji tsam du rang bzhin gyis yongs su dag pa nyid la sgro 'dogs par byed pa de tsam du sems rnyog pa can yin no/_/lha'i bus smras pa/_'jam dpal sems rnyog pa med pa gang 
[\[115b.4\]]dag yin/_'jam dpal gyis smras pa/_lha'i bu gang dag sems nam mkha' dang mnyam pa dag go/_/lha'i bus smras pa/_'jam dpal nam mkha' la sems cung zad kyang yod dam/_'jam dpal gyis smras pa/_lha'i bu ji ltar nam mkha' la sems med pa bzhin 
[\[115b.5\]]du sems de yang de dang 'dra ste/_gang gi sems de 'dra ba de ni sems nam mkha' dang mnyam pa yin no/_/lha'i bus smras pa/_'jam dpal gnas de la su zhig mos par 'gyur/_'jam dpal gyis smras pa/_lha'i bu lhag par byed pa la brtson pa rnams kyis mos par dka' ba 
[\[115b.6\]]yin no/_/lha'i bus smras pa/_'jam dpal lhag par byed pa zhes bya ba de ji lta bu yin/_/'jam dpal gyis smras pa/_lha'i bu gang sems nam mkha' dang mnyam pa nyid kyi phyir lhag par byed pa'o/_/lha'i bus smras pa/_'jam dpal ci zhig lhag par byed pa yin/_'jam dpal 
[\[115b.7\]]gyis smras pa/_lha'i bu rtag par byed pa ni lhag par byed pa yin no/_/mi rtag par byed pa ni lhag par byed pa yin no/_/de bzhin du bde ba dang /_sdug bsngal dang /_sdug pa dang /_mi sdug pa dang /_bdag dang /_bdag med par byed pa ni lhag par byed pa yin no/_/stong pa zhes bya 
[\[116a\]]
[\[116a.1\]]ba dang /_gang zag ces bya ba de ni lhag par byed pa yin no/_/mtshan ma med pa zhes bya ba dang /_smon pa med pa zhes bya ba 'di ni lhag par byed pa yin no/_/sgyu ma dang /_rmi lam dang /_mig yor dang /_gzugs brnyan dang /_brag ca dang /_chu zla dang /_smig rgyu dang /_
[\[116a.2\]]sprul pa'i dpe nye bar dgod pa dag gi chos rnam par 'jog par byed/_mtshon par byed/_'jug par byed/_ston par byed pa de ni lhag par byed pa yin no/_/de ji tsam du chos rnam par 'jog par byed pa de tsam du lhag par byed pa yin te/_kun nas nyon mongs pa la skyon du byed pa dang /_rnam 
[\[116a.3\]]par byang ba la skyon med par byed pa de ni lhag par byed pa yin no/_/'khor ba la skyon du lta bar byed pa dang /_mya ngan las 'das pa la phan yon du lta bar byed pa de ni lhag par byed pa yin te/_lha'i bu de dag ni lhag pa'i nga rgyal can rnams kyis lhag par byed pa dag yin no/_/lha'i bus smras pa/_
[\[116a.4\]]'jam dpal ji ltar na lhag pa'i nga rgyal med pa yin/_'jam dpal gyis smras pa/_lha'i bu gang gis nges par 'byung ba'i dbyings rtogs shing /_nyon mongs pa thams cad 'gog pa bsgrubs te/_gnas kyang 'gog pa 'gog par yang mi byed la/_skye ba med pa skyed par yang mi 
[\[116a.5\]]byed cing /_sgra thams cad kyis skrag par yang mi byed la/_kun nas nyon mongs pa'i rang bzhin gang yin pa de nyid rnam par byang ba'i rang bzhin yin pa de ltar shes shing /_chos thams cad la gnyis dang bral ba dang /_blang ba med pa dang /_dor ba med pa thob pa de ni lha'i bu lhag pa'i nga 
[\[116a.6\]]rgyal med pa yin no/_/'jam dpal gzhon nur gyur pas bstan pa 'di bshad pa na lha'i bu nyi khri nyis stong chos rnams la chos kyi mig rdul med cing dri ma dang bral ba rnam par dag go/_/dge slong lnga stong ni len pa med par zag pa rnams las sems rnam par grol lo/_/byang chub sems dpa' nyi khri 
[\[116a.7\]]nyis stong gis mi skye ba'i chos la bzod pa thob par gyur to/_/srog chags stong phrag rab tu mang po dag gis ni bla na med pa yang dag par rdzogs pa'i byang chub tu sems bskyed do/_/dge bsnyen stong yang chos rnams la chos kyi mig rdul med cing dri ma dang bral ba rnam par dag go/_/khyim 
[\[116b\]]
[\[116b.1\]]pa dang rab tu byung ba las bud med nyis stong yang chos rnams la chos kyi mig rdul med cing dri ma dang bral ba rnam par dag go/_/de nas lha'i bu rab rtsal sems kyis nyan thos chen po de dag la 'di skad ces smras so/_/tshe dang ldan pa dag khyed cag kyang the tsom ci yod pa dag 'jam dpal gzhon nur gyur 
[\[116b.2\]]pa la dris shig_/de nas gnas brtan 'od srung chen pos 'jam dpal gzhon nur gyur pa la 'di skad ces smras so/_/'jam dpal dge slong rnam par thar pa brgyad la bsam gtan byed pa ji zhig la bsam gtan byed pa yin/_'jam dpal gyis smras pa/_btsun pa 'od srung chen po dge 
[\[116b.3\]]slong rnam par thar pa brgyad la bsam gtan byed pa ni rtsa ba med pa dang /_mtha' med pa dang /_gnas med pa la bsam gtan byed pa dang /_mi 'khrugs pa la bsam gtan byed pa dang /_yang dag pa la bsam gtan byed pa yin no/_/'od srung chen pos smras pa/_'jam dpal ci 
[\[116b.4\]]las bsams te de skad smra/_'jam dpal gyis smras pa/_btsun pa 'od srung chen po rtsa ba ni rang gi lus yin/_mtha' ni ngar 'dzin pa yin/_gnas ni khams gsum pa yin/_'khrugs pa ni nyon mongs pa rnams yin/_mi mnyam pa ni gnyis yin te/_de la des lus ni rtsa ba med 
[\[116b.5\]]par shes/_ngar 'dzin pa ni mtha' med par shes/_khams gsum ni gnas med par shes/_nyon mongs pa rnams ni mi 'khrugs par shes/_bsam gtan rnams ni gnyis su med par shes pas na/_btsun pa 'od srung chen po kho bos de las bsams nas dge slong rnam 
[\[116b.6\]]par thar pa brgyad la bsam gtan byed pa ni rtsa ba med pa dang /_mtha' med pa dang /_gnas med pa la bsam gtan byed pa dang /_mi 'khrugs pa la bsam gtan byed pa dang /_yang dag pa la bsam gtan byed pa yin no zhes smras so/_/shA ri'i bus smras pa/_'jam dpal 
[\[116b.7\]]ji ltar na byang chub sems dpa' chags pa med pa'i shes rab dang ldan pa yin/_'jam dpal gyis smras pa/_btsun pa shA ri'i bu byang chub sems dpa' gang chags pa thams cad la spyod par byed kyang chags pa thams cad kyis gos par mi 'gyur zhing /_nyon mongs pa thams 
[\[117a\]]
[\[117a.1\]]cad la mngon sum du byed kyang sems can yongs su smin par bya ba'i phyir/_nyon mongs pa de dag gi rang bzhin gang yin pa'i nyon mongs pa de dag kyang spong bar mi byed na/_de tsam gyis na byang chub sems dpa' chags pa med pa'i shes rab dang ldan pa yin no/_/maud gal 
[\[117a.2\]]gyi bu chen pos smras pa/_'jam dpal ji ltar na byang chub sems dpa' rdzu 'phrul che ba yin/_'jam dpal gyis smras pa/_btsun pa maud gal gyi bu chen po byang chub sems dpa' gang 'dus byas kyang ma thob/_'dus ma byas kyang ma thob la/_slob pa dang mi slob pa rnams 
[\[117a.3\]]kyang 'dul bar byed na/_de tsam gyis na byang chub sems dpa' rdzu 'phrul che ba yin no/_/rab 'byor gyis smras pa/_'jam dpal ji ltar na byang chub sems dpa' nyon mongs pa med par gnas pa yin/_'jam dpal gyis smras pa/_btsun pa rab 'byor gang gi tshe byang chub 
[\[117a.4\]]sems dpa' chos thams cad sgrib pa med par shes par byed la/_pha rol dang tshu rol dang bral bar byed cing /_byang chub kyi sgrib pa yang mi spong la ting nge 'dzin las kyang mi ldang zhing /_bya ba thams cad kyang ston par byed na/_de tsam gyis na byang chub sems dpa' nyon mongs pa 
[\[117a.5\]]med par gnas pa yin no/_/byams ma'i bu gang pos smras pa/_'jam dpal ji ltar na byang chub sems dpa' chos smra ba yin/_'jam dpal gyis smras pa/_btsun pa gang po gang gi tshe byang chub sems dpa' dbang po thams cad kyis spobs par byed cing /_'du byed thams 
[\[117a.6\]]cad mi rtag go zhes 'bras bu yod par chos ston par byed la/_bskal pa stong phrag rnams su don dang /_tshig dang /_yi ge ston pa rnams kyis rgyas par ston par byed kyang mthar thug par mi 'gyur na/_de tsam gyis na byang chub sems dpa' chos ston pa yin no/_/nam grus smras pa/_
[\[117a.7\]]'jam dpal ji ltar na byang chub sems dpa' bsam gtan pa yin/_'jam dpal gyis smras pa/_btsun pa nam gru gang gi tshe byang chub sems dpa' chos thams cad rang bzhin gyis mnyam par gzhag pa nyid yin par yang shes par byed la/_sems rnam par g.yengs pa rnams 
[\[117b\]]
[\[117b.1\]]la snying rje chen po bskyed de/_phyi ma'i mtha'i mur thug pa'i bar du spyod par byed cing /_bsam gtan la gnas pa las g.yo bar mi 'gyur na/_de tsam gyis na byang chub sems dpa' bsam gtan pa yin no/_/nye bar 'khor gyis smras pa/_'jam dpal ji ltar na byang chub sems dpa' 
[\[117b.2\]]'dul ba 'dzin pa yin/_'jam dpal gyis smras pa/_btsun pa nye bar 'khor gang gi tshe byang chub sems dpa' chos rnams gtan dul ba nyid du yang shes par byed cing ltung ba dang nyon mongs pa dang bral la/_ltung ba dang nyon mongs pa gdul ba'i phyir chos ston par yang byed cing /_
[\[117b.3\]]de ltar nyon mongs pa rnams rtogs par yang byed la byang chub kyang tshol bar byed na de tsam gyis na byang chub sems dpa' 'dul ba 'dzin pa yin no/_/ma 'gags pas smras pa/_'jam dpal ji ltar na byang chub sems dpa' lha'i mig dang ldan pa yin/_'jam dpal gyis smras pa/_
[\[117b.4\]]btsun pa ma 'gags pa gang gi tshe byang chub sems dpa' phyogs bcu'i gzugs snang ba thams cad kyang mthong bar byed la/_gzugs dben par mthong bas chos thams cad dben par mthong ba rjes su rtogs par byed na/_de tsam gyis na byang chub sems dpa' lha'i mig dang ldan pa 
[\[117b.5\]]yin no/_/ba ku las smras pa/_'jam dpal ji ltar na byang chub sems dpa' dbang po bsrung ba yin/_'jam dpal gyis smras pa/_gang gi tshe byang chub sems dpa' yul thams cad sangs rgyas kyi yul yin par lta zhing /_sangs rgyas kyi yul yang yul med par lta na de tsam gyis 
[\[117b.6\]]na byang chub sems dpa' dbang po bsrung ba yin no/_/sor mo'i phreng bas smras pa/_'jam dpal ji ltar na byang chub sems dpa' dbang po rno ba yin/_'jam dpal gyis smras pa/_gang gi tshe byang chub sems dpa' byang chub rang bzhin gyis ma skyes pa'i phyir/_mtshams med pa dang 
[\[117b.7\]]mnyam par lta bar byed na de tsam gyis na byang chub sems dpa' dbang po rno ba yin no/_/kA t+yA'i bu chen pos smras pa/_'jam dpal ji ltar na byang chub sems dpa' mdo sde rnam par 'byed pa la mkhas pa yin/_'jam dpal gyis smras pa/_btsun pa kA t+yA'i bu chen po gang gi tshe 
[\[118a\]]
[\[118a.1\]]byang chub sems dpa' so so yang dag par rig pa mi zad pa bzhi thob cing /_tshig gcig gis kyang bskal pa 'bum gyi bar du rgya cher rnam par 'byed cing ston la/_ci nas kyang kun nas nyon mongs pa spong bar mi byed pa dang /_rnam par byang ba len par mi byed pa 
[\[118a.2\]]de ltar ston par byed pa dang /_chos nyid gnas pa las kyang mi g.yo la gnas thams cad la yang mi rten pa de ltar ston par byed na/_de tsam gyis na byang chub sems dpa' mdo sde rnam par 'byed pa la mkhas pa yin no/_/gsus po che chen pos smras pa/_'jam dpal ji ltar na 
[\[118a.3\]]byang chub sems dpa' so so yang dag rig pa thob pa yin/_'jam dpal gyis smras pa/_gang gi tshe byang chub sems dpa' brjod du med pa'i don gyis don so so yang dag par rig pa ston pa dang /_chos kyi dbyings gnas pa nyid kyis chos so so yang dag par rig pa ston pa dang /_ming 
[\[118a.4\]]dang mtshan ma med pa nyid kyis nges pa'i tshig so so yang dag par rig pa ston pa dang /_brag ca dang mnyam pa nyid kyis spobs pa so so yang dag par rig pa ston par byed na/_de tsam gyis na byang chub sems dpa' so so yang dag par rig pa thob pa yin no/_/sgra gcan zin gyis smras pa/_
[\[118a.5\]]'jam dpal ji ltar na byang chub sems dpa' tshul khrims dang ldan pa yin/_'jam dpal gyis smras pa/_btsun pa sgra gcan zin gang gi tshe byang chub sems dpa' tshul khrims dang brtul zhugs yang dag par blangs shing /_sems can yongs su smin par bya ba'i phyir/_tshul 
[\[118a.6\]]khrims 'chal pa'i 'gro ba gang yin par 'gro bar byed na de tsam gyis na byang chub sems dpa' tshul khrims dang ldan pa yin no/_/kun dga' bos smras pa/_'jam dpal ji ltar na byang chub sems dpa' mang du thos pa yin/_'jam dpal gyis smras pa/_btsun pa kun dga' 
[\[118a.7\]]bo gang gi tshe byang chub sems dpa' sangs rgyas thams cad kyis gsungs par nyan par byed cing thos pa thams cad kyi don kyang rtogs par byed la/_ji ltar thos pa yang 'dzin par byed cing /_ji ltar gzung ba bzhin ston par yang byed na de tsam gyis na byang chub sems dpa' mang du thos pa 
[\[118b\]]
[\[118b.1\]]yin no/_/de nas lha'i bu rab rtsal sems kyis nyan thos chen po de dag la 'di skad smras so/_/tshe dang ldan pa dag khyed cag 'jam dpal gzhon nur gyur pas 'di skad bstan pa de lta bu'i chos 'ga' dang ldan nam/_de dag gis smras pa/_lha'i bu bdag cag la ni chos de dag las 'ga' tsam 
[\[118b.2\]]yang med do/_/lha'i bus smras pa/_tshe dang ldan pa dag de lta na khyed cag nyan thos chen po mchog tu gyur pa ma yin par mi 'gyur ram/_shA ri'i bus smras pa/_lha'i bu 'di lta ste dper na/_gnag rjes las brten na rdzing bu mchog yin pa de bzhin du nyan thos gzhan dag las brten na kho bo cag kyang 
[\[118b.3\]]mchog yin no/_/'di lta ste dper na/_rgya mtsho chen po las brten na 'og gi chu'i phung po mchog yin pa de bzhin du nyan thos dang /_rang sangs rgyas thams cad las brten na byang chub sems dpa' mchog yin no/_/lha'i bus smras pa/_btsun pa shA ri'i bus de ni nyan thos mngon pa'i nga rgyal med 
[\[118b.4\]]pa rnams kyis bstan pa yin te/_legs so legs so/_/'jam dpal gyis smras pa/_lha'i bu de de bzhin te/_nyan thos ni lhag pa'i nga rgyal med pa yin no/_/byang chub sems dpa' ni lhag pa'i nga rgyal can yin no/_/lha'i bus smras pa/_'jam dpal ji las bsams te de skad 
[\[118b.5\]]smra/_'jam dpal gyis smras pa/_lha'i bu 'di ltar nyan thos rnams ni rang sangs rgyas la brten nas nga rgyal spangs pa yin gyi/_byang chub sems dpa' ni lhag pa'i nga rgyal can yin la/_nga rgyal des sangs rgyas kyi chos rnams yang dag par sgrub par byed pas na/_de'i phyir 
[\[118b.6\]]byang chub sems dpa' ni lhag pa'i nga rgyal can yin no/_/lha'i bus smras pa/_'jam dpal lhag pa'i nga rgyal can ni bdag la stod par byed cing gzhan la smod par byed pa yin na/_byang chub sems dpa' yang de lta bur mi 'gyur ram/_'jam dpal gyis smras pa/_lha'i bu 
[\[118b.7\]]de bzhin te/_byang chub sems dpa' ni bdag la stod par byed cing gzhan la smod par byed pa yin no/_/lha'i bus smras pa/_'jam dpal ci las bsams te de skad smra/_'jam dpal gyis smras pa/_lha'i bu byang chub sems dpa' ni rnam grangs du mar theg pa chen po'i bsngags 
[\[119a\]]
[\[119a.1\]]pa rjod par byed cing /_nyan thos kyi theg pa pa'i bsngags pa ma yin par rjod par byed pa dang /_ji ltar sems can rnams byang chub tu sems skyed par 'gyur snyam nas bdag nyid kyi yon tan gyi chos rjod par byed cing /_'di la dga' ba'i sems skyed par mi 'gyur bar bya'o/_/
[\[119a.2\]]snyam nas theg pa dman pa la rnam par sdang bar byed pa yin pas lha'i bu de ltar na byang chub sems dpa' ni theg pa chen po la stod par byed pa dang /_nyan thos kyi theg pa la smod par byed pa yin no/_/lha'i bus smras pa/_'jam dpal de ltar na byang chub sems dpa' ltung ba dang bcas par mi 'gyur 
[\[119a.3\]]ram/_'jam dpal gyis smras pa/_lha'i bu gang gis nor bu mching bu'i bsngags pa ma yin par rjod cing /_nor bu rin po che bai dUr+ya'i bsngags pa brjod par gyur na de yang ltung ba dang bcas par 'gyur ram/_lha'i bus smras pa/_'jam dpal de ni mi 'gyur ro/_/'jam dpal gyis smras 
[\[119a.4\]]pa/_lha'i bu de bzhin du byang chub sems dpa'i theg pa chen po'i bsngags pa rjod par byed cing nyan thos kyi theg pa'i bsngags pa ma yin pa rjod par byed pa yang ltung ba dang bcas par mi 'gyur ro/_/lha'i bu 'di lta ste dper na/_skyes bu shin tu stobs dang ldan pa gang zhig gis 'khor los sgyur 
[\[119a.5\]]ba'i rgyal po'i bsngags pa rjod cing khams kyi rgyal po la de lta ma yin na/_de smad pa'i 'os su 'gyur ba yin snyam mam/_lha'i bus smras pa/_'jam dpal de lta ma yin no/_/'jam dpal gyis smras pa/_lha'i bu de bzhin du byang chub sems dpa' theg pa chen po la stod par byed 
[\[119a.6\]]cing nyan thos kyi theg pa la smod par byed pa yang smad pa'i 'os su mi 'gyur ro/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so legs so/_/khyod kyi tshig de ni legs par smras te/_'jam dpal theg 
[\[119a.7\]]pa chen po'i bsngags pa brjod pas ni theg pa thams cad kyi bsngags pa brjod par 'gyur ro/_/de ci'i phyir zhe na/_'jam dpal theg pa thams cad ni de las nges par byung ba yin pa'i phyir ro/_/gzhan yang lha'i bu rab rtsal sems kyis 'jam dpal gzhon nur gyur pa la 'di skad 
[\[119b\]]
[\[119b.1\]]ces smras so/_/'jam dpal byang chub sems dpa' gang la brten nas byang chub tu sems skyed par byed do/_/'jam dpal gyis smras pa/_lha'i bu byang chub sems dpa' ni sems can thams cad kyi nyon mongs pa la brten nas byang chub tu sems skyed par byed do/_/lha'i 
[\[119b.2\]]bus smras pa/_'jam dpal ci'i phyir na byang chub sems dpa' sems can thams cad kyi nyon mongs pa la brten nas byang chub tu sems skyed par byed/_'jam dpal gyis smras pa/_lha'i bu gal te sems can rnams kyi nyon mongs pa dag byang chub kyi theg pa ma yin du zin na ni byang chub 
[\[119b.3\]]sems dpa' yang byang chub tu sems bskyed nas go cha gyon par mi 'gyur ro/_/lha'i bus smras pa/_'jam dpal byang chub kyi sems ci zhig la rten/_'jam dpal gyis smras pa/_lha'i bu byang chub kyi sems ni sangs rgyas kyi chos thams cad la rten to/_/de ci'i phyir zhe na/_
[\[119b.4\]]lha'i bu sangs rgyas kyi chos thams cad ni byang chub kyi sems kyi rtsa ba la brten nas skye bar 'gyur ba'i phyir ro/_/lha'i bus smras pa/_'jam dpal chos thams cad ci la rten/_'jam dpal gyis smras pa/_lha'i bu chos thams cad ni rtsa ba med pa'i gnas la rten pa yin no/_/de ci'i 
[\[119b.5\]]phyir zhe na/_lha'i bu chos thams cad ni mtha' yas pa'i phyir rtsa ba med pa dang /_mngon par skabs yod pa dang /_nam mkha' la rten pa yang yin pa'i phyir ro/_/lha'i bus smras pa/_'jam dpal sangs rgyas kyi chos rnams ji snyed yod/_'jam dpal gyis smras pa/_lha'i bu 
[\[119b.6\]]chos thams cad ji snyed pa de snyed yod do/_/de ci'i phyir zhe na/_de bzhin gshegs pas ni chos thams cad sangs rgyas pas na/_lha'i bu de'i phyir chos thams cad ji snyed pa sangs rgyas kyi chos rnams kyang de snyed do/_/lha'i bus smras pa/_'jam dpal 'o na ci 'dod chags dang /_zhe sdang 
[\[119b.7\]]dang /_gti mug rnams kyang sangs rgyas kyi chos yin nam/_'jam dpal gyis smras pa/_lha'i bu de de bzhin te/_'dod chags dang /_zhe sdang dang /_gti mug rnams kyang sangs rgyas kyi chos yin no/_/de ci'i phyir zhe na/_nyon mongs pa de dag gi rtsa ba'i gnas rjes su rtogs pa ni sangs 
[\[120a\]]
[\[120a.1\]]rgyas yin no zhes ston pa'i phyir ro/_/lha'i bus smras pa/_'jam dpal gang gis sems can thams cad sangs rgyas su 'gyur ba'i rnam grangs yod dam/_'jam dpal gyis smras pa/_lha'i bu rnam grangs med pas sems can thams cad sangs rgyas su 'gyur gyis rnam grangs 
[\[120a.2\]]kyis ni ma yin no/_/de ci'i phyir zhe na/_de bzhin gshegs pas ni sems can thams cad rtogs par thugs su chud pa'i phyir ro/_/lha'i bus smras pa/_'jam dpal ji ltar rtogs par thugs su chud/_'jam dpal gyis smras pa/_lha'i bu sems can med pa'i rnam pa dang stong pa nyid 
[\[120a.3\]]kyis rnam pas so/_/lha'i bus smras pa/_'jam dpal stong pa nyid kyis ci zhig rtogs par byed/_'jam dpal gyis smras pa/_lha'i bu gal te cung zad rjes su rtogs par byed na ni de stong pa nyid du mi 'gyur ro/_/de ci'i phyir zhe na/_lha'i bu stong pa nyid ni rnam par rtog pa med pa dang rtsol 
[\[120a.4\]]ba med pa yin pa'i phyir ro/_/lha'i bus smras pa/_'jam dpal de bzhin gshegs pas stong pa nyid rjes su rtogs pa ni byang chub yin no zhes ma gsungs sam/_'jam dpal gyis smras pa/_lha'i bu stong pa nyid gang yin pa de nyid byang chub yin pas na bcom ldan 'das kyis kyang stong pa 
[\[120a.5\]]nyid rjes su rtogs pa kho na byang chub yin no zhes gsungs so/_/lha'i bus smras pa/_'jam dpal stong pa nyid la gnas pa ji zhig la gnas pa yin/_'jam dpal gyis smras pa/_lha'i bu stong pa nyid la gnas pa ni 'dod pa dang /_gzugs dang /_gzugs med pa la gnas pa ma 
[\[120a.6\]]yin/_phung po dang /_khams dang /_skye mched la gnas pa ma yin/_lus dang sems la gnas pa ma yin no/_/de ci'i phyir zhe na/_lha'i bu de gnas pa gang gis gnas par 'gyur ba'i gnas pa de yang stong pas na/_stong pa nyid ni stong pa nyid la mi gnas pa'i phyir ro/_/lha'i bus 
[\[120a.7\]]smras pa/_'jam dpal de bzhin gshegs pa don dam pa stong pa nyid kyi gnas pas gnas par mi mdzad dam/_'jam dpal gyis smras pa/_lha'i bu de bzhin gshegs pa nyid stong pa nyid yin la/_stong pa nyid gang yin pa de ni gnyis su med pa yin pas na/_de bzhin gshegs pa ni 
[\[120b\]]
[\[120b.1\]]gnyis su med pa'i gnas pas gnas par mdzad do/_/lha'i bus smras pa/_'jam dpal gnyis su med pa'i gnas pa gang yin/_'jam dpal gyis smras pa/_lha'i bu gnyis su med pa'i gnas pa ni gnyis su med pa nyid yin gyi/_de la gnas pa gzhan med de/_de'i gnas 
[\[120b.2\]]pa gnyis su med pa las gzhan med pa de nyid kyang gnyis su med pa nyid yin no/_/lha'i bus smras pa/_'jam dpal gnyis zhes bya ba ni gang /_gnyis su med pa zhes bya ba ni gang /_'jam dpal gyis smras pa/_lha'i bu 'dod chags dang /_'dod chags dang bral bar byed pa de ni gnyis so/_
[\[120b.3\]]'dod chags kyi rang bzhin ni gnyis su med pa'o/_/zhe sdang dang /_zhe sdang med par byed pa de ni gnyis so/_/zhe sdang gi rang bzhin ni gnyis su med pa'o/_/gti mug dang /_gti mug med par byed pa de ni gnyis so/_/gti mug gi rang bzhin ni gnyis su med pa'o/_/nyon mongs pa dang /_nyon 
[\[120b.4\]]mongs pa med par byed pa de ni gnyis so/_/nyon mongs pa'i rang bzhin ni gnyis su med pa'o/_/bdag dang bdag med par byed pa de ni gnyis so/_/bdag gi rang bzhin ni gnyis su med pa'o/_/lha'i bus smras pa/_'jam dpal bdag gi rang bzhin gang yin/_'jam dpal gyis smras pa/_
[\[120b.5\]]lha'i bu bdag gi rang bzhin ni gzod ma nas dag pa'i phyir bdag med pa nyid yin no/_/bdag gi rang bzhin ni gzod ma nas dag pa'i phyir gzod ma nas dben pa nyid dang /_gzod ma nas ma skyes pa nyid dang /_gzod ma nas ma byung ba nyid yin no/_/lha'i bus smras pa/_'jam dpal ci'i phyir rang bzhin 
[\[120b.6\]]zhes bya/_'jam dpal gyis smras pa/_lha'i bu de ni 'gyur ba med pas de'i phyir rang bzhin zhes bya'o/_/de ni gzod ma nyid nas gsal zhing nyon mongs pa can ma yin pas de'i phyir rang bzhin zhes bya'o/_/de ni nam mkha' dang mnyam pa nyid kyis mnyam zhing tshad med pas de'i phyir rang bzhin zhes bya'o/_/
[\[120b.7\]]de ni spros pa dang bral ba dang /_de ni rgyu ba dang bral ba dang /_de ni 'od gsal bas de'i phyir rang bzhin zhes bya'o/_/de ni blang ba med pa dang dor ba med pas de'i phyir rang bzhin zhes bya'o/_/lha'i bus smras pa/_'jam dpal rang bzhin mi shes pa dag gang yin/_'jam dpal gyis smras pa/_
[\[121a\]]
[\[121a.1\]]lha'i bu gang dag chos rnams kyi rang bzhin mi shes pa dag go/_/lha'i bus smras pa/_'jam dpal rang bzhin shes pa dag gang yin/_'jam dpal gyis smras pa/_lha'i bu gang dag de dag gi rang bzhin shes pa dag go/_/lha'i bus smras pa/_'jam dpal dad pa dang ldan pa'i 
[\[121a.2\]]mtshan nyid gang yin/_'jam dpal gyis smras pa/_lha'i bu dad pa dang ldan pa'i mtshan nyid ni chags pa thams cad las yang dag par 'das pa yin no/_/lha'i bus smras pa/_'jam dpal dge slong dad pa dang mi ldan pa ji ltar dad pas byin pa la dad par byed/_'jam dpal gyis smras pa/_lha'i bu 
[\[121a.3\]]dad pa dang mi ldan pa zhes bya ba ni gang mngon sum du gyur pa'i chos thams cad la gzhan gyi dring mi 'jog cing /_gzhan gyi dad pas yang dang yang du mi 'gro ba yin pas de'i phyir dad pa dang mi ldan pa zhes bya ste/_de ni dad pas byin pa spyod par mi byed do/_/de ci'i phyir zhe na/_gzod ma nas dag pa'i phyir ro/_/
[\[121a.4\]]lha'i bus smras pa/_'jam dpal dge slong gang /_dge 'dun dang lhan cig mi gnas pa de la ji skad ces bya/_'jam dpal gyis smras pa/_lha'i bu dge slong gang dge 'dun dang lhan cig mi gnas pa de ni des na 'jig rten gyi sbyin gnas su 'gyur ro/_/de ci'i phyir zhe na/_lha'i bu dge 'dun ni 
[\[121a.5\]]'dus ma byas pa yin la/_byang chub sems dpa' ni 'dus ma byas dang lhan cig mi gnas pas de'i phyir de ni 'jig rten gyi sbyin gnas su 'gyur ba yin pa'i phyir ro/_/lha'i bus smras pa/_'jam dpal gal te byang chub sems dpa' 'dus ma byas dang lhan cig gnas par gyur na nyes pa cir 'gyur/_
[\[121a.6\]]'jam dpal gyis smras pa/_lha'i bu 'dus ma byas thob nas sems can rnams skyob par mi byed cing nyan thos su 'gyur bas de'i nyes pa ni der 'gyur ro/_/lha'i bus smras pa/_'jam dpal 'dus byas ni so so skye bo'i sa yin la/_'dus ma byas ni 'phags pa rnams kyi sa yin na/_'o na 
[\[121a.7\]]ji ltar byang chub sems dpa' 'phags pa'i sa spangs shing /_so so skye bo'i sa la gnas pa 'jig rten gyi sbyin gnas su 'gyur/_'jam dpal gyis smras pa/_lha'i bu byang chub sems dpa' 'dus byas la yang mi gnas/_'dus ma byas la yang mi gnas pas de'i phyir de ni 'jig rten 
[\[121b\]]
[\[121b.1\]]gyi sbyin gnas su 'gyur ro/_/de ci'i phyir zhe na/_lha'i bu byang chub sems dpa' ni 'du byed las yid bskyod pa dang /_'dus ma byas la mi gnas pa yin pas 'dus byas kyi skyon dang bral ba dang /_'dus ma byas shes pa rtogs pa yin te/_de 'dus byas kyi skyon dang bral bas ni 'dus byas 
[\[121b.2\]]la mi gnas la/_'dus ma byas shes pa rtogs pas ni 'dus ma byas su mi ltung ba'i phyir ro/_/lha'i bu 'di lta ste dper na/_tshan po che chen pos steng gi bar snang la mda' 'phangs par gyur la/_de nas mda' de nam mkha' la mi gnas par 'dug cing sa la yang mi ltung na/_lha'i bu de la dka' ba cung 
[\[121b.3\]]zad yod dam/_lha'i bus smras pa/_'jam dpal dka'o/_/'jam dpal gyis smras pa/_lha'i bu de bas kyang byang chub sems dpa' sems dpa' chen po gang dag 'dus byas kyang mi spong zhing /_'dus ma byas kyang thob par byed la/_'dus ma byas su yang mi ltung zhing /_'dus byas 
[\[121b.4\]]thob pa rnams kyang yongs su smin par byed pa ni ches dka' ba yin no/_/lha'i bus smras pa/_'jam dpal byang chub sems dpa'i 'jig pa 'dus byas sam/_'on te 'dus ma byas sam/_gang las 'byung bar 'gyur/_'jam dpal gyis smras pa/_lha'i bu byang chub sems dpa'i 'jig pa ni 'dus 
[\[121b.5\]]byas las kyang 'byung bar 'gyur/_'dus ma byas las kyang 'byung bar 'gyur ro/_/de ci'i phyir zhe na/_lha'i bu 'dus byas las ni nyon mongs pa'i 'jig pa 'byung la/_'dus ma byas las ni nyon mongs pa med pa'i 'jig pa 'byung ba'i phyir ro/_/lha'i bus smras pa/_'jam dpal nyon 
[\[121b.6\]]mongs pa med pas 'jig pa ci yod/_'jam dpal gyis smras pa/_lha'i bu khams gsum na ni nyon mongs pa'i 'jig pa yod la/_byang chub sems dpa' gang khams gsum du nyon mongs par mi byed na/_de ni nyan thos su 'gyur ro/_/lha'i bus smras pa/_'jam dpal ji ltar na byang chub 
[\[121b.7\]]sems dpa' 'jig pa med pa yin/_'jam dpal gyis smras pa/_lha'i bu byang chub sems dpa' gang shes rab kyi shes pas 'dus byas la spyod par byed cing /_thabs kyi shes pas 'dus ma byas su mi ltung ba de lta na/_lha'i bu byang chub sems dpa' 'jig pa med pa yin no/_/lha'i 
[\[122a\]]
[\[122a.1\]]bu gzhan yang gang gi tshe byang chub sems dpa' sems can la lta bas 'dus byas spong bar mi byed cing /_sangs rgyas kyi chos la lta bas 'dus ma byas su mi ltung ba de lta na/_lha'i bu byang chub sems dpa' 'jig pa med pa yin no/_/lha'i bu gzhan yang gang gi tshe byang chub sems 
[\[122a.2\]]dpa' bsod nams kyi tshogs nye bar bsags pa'i phyir/_'dus byas la sbyor bar byed cing /_sangs rgyas kyi ye shes kyi tshogs nye bar bsags pa'i phyir/_'dus ma byas su mi ltung ba de lta na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang 
[\[122a.3\]]chub sems dpa' 'dus ma byas la gnas te/_bsam gtan rnams skyed par byed cing /_thabs la gnas te bsam gtan rnams las ldog par byed pa de lta na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang chub sems dpa' 
[\[122a.4\]]byang chub kyi sems la gnas te dge ba'i rtsa ba nye bar sogs par byed cing /_snying rje chen po la gnas te sems can rnams yongs su smin par byed pa de lta na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang chub sems dpa' dben pa la 
[\[122a.5\]]gnas te bdud kyi las rnams rtogs par byed cing /_thabs la gnas te bdud kyi las rnams spong bar byed pa de lta na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang chub sems dpa' byams pa chen po la gnas te chos ston par byed cing /_/
[\[122a.6\]]snying rje chen po la gnas te/_zang zing gi sbyin pa sbyin par byed pa de lta na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang chub sems dpa' 'khor ba la gnas te/_mya ngan las 'das pa yongs su spyad pa'i las byed cing /_mya ngan las 'das 
[\[122a.7\]]pa la gnas te/_'khor ba yongs su spyad pa'i las byed pa de tsam gyis na/_byang chub sems dpa' 'jig pa med pa yin no/_/lha'i bu gzhan yang gang gi tshe/_byang chub sems dpa' skye ba med pas skye bar byed cing /_'pho ba med pas 'byung bar byed pa dang /_chos la lta 
[\[122b\]]
[\[122b.1\]]bas snang bar byed cing /_phung po dang /_khams dang /_skye mched kyis rab tu phye ba ma yin pa dang /_thams cad dang rjes su 'brel zhing zhi ba dang /_nye bar zhi bar gyur pa dang /_'bar bar byed cing /_'bar bas tshig par mi byed pa dang /_nyon mongs pa thams cad la yongs su sbyong bar 
[\[122b.2\]]byed cing /_nyon mongs pa'i skyon rnams kyis mi gos pa dang /_slob pa dang /_mi slob pa rnams 'dul bar byed cing /_nyan thos kyi rnam par grol ba la reg par mi byed pa dang /_sems can rnams kyi bsam pa la 'jug cing /_chos kyi bsam pa spong bar mi byed pa dang /_bdud kyi lcags 
[\[122b.3\]]kyu shes par byed cing /_chos kyi lcags kyu spong bar mi byed pa dang /_shes pas 'jug par byed cing /_thabs kyis ldog par byed pa dang /_'phags pa'i rnam pa ston par byed cing /_'phags pa ma yin pa yongs su smin par bya ba la spro bar byed pa dang /_sangs rgyas mthong ba la 
[\[122b.4\]]mngon par dga' bar byed cing /_chos mthong ba la kun tu 'dod par byed pa de tsam gyis na/_byang chub sems dpa' 'jig pa med pa yin no/_/'jam dpal gzhon nur gyur pas bstan pa 'di bshad pa na/_lha'i bu lnga khri chos rnams la chos kyi mig rdul med cing dri ma dang bral ba rnam par dag go/_/
[\[122b.5\]]lha'i bu nyi khri lnga stong ni len pa med par zag pa rnams las sems rnam par grol lo/_/byang chub sems dpa' sngon dge ba'i rtsa ba bskyed pa lnga khri ni mi skye ba'i chos la bzod pa rab tu thob par gyur to/_/byang chub sems dpa' nyi khri ni spobs pa thogs pa med pa skyes so/_/lha dang mi rnams kyi skye dgu 
[\[122b.6\]]las srog chags stong phrag rab tu mang po dag gis ni byang chub tu sems bskyed nas/_de bzhin gshegs pa dang /_'jam dpal gzhon nur gyur pa la lha'i mchod pa dag byas so/_/gzhan yang lha'i bu rab rtsal sems kyis 'jam dpal gzhon nur gyur pa la 'di skad ces smras so/_/
[\[122b.7\]]'jam dpal ji ltar na byang chub sems dpa' lam la gnas pa yin/_'jam dpal gyis smras pa/_lha'i bu gang gi tshe/_byang chub sems dpa' 'dod chags spang ba'i phyir yang chos ston par byed la/_'dod chags dang bral ba mngon du yang mi byed pa dang /_zhe sdang spang ba'i phyir 
[\[123a\]]
[\[123a.1\]]yang chos ston par byed la/_zhe sdang spong ba mngon du yang mi byed pa dang /_gti mug spang ba'i phyir yang chos ston par byed la/_gti mug spong ba mngon du yang mi byed pa dang /_nyon mongs pa spang ba'i phyir chos ston par yang byed la/_nyon mongs pa spong ba mngon du yang mi byed 
[\[123a.2\]]pa de tsam gyis na/_lha'i bu byang chub sems dpa' lam la gnas pa yin no/_/lha'i bu gzhan yang gang gi tshe/_byang chub sems dpa' sems can rnams la stong pa nyid ston par yang byed la/_stong pa nyid mngon du yang mi byed pa dang /_sems can rnams la mtshan ma med pa ston par yang 
[\[123a.3\]]byed la/_mtshan ma med pa mngon du yang mi byed pa dang /_sems can rnams la smon pa med pa ston par yang byed la/_smon pa med pa mngon du yang mi byed pa dang /_de bzhin du sems can rnams la mngon par 'du byed pa med pa dang /_skye ba med pa dang /_'byung ba med pa dang /_dngos po 
[\[123a.4\]]med pa dang /_'dod chags dang bral ba dang mi ldan pa dang /_'gog pa'i chos ston par yang byed la/_'gog pa mngon du yang mi byed pa de tsam gyis na/_byang chub sems dpa' lam la gnas pa yin no/_/lha'i bu gzhan yang gang gi tshe/_byang chub sems dpa' yongs su mi gtong bas sbyin 
[\[123a.5\]]pa'i pha rol tu phyin pa sgrub par byed pa dang /_tshul khrims las yang dag par 'da' bas/_tshul khrims kyi pha rol tu phyin pa sgrub par byed pa dang /_gnod sems kyis bzod pa'i pha rol tu phyin pa sgrub par byed pa dang /_le los brtson 'grus kyi pha rol tu phyin pa sgrub par byed pa dang /_
[\[123a.6\]]brjed ngas pas bsam gtan gyi pha rol tu phyin pa sgrub par byed pa dang /_bems po dang /_lug ltar lkugs pas shes rab kyi pha rol tu phyin pa sgrub par byed pa de tsam gyis na/_byang chub sems dpa' lam la gnas pa yin no/_/lha'i bus smras pa/_'jam dpal ji las bsams 
[\[123a.7\]]te de skad smra/_'jam dpal gyis smras pa/_lha'i bu bzhi po 'di dag ni byang chub sems dpa' rnams kyis yongs su mi gtong ba yin te/_bzhi gang zhe na/_sems can yongs su mi gtong ba dang /_chos yongs su mi gtong ba dang /_byang chub kyi sems yongs su mi gtong ba 
[\[123b\]]
[\[123b.1\]]dang /_dge ba'i chos thams cad yongs su mi gtong ba ste/_byang chub sems dpa' ni chos bzhi po de dag yongs su mi gtong bas/_sbyin pa'i pha rol tu phyin pa sgrub par byed do/_/lha'i bu tshul khrims las yang dag par 'da' ba zhes bya ba de ni de'i rang bzhin ma yin pa'i tshig [{]bla dgas [,]bla dwags [}]te/_
[\[123b.2\]]tshul khrims las yang dag par 'da' bas ting nge 'dzin dang /_ting nge 'dzin las yang dag par 'da' bas shes rab dang /_shes rab las yang dag par 'da' bas/_rnam par grol ba shes pa sgrub par byed de/_lha'i bu khyod kyis rnam grangs des/_gang tshul khrims las yang 
[\[123b.3\]]dag par 'da' ba de/_tshul khrims kyi pha rol tu phyin pa sgrub par byed pa yin par rig par bya'o/_/lha'i bu byang chub sems dpa' gang gnod sems la zhugs pa ni/_nyan thos kyi theg pa las log par zhugs pa dang /_rang sangs rgyas kyi theg pa las log par zhugs 
[\[123b.4\]]pa yin pas/_de ni theg pa chen po la legs par zhugs pa yin te/_gang theg pa chen po la legs par zhugs pa de ni bzod pa'i pha rol tu phyin pa sgrub par byed pa yin no/_/lha'i bu gang gi tshe/_byang chub sems dpa' lus kyi rtul bar mi byed cing /_ngag dang /_sems kyis rtul 
[\[123b.5\]]bar mi byed pa de ni le lo can yin la/_gang de ltar chos la mngon par brtson pa de ni brtson 'grus kyi pha rol tu phyin pa sgrub par byed pa yin no/_/lha'i bu gzhan yang byang chub sems dpa' ni/_rmi lam na yang sa gnyis po dag la dga' ba'i sems skyed par mi byed pas/_de ni brjed ngas pa yin 
[\[123b.6\]]la/_gang nyan thos dang /_rang sangs rgyas kyi theg pa la brjed ngas pa de ni/_theg pa chen po la mnyam par bzhag pa yin pas/_de ni bsam gtan gyi pha rol tu phyin pa sgrub par byed pa yin no/_/lha'i bu chos thams cad ni bems po ste/_rtswa dang /_shing dang /_rtsig pa dang /_lam dang /_mig yor 
[\[123b.7\]]dang /_lug ltar lkugs pa dang 'dra bar/_rang bzhin gyis nus pa med pa yin pas/_gang gi tshe/_byang chub sems dpa' shes rab dang /_ye shes kyis de ltar chos thams cad bems po dang /_lug ltar lkugs pa lta bus byang chub sgrub par byed pa de ni/_shes rab kyi pha rol tu phyin pa 
[\[124a\]]
[\[124a.1\]]sgrub par byed pa yin te/_de ltar zhugs pa'i byang chub sems dpa' ni lam sgrub par byed pa yin no/_/lha'i bu gzhan yang gang gi tshe/_byang chub sems dpa' 'khor ba'i lam yang mi spong la/_mya ngan las 'das pa'i lam yang tshol bar byed pa dang /_lam 
[\[124a.2\]]gyi las kyi rgyun yang mi gcod cing /_lam gyi bya ba yang sgrub par byed pa dang /_lam ngan par zhugs pa'i sems can rnams kyang lam la 'god par byed pa de lta na/_byang chub sems dpa' lam la gnas pa yin no/_/lha'i bu gzhan yang gang gi tshe/_byang chub sems dpa' sems 
[\[124a.3\]]can thams cad dang /_chos thams cad btsal yang mi rnyed pa dang /_byang chub kyi lam spong bar mi byed pa dang /_'bras bu yod pa bsam gtan byed pa de lta na/_byang chub sems dpa' byang chub kyi lam thob pa yin no/_/lha'i bu gzhan yang gang gi tshe/_byang chub sems 
[\[124a.4\]]dpa' nyan thos kyi lam yang rab tu shes la/_nyan thos kyi lam gyis nges par 'byung bar yang mi byed pa dang /_rang sangs rgyas kyi lam yang rab tu shes la/_rang sangs rgyas kyi lam gyis nges par 'byung bar mi byed pa dang /_byang chub sems dpa'i lam yang thob par byed la lam 
[\[124a.5\]]des kyang dbang po yongs su ma rdzogs par nges par 'byung bar mi byed pa de lta na/_byang chub sems dpa' lam la gnas pa yin no/_/lha'i bu gzhan yang gang gi tshe/_byang chub sems dpa' dge ba'i rtsa ba thams cad mngon par 'du byed pa dang /_mngon par 'du bya ba'i 'bras bu 
[\[124a.6\]]don du mi gnyer ba dang /_mngon par 'du byed pa'i skyon gyis mi gos pa dang /_dge ba'i rtsa ba mngon par 'du bya ba thams cad byang chub tu yongs su sngo bar byed pa dang /_byang chub kyi phyir 'phel ba yang dag par rjes su mi mthong ba dang /_'bri ba yang dag par rjes su mi mthong ba 
[\[124a.7\]]de lta na/_byang chub sems dpa' lam la gnas pa yin no/_/lha'i bu gzhan yang gang gi tshe/_byang chub sems dpa' lam ngan pa las lam yongs su tshol bar byed pa dang /_lam yongs su btsal nas kyang nges par 'byung bar mi byed pa de lta na/_byang chub sems dpa' 
[\[124b\]]
[\[124b.1\]]lam la gnas pa yin no/_/lha'i bus smras pa/_'jam dpal ji ltar na byang chub sems dpa' lam ngan pa las lam yongs su tshol bar byed/_'jam dpal gyis smras pa/_lha'i bu lam ngan pa zhes bya ba ni 'khor ba ste/_byang chub sems dpa' ni de la gnas nas/_sems 
[\[124b.2\]]can nges par 'byung ba'i phyir lam yongs su tshol bar byed kyi/_bdag nyid nges par 'byung ba'i phyir ni ma yin no/_/lha'i bus smras pa/_'jam dpal byang chub sems dpa'i spyod pa ni 'jig rten thams cad dang mi 'thun pa yin no/_/'jam dpal gyis smras pa/_lha'i bu 'di ltar 
[\[124b.3\]]byang chub sems dpa' rnams ni 'jig rten na spyod kyang /_'jig rten gyi chos rnams kyis mi gos pa dang /_nyon mongs pa med pa ston par byed kyang /_nyon mongs pa med pa nyid du mi ltung ba dang /_rga ba dang /_'chi ba ston par byed kyang /_chos thams cad skye ba med pa dang 'byung 
[\[124b.4\]]ba med par shes shing /_skyon med pa mngon du mi byed pa dang /_phung po dang /_khams dang /_skye mched la yongs su spyod par byed kyang /_phung po dang /_khams dang /_skye mched don du mi gnyer ba dang /_phung po dang /_khams dang /_skye mched yongs su shes par bya 
[\[124b.5\]]ba'i phyir/_sems can rnams la chos ston kyang /_yongs su shes pa de dag yongs su shes par mi byed pa dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_mngon par sgrub par byed cing /_sems rnam par 
[\[124b.6\]]g.yengs pa rnams nye bar 'jog par byed kyang /_nye bar 'jog pa la 'byung bar mi byed pa dang /_bdud kyi yul nye bar ston par byed kyang /_bdud kyi las rnams kyis mi 'phrogs pa dang /_sangs rgyas kyi yul spong bar mi byed pa dang /_bdud kyi yul gyi rjes su mi 'jug 
[\[124b.7\]]pa dang /_chos kyi dbyings kyi yul las ldog par mi byed pa dang /_sems can gyi khams kyi yul nye bar len par byed pas na/_de'i phyir sems can chen po de dag gi spyod pa ni 'jig rten thams cad dang mi 'thun pa yin no/_/lha'i bus smras pa/_'jam dpal khyod byang chub 
[\[125a\]]
[\[125a.1\]]sems dpa' rnams kyi spyod pa la spobs par gyis shig_/'jam dpal gyis smras pa/_lha'i bu bsam pa yongs su dag cing /_nang dang /_phyi rol dben pa nyid kyis lhag pa'i bsam pa la spyod pa dang /_rab tu spyod pa med pa nyid kyis sbyor ba la spyod pa dang /_
[\[125a.2\]]sems mi brjed pa nyid kyis byang chub kyi sems mi brjed pa la spyod pa dang /_sems dul ba nyid kyis sbyin pa la spyod pa dang /_sems zhi ba nyid kyis tshul khrims la spyod pa dang /_rmas pa med pa nyid kyis bzod pa la spyod pa dang /_lus dang sems dben pa nyid kyis brtson 
[\[125a.3\]]'grus la spyod pa dang /_chos kyi dbyings rnam par g.yeng ba med pa nyid kyis bsam gtan la spyod pa dang /_spros pa med pa nyid kyis shes rab la spyod pa dang /_sems can la bdag med pa nyid kyis byams pa la spyod pa dang /_nyon mongs pa yod pa ma yin par rab tu zhi ba 
[\[125a.4\]]nyid kyis snying rje la spyod pa dang /_rang bzhin gyis rnam par grol ba'i phyir dga' ba la spyod pa dang /_mtha' gnyis dang bral ba'i phyir btang snyoms la spyod pa dang /_gzod ma nas ma skyes pa'i phyir mi rtag pa la so sor rtog pa la spyod pa dang /_yongs su rtog pa sdug bsngal 
[\[125a.5\]]ba'i phyir sdug bsngal la so sor rtog pa la spyod pa dang /_phyin ci log rang bzhin med pa'i phyir bdag med pa la so sor rtog pa la spyod pa dang /_'du shes yongs su shes pa'i phyir zhi ba la so sor rtog pa la spyod pa dang /_phung po sgyu ma lta bur yongs su shes pa'i phyir sdug bsngal yongs su shes 
[\[125a.6\]]pa la spyod pa dang /_ma rig pa sngon du 'gro ba'i phyir kun 'byung ba shes pa la spyod pa dang /_rang bzhin gyis 'gags pa'i phyir 'gog pa shes pa la spyod pa dang /_'dus byas la mngon par zhen pa med pa'i phyir lam shes pa la spyod pa dang /_'bras bu yongs su shes pa nyid kyis rgyu 
[\[125a.7\]]shes pa la spyod pa dang /_rten cing 'brel par 'byung ba'i phyir rkyen shes pa la spyod pa dang /_du ma'i phyir tshogs pa la spyod pa dang /_brjod du med pa'i phyir don so so yang dag par rig pa la spyod pa dang /_chos kyi dbyings dbyer med pa'i phyir chos so so yang dag par rig pa la spyod pa 
[\[125b\]]
[\[125b.1\]]dang /_ming dang gzugs 'byung ba med pa'i phyir nges pa'i tshig so so yang dag par rig pa la spyod pa dang /_sgra brag ca dang mtshungs pa'i phyir spobs pa so so yang dag par rig pa la spyod pa dang /_tshig 'bru gsal ba nyid kyis don la rton pa la spyod pa dang /_rnam par shes pa'i spyod yul ma spangs pa nyid kyis ye 
[\[125b.2\]]shes la rton pa la spyod pa dang /_las kyi rnam par smin pa stong pa nyid kyis nges pa'i don gyi mdo sde la rton pa la spyod pa dang /_gang zag yongs su smin par bya ba nyid kyis chos la rton pa la spyod pa dang /_las rnam par dag pa'i phyir lha'i mig la spyod pa dang /_tshul khrims rnam par dag pa'i phyir spyod pa dang /_
[\[125b.3\]]ting nge 'dzin rnam par dag pa'i phyir pha rol gyi sems shes pa la spyod pa dang /_dus gsum mnyam pa nyid kyi phyir sngon gyi gnas rjes su dran pa shes pa la spyod pa dang /_sems la dbang sgyur ba'i phyir rdzu 'phrul mngon par bsgrub pa la spyod pa dang /_mi phyed pa'i phyir spyod pa brtan pa la spyod pa dang /_
[\[125b.4\]]mi lhod pa'i phyir spyod pa sra ba la spyod pa dang /_bskyod du med pa'i phyir gnas pa med pa la spyod pa dang /_tha dad pa med pa nyid kyis spyod pa mnyam pa la spyod pa dang /_thams cad rjes su ma brtags pa'i phyir sa dang /_chu dang /_me dang /_rlung dang /_nam mkha' lta bur spyod pa dang /_rnam 
[\[125b.5\]]par bsgrub pa'i mtshan nyid kyi phyir sgyu ma lta bu la spyod pa dang /_yang dag pa ma yin pa'i mtshan nyid kyis rmi lam lta bu la spyod pa dang /_rnam par rmongs pa'i mtshan nyid kyis smig rgyu lta bu la spyod pa dang /_bdag mi sbed pa'i mtshan nyid kyis stong pa nyid la spyod pa dang /_sems rang bzhin med 
[\[125b.6\]]pa'i mtshan nyid kyis mtshan ma med pa la spyod pa dang /_khams gsum rang bzhin med pa'i mtshan nyid kyis smon pa med pa la spyod pa dang /_'dus byas rang bzhin med pa'i mtshan nyid kyis mngon par 'du byed pa med pa la spyod pa dang /_sems dang yid dang rnam par shes pa 'jug pa med pa'i mtshan nyid kyis bdud 
[\[125b.7\]]tshar bcad pa la spyod pa dang /_spyod pa thams cad rnam par bsgrub pa'i mtshan nyid kyis dkon mchog gsum gyi gdung rgyun mi gcod pa la spyod pa ste/_lha'i bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no//_//bam po gsum pa ste tha ma/_
[\[126a\]]
[\[126a.1\]]lha'i bus smras pa/_'jam dpal byang chub sems dpa'i spyod pa de ni nyan thos dang rang sangs rgyas thams cad las yang dag par 'das pa yin no/_/'jam dpal gyis smras pa/_lha'i bu de de bzhin te/_lha'i bu kho bo ni byang chub sems dpa' gang dad pas 
[\[126a.2\]]rjes su 'brang ba ma yin pa dang /_chos kyi rjes su 'brang ba ma yin pa dang /_gang brgyad pa ma yin pa dang /_rgyun du zhugs pa ma yin pa dang /_lan cig phyir 'ong ba ma yin pa dang /_phyir mi 'ong ba ma yin pa dang /_dgra bcom pa ma yin pa dang /_gang nyan thos ma yin pa dang /_rang sangs 
[\[126a.3\]]rgyas ma yin pa dang /_gang sangs rgyas bcom ldan 'das ma yin pa dang /_de bzhin gshegs pa ma yin pa dang /_yang dag par rdzogs pa'i sangs rgyas ma yin pa dang /_ston pa ma yin pa de ni byang chub sems dpa' yin par mi smra'o/_/lha'i bu kho bo ni byang chub sems dpa' 
[\[126a.4\]]gang so so skye bo'i chos can ma yin pa dang /_'dod chags kyi chos can ma yin pa dang /_zhe sdang gi chos can ma yin pa dang /_gti mug gi chos can ma yin pa dang /_gang 'khor ba'i chos can ma yin pa dang /_yongs su mya ngan las 'da' ba'i chos can ma yin pa de ni byang chub 
[\[126a.5\]]sems dpa' yin par mi smra'o/_/lha'i bus smras pa/_'jam dpal ji las bsams te de skad smra/_'jam dpal ji ltar na byang chub sems dpa' dad pas rjes su 'brang ba dang /_chos kyi rjes su 'brang ba dang /_brgyad pa dang /_rgyun du zhugs pa dang /_lan cig phyir 'ong ba 
[\[126a.6\]]dang /_phyir mi 'ong ba dang /_dgra bcom pa dang /_nyan thos dang /_rang sangs rgyas dang /_sangs rgyas bcom ldan 'das dang /_de bzhin gshegs pa dang /_yang dag par rdzogs pa'i sangs rgyas dang /_ston pa dang /_so so skye bo'i chos can dang /_'dod chags kyi chos can dang /_
[\[126a.7\]]zhe sdang gi chos can dang /_gti mug gi chos can dang /_'khor ba'i chos can dang /_yongs su mya ngan las 'da' ba'i chos can yin/_'jam dpal gyis smras pa/_lha'i bu gang gi tshe byang chub sems dpa' sangs rgyas kyi chos thams cad la dad par byed pa dang /_chags pa thams cad 
[\[126b\]]
[\[126b.1\]]la dad par byed kyang de la chags par mi 'gyur ba dang /_gzhan gyi dad pas mi 'gro ba dang /_pha rol tu phyin pa drug gi lam la dad pa skyed cing 'dzin par byed pa dang /_chags pas chags par gyur pa rnams thar par byed pa dang /_chags pa med pa'i ye shes yongs su tshol 
[\[126b.2\]]bar byed pa dang /_'khor ba la chags par mi byed pa dang /_mya ngan las 'das par mi ltung ba de tsam gyis na lha'i bu byang chub sems dpa' dad pas rjes su 'brang ba yin no/_/lha'i bus smras pa/_'jam dpal ji ltar na byang chub sems dpa' chos kyi rjes su 'brang ba yin/_
[\[126b.3\]]'jam dpal gyis smras pa/_lha'i bu gang gi tshe byang chub sems dpa' sangs rgyas thams cad kyis gsungs pa 'dzin par byed pa dang /_kun 'dzin par byed pa dang /_chos kyi zas dang ldan zhing zang zing gi zas med pa dang /_chos la gnas kyi nyon mongs pa la mi gnas pa dang /_
[\[126b.4\]]chos kyi stobs can yin gyi nga rgyal gyi stobs can ma yin pa dang /_chos smra ba yin gyi 'jig rten rgyang pan pa'i gtam smra ba ma yin pa dang /_chos kyi dbang phyug yin gyi nyon mongs pa'i dbang phyug ma yin pa dang /_chos la rton pa yin gyi gang zag la rton pa ma yin pa dang /_chos smra 
[\[126b.5\]]ba yin gyi chos ma yin par mi smra ba dang /_chos kyi rjes su 'thun pa'i chos la rton pa yin gyi brtson pa btang ba'i chos la mi gnas pa dang /_chos skyon med pa nyid du chos thams cad shes par byed pa dang /_gzungs kyi sgo chags pa med pa dang ldan pa dang /_nor bdun dang ldan pa dang /_
[\[126b.6\]]dam pa'i chos yongs su 'dzin par byed pa dang /_chos kyi khyad par la gnas pa de lta na lha'i bu byang chub sems dpa' chos kyi rjes su 'brang ba yin no/_/lha'i bus smras pa/_'jam dpal ji ltar na byang chub sems dpa' brgyad pa yin/_'jam dpal gyis smras pa/_lha'i bu 
[\[126b.7\]]gang gi tshe byang chub sems dpa' log pa nyid brgyad las yang dag par 'das pa dang /_yang dag pa nyid brgyad la rab tu gnas pa dang /_lam yan lag brgyad pa rnam par sbyang ba la mkhas pa dang /_sbyor ba yongs su ma rdzogs par lam des nges par 'byung bar mi byed pa dang /_
[\[127a\]]
[\[127a.1\]]mi khom pa brgyad du skyes pa'i sems can rnams dal ba phun sum tshogs pa dag la 'god par byed pa dang /_skyes bu dam pa'i rnam par rtogs pa brgyad la gnas pa dang /_rnam par thar pa brgyad la bsam gtan byed pa dang /_byang chub sems dpa'i lhag 
[\[127a.2\]]pa'i bsam pa mi spong ba de lta na lha'i bu byang chub sems dpa' brgyad pa yin no/_/lha'i bus smras pa/_'jam dpal ji ltar na byang chub sems dpa' rgyun du zhugs pa yin/_'jam dpal gyis smras pa/_lha'i bu gang gi tshe byang chub sems dpa' sems can rgyun phyogs su 
[\[127a.3\]]dad pa rnams rgyun las zlog par byed pa dang /_'khor ba'i rgyun thams cad kyang gcod par byed la 'khor ba mi gcod pa dang /_ngan song thams cad rgyun gcod par byed pa dang /_sems can rnams bde 'gro dang mya ngan las 'das pa mngon du bya ba'i lam la 'god par byed pa dang /_
[\[127a.4\]]mtshams bcad pa dang /_lha dang mi la gzhol ba dang /_bden pa ston par byed pa dang /_rlom sems su mi ltung ba dang /_the tsom dang bral ba dang /_nges pa dang /_sangs rgyas kyi chos la gzhol ba dang /_so so skye bo'i lam las yang dag par 'das pa dang /_sangs rgyas kyi chos kyi lam 
[\[127a.5\]]la rab tu gnas pa dang /_'khor ba'i gting rnyed pa dang /_mya ngan las 'das pa la mngon du phyogs par gyur pa dang /_'jig rten gyi sbyin gnas su gyur pa dang /_'dus byas la snang ba dang /_'dus ma byas pas rab tu phye ba dang /_phyir ldog par mi 'gyur ba dang /_dge 'dun la 
[\[127a.6\]]yang dag par gzhol ba de lta na lha'i bu byang chub sems dpa' rgyun du zhugs pa yin no/_/lha'i bus smras pa/_'jam dpal ji ltar na byang chub sems dpa' lan cig phyir 'ong ba yin/_'jam dpal gyis smras pa/_lha'i bu gang gi tshe byang chub sems dpa' chos thams cad 'ong 
[\[127a.7\]]ba med pa dang 'gro ba med par shes nas sems can yongs su smin par bya ba'i phyir bsam bzhin du 'ong ba dang /_sems can rnams yongs su smin par byed pa dang /_'ong ba dang /_'gro bar ston par byed pa dang /_chos nyid la 'ong ba dang 'gro ba med par mthong ba dang /_'ong yang nyon mongs 
[\[127b\]]
[\[127b.1\]]pa med pas 'ong ba dang /_rang gi las yongs su dag pas 'gro ba dang /_'ong ba mnyam pa nyid mi spong ba dang /_bdud kyi dbang gis mi 'gro ba dang /_byang chub kyi lam nye bar ston pa'i phyir 'ong ba dang /_nye bar blangs pa'i sems can bsgral ba'i phyir 'ong ba dang /_byang chub kyi lhag pa'i 
[\[127b.2\]]bsam pa sra zhing mi phyed pa de lta na lha'i bu byang chub sems dpa' lan cig phyir 'ong ba yin no/_/lha'i bus smras pa/_'jam dpal ji ltar na byang chub sems dpa' phyir mi 'ong ba yin/_'jam dpal gyis smras pa/_lha'i bu gang gi tshe byang chub sems dpa' lta ba rnams dang /_
[\[127b.3\]]phyin ci log rnams dang /_sgrib pa rnams su yang mi 'ong ba dang /_'dun pa dang /_'dod chags dang /_zhe sdang dang /_'jigs pa dang /_gti mug gis yang 'ong ba dang /_'gro bar mi 'gyur ba dang /_byas pa nges par ma gyur cing sangs rgyas kyi chos rnams ma rdzogs par mi 'ong 
[\[127b.4\]]ba dang /_'ong ba med pa dang /_'pho ba med pa la mkhas pa dang /_rga shi med pa la thob pa dang /_mthar gnas pa dang /_byas pa nges pa dang /_lung bstan pa thob pa dang /_dmigs su med pa dang /_rnam pa med pa thob pa dang /_shes pas gzhan la rag ma las pa de lta na lha'i bu byang 
[\[127b.5\]]chub sems dpa' phyir mi 'ong ba yin no/_/lha'i bus smras pa/_'jam dpal ji ltar na byang chub sems dpa' dgra bcom pa yin/_'jam dpal gyis smras pa/_lha'i bu gang gi tshe byang chub sems dpa' chags pa med cing 'dod chags gdul ba'i phyir sems can rnams la 
[\[127b.6\]]chos ston pa dang /_sdang ba med cing zhe sdang gdul ba'i phyir sems can rnams la chos ston pa dang /_rmongs pa med cing gti mug gdul ba'i phyir sems can rnams la chos ston pa dang /_chos thams cad la nyon mongs pa med par gnas pa dang /_sems can thams cad la sems 
[\[127b.7\]]ma btang ba dang /_sangs rgyas kyi chos thams cad la brtson 'grus brtsams pa dang /_'dod pa'i longs spyod thams cad la dga' ba med pas dga' ba dang /_dgra bcom pa dang pad ma bzhin du nyon mongs pa thams cad kyis ma gos pa dang /_shes pas 'phags pa dang mnyam pa dang /_
[\[128a\]]
[\[128a.1\]]thabs kyis 'phags pa ma yin par gnas pa dang /_nye bar len pa thams cad la bdag gir med cing yongs su 'dzin pa med pa dang /_sangs rgyas kyi chos thams cad la bdag gir byed cing yongs su 'dzin pa dang /_rang gi sems kyi rgyud dag la zag pa med 
[\[128a.2\]]pa'i sems dang ldan pa dang /_gzhan gyi sems kyi rgyud dag la zag pa med par gnas par byed pa dang /_sngon dam bcas pa dag la brnag pa yongs su rdzogs pa dang /_tshu rol dang pha rol la gnas pa rnams kyi pha rol tu son pa dang /_tshu rol gyi gnas ma spangs pa dang /_
[\[128a.3\]]gzhan gyis sems can gzhan thar bar byed pa de lta na lha'i bu byang chub sems dpa' dgra bcom pa yin no/_/lha'i bus smras pa/_'jam dpal ji ltar na byang chub sems dpa' nyan thos yin/_'jam dpal gyis smras pa/_lha'i bu gang gi tshe byang chub sems dpa' sems 
[\[128a.4\]]can thams cad la ma thos pa'i chos sgrogs par byed cing yul rnams la spyod par mi byed pa dang /_yang dag pa'i dam pa'i chos dang /_skye ba med pa dang /_'gag pa med pa'i chos sgrogs par byed pa dang /_rgyu dang /_rkyen dang /_bdag med pa dang /_sems can med pa dang /_
[\[128a.5\]]rang bzhin gyis g.yo ba med par sgrogs par byed pa dang /_sangs rgyas kyi chos tshad med pa dang /_nam mkha' dang mnyam pa'i chos rnams sgrogs par byed pa dang /_sangs rgyas kyi ye shes dang /_ye shes chen po la chos thams cad rgyus nye bar 'gro bar rtsoms shig ces sgrogs 
[\[128a.6\]]par byed pa dang /_sgrogs pa yang gzhan gyi dring mi 'jog pa dang /_thos pas kyang rlom sems mi byed pa dang /_sgrogs pa thams cad kyi sngon dang phyi ma'i mtha' mi chad pa yongs su shes pa dang /_so so yang dag par rig pa mi zad pa thob pa dang /_don dang tshig dang yig 'bru mi zad pa 
[\[128a.7\]]dang /_sems can thams cad kyi sems dang /_spyod pa dang /_shes par ston par byed pa dang /_so so ci rigs par chos ston par byed pa dang /_zhi ba'i sa la gnas pa dang /_spros pa med pa dang /_sngon gyi smon lam gyi spyod pa de lta na lha'i bu byang chub sems dpa' nyan thos yin 
[\[128b\]]
[\[128b.1\]]no/_/lha'i bus smras pa/_'jam dpal ji ltar na byang chub sems dpa' rang sangs rgyas yin/_'jam dpal gyis smras pa/_lha'i bu gang gi tshe byang chub sems dpa' chos thams cad rkyen la rag las pa dang /_sems can med pa dang /_srog med pa dang /_gang zag med 
[\[128b.2\]]pa dang /_bdag po med pa dang /_rnam par bsgrub pa nye bar gnas pa'i mtshan nyid du shes pa dang /_des rkyen rnams legs par mthong ba'i phyir byang chub 'dren par byed pa'i rkyen 'di lta ste/_pha rol tu phyin pa thams cad kyi phyogs dang /_byang chub kyi phyogs kyi chos rnams kyi 
[\[128b.3\]]phyogs dang /_bsdu ba'i dngos po bzhi'i phyogs dang /_tshad med pa bzhi'i phyogs dang /_mngon par shes pa'i phyogs yang dag par sgrub par byed pa dang /_de rkyen nye bar sgrub par byed cing gzhan gyi dring mi 'jog pas byang chub mngon par rdzogs par 'tshang rgya bar byed pa dang /_sa ngan pa dag 
[\[128b.4\]]las sems skyo bar byed pa dang /_nyi tshe ba'i shes pa 'dul ba la mkhas pa dang /_theg pa chen po la legs par rab tu gnas pa dang /_chos thams cad la mngon du gyur pa de lta na lha'i bu byang chub sems dpa' rang sangs rgyas yin no/_/lha'i bus smras pa/_'jam dpal ji ltar na 
[\[128b.5\]]byang chub sems dpa' sangs rgyas yin/_'jam dpal gyis smras pa/_lha'i bu gang gi tshe byang chub sems dpa' chos thams cad gzod ma nas dben pa nyid du rtogs par byed pa dang /_sems can thams cad gzod ma nas bdag med pa nyid du rtogs par byed pa dang /_ming mngon par 
[\[128b.6\]]rtogs par bya ba'i phyir spyod pa dman pa dang /_mchog dang /_bar ma thams cad rtogs par byed pa dang /_rang gi nyon mongs pa stong pa nyid kyis nyon mongs pa thams cad rtogs par byed pa dang /_skad cig gcig la rjes su rtogs pa'i rim gyi sa dang spyod pa sna tshogs ston par byed pa dang /_
[\[128b.7\]]sems can gyi dbang po dang /_mos pas chos ston par byed pa dang /_'bras bu yod par chos ston par byed pa de lta na lha'i bu byang chub sems dpa' sangs rgyas yin no/_/lha'i bus smras pa/_'jam dpal ji ltar na byang chub sems dpa' de bzhin gshegs pa yin/_'jam dpal gyis 
[\[129a\]]
[\[129a.1\]]smras pa/_lha'i bu gang gi tshe byang chub sems dpa' de bzhin gshegs pa'i lam du 'gro ba dang /_de bzhin nyid mi brjed pa dang /_de bzhin nyid la rab tu gnas pa dang /_de bzhin nyid kyi sbyin pa dang /_de bzhin nyid kyi tshul khrims dang /_de bzhin nyid kyi bzod pa 
[\[129a.2\]]dang /_de bzhin nyid kyi brtson 'grus dang /_de bzhin nyid kyi bsam gtan dang /_de bzhin nyid kyi shes rab dang /_de bzhin nyid kyi thabs dang /_de bzhin nyid kyi smon lam dang /_de bzhin nyid kyi stobs dang /_de bzhin nyid kyi ye shes dang ldan pa dang /_de bzhin nyid kyi sems can 
[\[129a.3\]]med pa dang /_sems can yongs su thar bar byed pa dang /_sems can gyi gnas dang /_'khor ba na yang spyod la spyod pa thams cad las kyang yang dag par 'das pa dang /_spyod pa las sgrol bar byed pa dang /_de na yang yin la de na yang ma yin pa dang /_'di na yang yin la 'di na 
[\[129a.4\]]yang ma yin pa dang /_gnyis ka las dag pa dang /_mun pa dang bral ba dang /_rtag tu gsal ba dang /_mun pa med pa dang /_mun pa'i ling tog dang bral ba dang /_de bzhin nyid kyi rjes su song ba dang /_de bzhin gshegs pa'i sa'i rjes su song ba de ltar na lha'i bu byang chub sems dpa' de 
[\[129a.5\]]bzhin gshegs pa zhes bya'o/_/lha'i bus smras pa/_'jam dpal ji ltar na byang chub sems dpa' bcom ldan 'das zhes bya/_'jam dpal gyis smras pa/_lha'i bu gang gi tshe byang chub sems dpa' nyon mongs pa bcom pa dang /_chu bo las rgal ba dang /_srid pa mthong ba dang /_
[\[129a.6\]]sems can thams cad kyi khur dang /_srid pa 'joms pa dang /_srid pa'i 'du shes dang bral ba dang /_bdud bcom pa dang /_khur bor ba dang /_srid pa'i 'gro bar 'chi 'pho ba dang /_skye ba dang /_bya ba shes pa dang /_srid pa'i 'dod chags bsal ba dang /_lus dang sems sgom pa 
[\[129a.7\]]dang /_tshul khrims dang /_shes rab bsgoms pa dang /_srid pa'i skyon legs par mthong ba dang /_srid pa'i sred pa dang bral ba dang /_sems can la bsam pa ma btang ba dang /_srid pa'i rgya mtsho las sgrol ba dang /_chu lon dang zam pa legs par byas pa dang /_mi gnas pas 
[\[129b\]]
[\[129b.1\]]legs par mthong ba dang /_rtag tu sgom pa la yid kyis brtson pa dang /_sems can gyi srid pa zad par byed pa dang /_srid pa thams cad las rnam par log pa dang /_thabs la mkhas pa dang /_nyon mongs pa thams cad thal bar rlog par byed pa dang /_srid pas rnam par rtse 
[\[129b.2\]]ba la mkhas pa dang /_srid pa gsum na yod pa rnams kyis mchod pa de ltar na lha'i bu byang chub sems dpa' bcom ldan 'das zhes bya'o/_/lha'i bus smras pa/_'jam dpal ji ltar na byang chub sems dpa' yang dag par rdzogs pa'i sangs rgyas yin/_'jam dpal 
[\[129b.3\]]gyis smras pa/_lha'i bu gang gi tshe byang chub sems dpa' mtshams med pa gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang /_lta ba'i rnam pa rnams dang /_phyin ci log rnams dang /_sgrib pa rnams dang /_chod pa rnams dang /_
[\[129b.4\]]kun nas ldang ba rnams gang dang mnyam pa byang chub kyang de dang mnyam pas mnyam pa nyid du mngon par rdzogs par byang chub par byed pa dang /_'dod chags dang /_zhe sdang dang /_gti mug dang mnyam pa dang /_nyon mongs pa thams cad gang dang mnyam pa byang chub kyang de dang mnyam pas 
[\[129b.5\]]mnyam pa nyid du mngon par rdzogs par byang chub par byed pa dang /_so so'i skye bo'i chos rnams dang /_slob pa'i chos rnams dang /_nyan thos kyi chos rnams dang /_rang sangs rgyas kyi chos rnams dang /_byang chub sems dpa'i chos rnams gang dang mnyam pa byang chub kyang de dang mnyam 
[\[129b.6\]]pas mnyam pa nyid du mngon par rdzogs par byang chub par byed pa dang /_mnyam pa nyid rnam par 'khrug par mi byed pa dang /_rnam par thar pa'i sgo gsum mnyam pa nyid kyis mnyam pa nyid du lta bar byed pa dang /_chos thams cad gzod ma nas dag pa'i phyir rkyen la rag las pa dang /_
[\[129b.7\]]yod pa ma yin pa'i yongs su rtog pas kun nas bslang ba nam mkha' dang mnyam pa nyid du mngon par rdzogs par byang chub par byed pa de lta na lha'i bu byang chub sems dpa' yang dag par rdzogs pa'i sangs rgyas yin no/_/lha'i bus smras pa/_'jam dpal ji ltar na byang chub sems dpa' 
[\[130a\]]
[\[130a.1\]]ston pa yin/_'jam dpal gyis smras pa/_lha'i bu gang gi tshe byang chub sems dpa' gang la ston pa dang /_rab tu ston pa dang /_rjes su ston par byed pa de dag thams cad mi g.yos pa'i chos can du 'gyur ba dang /_bstan pa yongs su 'dzin par 'gyur ba dang /_
[\[130a.2\]]stong gsum gyi stong chen po'i 'jig rten gyi khams su ston pa dang /_rab tu ston pa dang /_ston pa gcig pur 'gyur ba dang /_sems can thams cad kyi skyabs dang /_gling dang /_dpung gnyen du 'gyur ba dang /_mtshan ma thams cad zhi ba dang rab tu zhi ba dang /_nye bar zhi bar 'gyur ba dang /_
[\[130a.3\]]the tsom dang bral ba dang /_sems can thams cad kyi the tsom gcod pa la mkhas pa dang /_brgya byin dang /_tshangs pa dang /_'jig rten skyong gis phyag byas pa dang /_yang dag par smra ba dang /_khams gsum pas phyag byas pa dang /_sems nam mkha' dang mnyam zhing khengs pa 
[\[130a.4\]]med pa dang /_yang dag pa'i mtha' legs par mthong ba'i phyir smad pa dang /_brdeg pa dang /_dgod pa dang /_bshung ba dang /_khro ba dang /_skyo ba dang /_bsdigs pa thams cad dang /_rlom sems thams cad kyis zhum par mi 'gyur ba dang /_sems can gyi rang bzhin legs par 
[\[130a.5\]]mthong ba'i phyir sems can thams cad la phan zhing snying brtse ba dang /_'jig rten la ston par grags par 'gyur ba de lta na lha'i bu byang chub sems dpa' ston pa yin no/_/lha'i bus smras pa/_'jam dpal ji ltar na byang chub sems dpa' so so skye bo'i chos can yin/_'jam 
[\[130a.6\]]dpal gyis smras pa/_lha'i bu gang gi tshe/_byang chub sems dpa' thabs kyi so so skye bo'i spyod pa thams cad kyang ston par byed la shes pas so so skye bo'i spyod pa thams cad la chags par yang mi 'gyur ba de lta na lha'i bu byang chub sems dpa' so so skye bo'i chos can yin no/_/lha'i 
[\[130a.7\]]bus smras pa/_'jam dpal ji ltar na byang chub sems dpa' 'dod chags kyi chos can yin/_'jam dpal gyis smras pa/_lha'i bu gang gi tshe byang chub sems dpa' rtag tu sangs rgyas kyi chos rnams la rjes su chags par 'gyur ba dang /_rtag tu sangs rgyas kyi sku la kun tu chags 
[\[130b\]]
[\[130b.1\]]par 'gyur ba dang /_bsam gtan dang /_ting nge 'dzin dang /_snyoms par 'jug pa bsgrub pa'i phyir rtag tu dgon par gnas pa la rjes su chags par 'gyur ba dang /_sems can rnams bsdu ba'i dngos po bzhis bsdu ba la rtag tu rjes su chags par 'gyur ba dang /_sems 
[\[130b.2\]]can thams cad la zhe 'gras pa'i sems med par 'gyur ba de lta na lha'i bu byang chub sems dpa' 'dod chags kyi chos can yin no/_/lha'i bus smras pa/_'jam dpal ji ltar na byang chub sems dpa' zhe sdang gi chos can yin/_'jam dpal gyis smras pa/_lha'i bu gang 
[\[130b.3\]]gi tshe byang chub sems dpa' 'dus byas rnams la gcig tu nyes pa'i skyon chags par lta bar byed pa dang /_nyan thos dang rang sangs rgyas kyi theg pa la sdang bar byed pa dang /_nyon mongs pa thams cad dang /_'du byed thams cad la skyon du yang 'du shes la nyon mongs pa rnams 
[\[130b.4\]]dang 'du byed rnams spong bar yang mi byed pa dang /_sems can yongs su smin par bya ba'i phyir brtson 'grus rgyun gcod par mi byed pa dang /_snying rje chen pos yang dag par zin pa'i yid kyis snying brtse ba rgya chen po yang dag par skyed par byed pa dang /_sems can yongs su smin 
[\[130b.5\]]par bya ba'i phyir sems can rnams nyon mongs pa'i 'dam rdzab las 'byin par byed pa dang /_sems can zhe sdang can rnams la bzod pa nye bar sgrub par byed cing nyon mongs pa rnams la nyes pa sbyin par byed pa dang /_'chi 'pho'i thabs thams cad dang /_'khor ba sun 'byin par 
[\[130b.6\]]byed pa de lta na lha'i bu byang chub sems dpa' zhe sdang gi chos can yin no/_/lha'i bus smras pa/_'jam dpal ji ltar na byang chub sems dpa' gti mug gi chos can yin/_'jam dpal gyis smras pa/_lha'i bu gti mug ces bya ba ni gang cung zad kyang mi shes pa yin pas de la 
[\[130b.7\]]gang gi tshe byang chub sems dpa' chos kyi ngo bo nyid la snyoms par 'jug pa de/_shes par mi byed/_rnam par shes par mi byed/_kun tu shes par mi byed/_len par mi byed/_spong bar mi byed/_'byung bar mi byed/_'jig par mi byed/_g.yo bar mi byed/_rlom sems 
[\[131a\]]
[\[131a.1\]]su mi byed/_skyod par mi byed cing /_chos kyi rang bzhin gyis 'gog pa la snyoms par 'jug pa de lta na lha'i bu byang chub sems dpa' gti mug gi chos can yin no/_/lha'i bus smras pa/_'jam dpal ji ltar na byang chub sems dpa' 'khor ba'i chos can 
[\[131a.2\]]yin/_'jam dpal gyis smras pa/_lha'i bu gang gi tshe byang chub sems dpa' 'khor ba las kyang mi g.yo la de nyid las kyang sangs rgyas kyi chos rnams tshol bar yang byed pa dang /_bdud thams cad dang thun mong ma yin zhing spyod pa dman pa rnams dang /_ma 'dres pa dang /_
[\[131a.3\]]sems can rnams spyod pa dman pa las phral zhing spyod pa rgya chen po la 'god par byed pa dang /_don 'thun par byed pa dang /_mi dge ba thams cad la mi bsngags pa rjod par byed cing 'dun pa bzlog pa dang /_phyir zlog par byed pa dang /_byang chub 'khor ba la gzhol bar shes par 
[\[131a.4\]]byed pa dang /_'khor ba mnyam pa nyid kyis sangs rgyas mnyam pa nyid du lta bar byed pa dang /_'khor ba las mi g.yo zhing gnas pa yang mi byed pa de lta na lha'i bu byang chub sems dpa' 'khor ba'i chos can yin no/_/lha'i bus smras pa/_'jam dpal ji ltar na byang chub sems dpa' 
[\[131a.5\]]yongs su mya ngan las 'das pa'i chos can yin/_'jam dpal gyis smras pa/_lha'i bu gang gi tshe byang chub sems dpa' sems can thams cad rang bzhin gyis yongs su mya ngan las 'das par lta bar byed pa dang /_chos thams cad rang bzhin gyis nye bar zhi bar shes par byed pa 
[\[131a.6\]]dang /_sems can thams cad yongs su mya ngan las bzla ba dang nye bar zhi bar bya ba'i phyir chos ston par byed pa dang /_sems can dpag tu med pa me gsum gyis 'bar bar gyur pa rnams nye bar zhi bar byed cing yongs su mya ngan las 'da' bar byed pa dang /_yongs su mya ngan las 
[\[131a.7\]]'das pa la yang spyod par byed la/_gtan du yongs su mya ngan las 'da' bas yongs su mya ngan las 'da' bar yang mi byed pa de lta na lha'i bu byang chub sems dpa' yongs su mya ngan las 'da' ba'i chos can yin te/_thabs la mkhas pa dang /_thabs shes pa la nges par skyes pa dang /_
[\[131b\]]
[\[131b.1\]]sems can thams cad la phan pa dang /_rjes su snying brtse ba dang ldan pa yin no/_/'jam dpal gzhon nur gyur pas bstan pa 'di bshad pa na srog chags 'bum lhag tsam chos rnams la chos kyi mig rdul med cing dri ma dang bral ba rnam par dag go/_/srog chags 
[\[131b.2\]]drug khri ni len pa med par zag pa rnams las sems rnam par grol lo/_/sngon dge ba'i rtsa ba bskyed cing sangs rgyas mang po la bsnyen bkur byas pa'i sems can rnams kyis ni mi skye ba'i chos la bzod pa thob par gyur to/_/byang chub sems dpa' nyi khri lnga stong gis ni 
[\[131b.3\]]mi zad pa'i rnam pa'i mdzod ces bya ba'i gzungs so sor thob par gyur to/_/srog chags sa ya phrag gnyis dang lnga 'bum gyis ni bla na med pa yang dag par rdzogs pa'i byang chub tu sems bskyed do/_/steng gi bar snang las kyang bcom ldan 'das dang /_'jam dpal gzhon nur 
[\[131b.4\]]gyur pa la mchod pa bya ba'i phyir me tog gi char dag mngon par rab tu phab bo/_/de nas lha'i bu rab rtsal sems kyis 'jam dpal gzhon nur gyur pa la 'di skad ces smras so/_/'jam dpal ji ltar na byang chub sems dpa' thabs dang shes rab kyis nges par 'byung ba yin/_
[\[131b.5\]]de nas 'jam dpal gzhon nur gyur pas lha'i bu rab rtsal sems la tshigs su bcad de smras pa/_gang tshe sems ni chags med pa/_/bla med byang chub sems yin te/_/sems kyi rang bzhin mngon sum pa/_/de ni shes rab mtshan nyid do/_/sems rnams bskyed pa thams cad ni/_/
[\[131b.6\]]byang chub tu ni yongs bsngo zhing /_/byang chub sems las rab rtas pa/_/de ni thabs kyi mtshan nyid do/_/sems can thams cad bdag med cing /_/mi bden ya ma brla gsog tu/_/gang tshe shes pas shes byed pa/_/de ni shes rab mtshan nyid do/_/gang phyir sems can thams 
[\[131b.7\]]cad dag_/byang chub phyir ni sbyin byed cing /_/bsam pa thag pas sdud byed pa/_/de ni thabs kyi mtshan nyid do/_/gang tshe bdag dang byang chub dag_/gtan du mthong bar mi byed cing /_/'khor gsum yongs su dag gyur pa/_/de ni shes rab mtshan nyid do/_/nang dang yang na phyi rol dag_/
[\[132a\]]
[\[132a.1\]]thams cad yongs su gtong byed cing /_/sems can kun la yongs bsngo ba/_/de ni thabs kyi mtshan nyid do/_/zhi zhing rab zhi gtsang dag cing /_/tshul khrims rlom sems mi byed la/_/lus dang ngag yid zhi gyur pa/_/de ni shes rab mtshan nyid do/_/tshul 
[\[132a.2\]]khrims la ni zhugs gyur cing /_/gzhan yang tshul khrims sbyor byed la/_/sangs rgyas tshul khrims sngo byed pa/_/de phyir thabs zhes bya ba yin/_/chos rnams thams cad rab stong zhing /_/bdag med bzod pa sgom byed la/_/lus dang sems kyis ma smas pa/_/de ni 
[\[132a.3\]]shes rab pha rol phyin/_/lus kyis sbyor bar mi byed cing /_/ngag dang sems kyis ma yin la/_/chos rnams kun la dben gyur pa/_/de ni shes rab pha rol phyin/_/sems can kun gyi khro ba dang /_/gsod dang 'ching ba bzod byed cing /_/sems can de dag mi spong ba/_/
[\[132a.4\]]de ni thabs kyi pha rol phyin/_/sems can yongs su smin bya'i phyir/_/bsam gtan bde ba rab spangs nas/_/grong dang yul 'khor snang byed pa/_/de ni thabs kyi pha rol phyin/_/tshu rol ma yin pha rol min/_/'thun pa'i pha rol rab gnas shing /_/spros pa'i lta ba rgyun 
[\[132a.5\]]bcad pa/_/shes rab pha rol phyin rtogs yin/_/gang gis stong nyid rtogs gyur nas/_/de ni btang snyoms mi byed cing /_/sems can stong nyid sbyor byed pa/_/de ni thabs kyi tshul yin no/_/sangs rgyas gzugs med mkha' 'dra bar/_/chos kyi sgo nas lta byed cing /_/
[\[132a.6\]]de tshe gzugs la zhen med pa/_/de ni shes rab mtshan nyid do/_/sangs rgyas mtshan nyid mchod 'dod cing /_/sangs rgyas bye ba mchod byed la/_/'dren kun mchod du 'jug byed pa/_/de phyir thabs zhes bya ba yin/_/chos rnams rdul med rdul bral zhing /_/mkha' dang 
[\[132a.7\]]mnyam pas mnyam gyur la/_/chos 'ga'ang 'dzin par mi byed pa/_/de ni shes rab pha rol phyin/_/chos ni yongs su gzung ba'i phyir/_/lus dang srog ni 'dor byed cing /_/'jig rten kun gyis dben gyur pa/_/de ni thabs kyi sgo yin no/_/chos dbyings gnas pa nyid kyi phyir/_/
[\[132b\]]
[\[132b.1\]]yang dag mtha' la rab gnas shing /_/de bzhin nyid las mi g.yo ba/_/de ni shes rab sgo yin no/_/gang gi chos nyid ci 'dra ba/_/sems can de 'drar shes byed cing /_/de ltar rtog par byed pa'i mtha'/_/de ni shes rab pha rol phyin/_/chos kun 'chi 'pho yod 
[\[132b.2\]]min zhing /_/skye ba med par shes byed la/_/mi 'gro rgyug par mi byed pa/_/de ni shes rab pha rol phyin/_/sems can yongs su smin bya'i phyir/_/mkhas pas 'dod dang gzugs rnams su/_/bsam bzhin du ni skye byed pa/_/de dag thabs kyi yon tan yin/_/dgon 
[\[132b.3\]]pa gnas rab gnas byed cing /_/nyon mongs med la rab gnas la/_/bsam gtan rnam thar rten byed pa/_/de dag shes rab mtshan nyid yin/_/grong dang yul 'khor rnams su ni/_/song nas snyan gtam ston byed cing /_/mi zad zhum pa yod min pa'i/_/mkhas 
[\[132b.4\]]pa thabs la mkhas pa yin/_/'jig rten gsum po thams cad las/_/skrag cing 'du 'dzi bsten med la/_/bdag nyid dul zhing zhi gyur pa/_/de ni shes rab pha rol phyin/_/'gro ba dag na 'dus chen dang /_/tshogs dang 'du 'dzi ji snyed pa/_/kun na snang ba de dag 
[\[132b.5\]]ni/_/thabs kyis smras pa med pa yin/_/brtan pa chags med spyod byed cing /_/yi ge don gnyer mi byed la/_/brjod med nges don don gnyer ba/_/de ni shes rab pha rol phyin/_/mkhas pa chags pa thams cad na/_/snang zhing chos rnams ston byed la/_/dkon 
[\[132b.6\]]mchog gsum gyi bsngags brjod pa/_/de ni thabs kyi pha rol phyin/_/mngon shes shes la mkhas gyur cing /_/zhi zhing dul la zag pa med/_/gdeg med gzhag pa yod min pa/_/de ni shes rab pha rol phyin/_/mngon shes dag la rnam 'phrul zhing /_/zhing rnams bye 
[\[132b.7\]]bar 'gro byed la/_/sangs rgyas bye ba mang mchod pa/_/de ni thabs kyi mtshan nyid yin/_/phung po sgyu ma 'drar shes shing /_/nyon mongs dngos med shes byed nas/_/de dag bdud kun zhi gyur pa/_/de ni shes rab pha rol phyin/_/bdud rnams thams cad ston byed cing /_/
[\[133a\]]
[\[133a.1\]]bstan nas rgyal bar byed gyur la/_/de las sems can thar byed pa/_/de ni thabs kyi sgo yin no/_/stong nyid mtshan ma med pa dang /_/smon par byed pa yod min pa'i/_/rnam thar sgo la ston byed pa/_/de ni shes rab mtshan nyid yin/_/chags med sdang ba 
[\[133a.2\]]yod min zhing /_/rmongs med shes pa'i spyod yul dang /_/blang med dor ba yod min pa/_/de ni shes rab mtshan nyid yin/_/rnam pa kun gyi mchog ldan zhing /_/stong nyid rab tu sten gyur la/_/kun gyi pha rol son gyur pa/_/mnyam nyid 'gog pa'i mtshan nyid yin/_/
[\[133a.3\]]zag med brtul ba ma yin pa/_/de dag shes rab ldan 'gyur zhing /_/'khor ba'i spyod yul de dag ni/_/sems can kun gyi grogs su 'gyur/_/bsod nams tshogs kyis mi ngoms pa'i/_/mkhas pa thabs la mkhas pa yin/_/shes rab thabs la mkhas pa yi/_/
[\[133a.4\]]yan lag gnyis ldan lam de ni/_/shes ldan byang chub sems dpa' ste/_/des ni 'dren rnams nges par 'byung /_/thabs dang mi ldan shes rab kyis/_/ma byung 'byung bar 'gyur ba med/_/shes rab med pa'i thabs kyis ni/_/mkhas pa rab tu zhi mi 'gyur/_/shes rab 
[\[133a.5\]]dang ni thabs shes pa/_/de gnyis kun tu 'dres gyur cing /_/gnyis ka zung du 'jug 'gyur na/_/des ni dam pa rtogs par 'gyur/_/gang dag bgrod pa 'dir 'gro ba/_/sangs rgyas kun gyis rab bsngags shing /_/ye shes pha rol phyin 'gyur te/_/de ni chos rnams chos nyid do/_/
[\[133a.6\]]de dag sangs rgyas spyod yul gyi/_/chos dbyings dbyer med dga' byed cing /_/sangs rgyas byang chub bla med pa'i/_/rdul med byang chub rtogs par 'gyur/_/lha'i bu rab rtsal sems kyis 'jam dpal gzhon nur gyur pa la gzhan yang 'di skad ces smras so/_/'jam 
[\[133a.7\]]dpal byang chub kyi yul gang yin/_'jam dpal gyis smras pa/_lha'i bu byang chub kyi yul ni rang gi yul dben pa nyid do/_/lha'i bus smras pa/_'jam dpal byang chub kyi mtshan nyid gang yin/_'jam dpal gyis smras pa/_lha'i bu byang chub ni nam mkha'i mtshan nyid 
[\[133b\]]
[\[133b.1\]]do/_/lha'i bus smras pa/_'jam dpal byang chub kyi mtha' gang yin/_'jam dpal gyis smras pa/_lha'i bu byang chub kyi mtha' ni stong pa nyid yin no/_/lha'i bus smras pa/_'jam dpal byang chub kyi gnas gang yin/_'jam dpal gyis smras pa/_lha'i bu byang chub kyi gnas 
[\[133b.2\]]ni chos thams cad kyi gnas yin no/_/lha'i bus smras pa/_'jam dpal byang chub kyi sgo gang yin/_'jam dpal gyis smras pa/_lha'i bu byang chub kyi sgo ni kun nas sgo yin no/_/lha'i bus smras pa/_'jam dpal byang chub kyi rtsom pa gang yin/_'jam dpal gyis smras pa/_
[\[133b.3\]]lha'i bu byang chub kyi rtsom pa ni sems can thams cad bdag med pa'o/_/lha'i bus smras pa/_'jam dpal byang chub ci dang mnyam/_'jam dpal gyis smras pa/_lha'i bu byang chub ni chos thams cad mi skye ba dang mnyam mo/_/lha'i bus smras pa/_'jam dpal byang 
[\[133b.4\]]chub kyi bgrod pa gang yin/_'jam dpal gyis smras pa/_lha'i bu byang chub kyi bgrod pa ni sems can thams cad kyi sems dang spyod pa yin no/_/byang chub kyi bgrod pa ni 'gro ba med par 'gro ba dang /_rgyu ba med par 'gro ba yin no/_/lha'i bus smras pa/_'jam dpal byang 
[\[133b.5\]]chub gang gi rgyu 'thun pa yin/_'jam dpal gyis smras pa/_lha'i bu byang chub ni snying rje chen po'i rgyu 'thun pa yin no/_/lha'i bus smras pa/_'jam dpal snying rje chen po gang gi rgyu 'thun pa yin/_'jam dpal gyis smras pa/_lha'i bu snying rje chen po ni sems can thams 
[\[133b.6\]]cad rab tu thar bar bya ba'i rgyu 'thun pa yin no/_/lha'i bus smras pa/_'jam dpal byang chub ga las btsal bar bya/_'jam dpal gyis smras pa/_lha'i bu byang chub ni sems can thams cad kyi nyon mongs pa rjes su rtogs pa las btsal bar bya'o/_/lha'i bus smras pa/_'jam 
[\[133b.7\]]dpal nyon mongs pa rnams ga las btsal bar bya/_'jam dpal gyis smras pa/_lha'i bu nyon mongs pa rnams ni 'phags pa'i lam yan lag brgyad pa las btsal bar bya'o/_/lha'i bus smras pa/_'jam dpal ci 'phags pa'i lam nyon mongs pa rnams dang lhan cig gnas 
[\[134a\]]
[\[134a.1\]]sam/_'jam dpal gyis smras pa/_lha'i bu gal te 'phags pa'i lam gnyis su gyur pa zhig yin na ni/_'phags pa'i lam nyon mongs pa rnams dang lhan cig gnas par yang 'gyur ba zhig na/_lha'i bu 'phags pa'i lam ni gnyis su gyur pa 
[\[134a.2\]]med pa ste/_nyon mongs pa tshol ba gang yin pa de nyid 'phags pa'i lam yin no/_/lha'i bus smras pa/_'jam dpal ji ltar na lam gyis lam gyi bya ba byas pa yin/_'jam dpal gyis smras pa/_lha'i bu gang gi tshe btsal na nyon mongs pa rnams mi rnyed cing 'khor ba yang 
[\[134a.3\]]mi rnyed/_mya ngan las 'das pa yang mi rnyed pa de ltar na lam gyis lam gyi bya ba byas pa yin no/_/lha'i bus smras pa/_'jam dpal byang chub sems dpa'i lam gang yin/_'jam dpal gyis smras pa/_lha'i bu byang chub sems dpa'i lam ni lta ba'i rnam pa drug cu 
[\[134a.4\]]rtsa gnyis dang /_phyin ci log bzhi dang /_sgrib pa lnga dang /_mi dge ba'i phyogs kyi chos thams cad do/_/lha'i bus smras pa/_'jam dpal ci las bsams te de skad smra/_'jam dpal gyis smras pa/_lha'i bu byang chub sems dpa' ni sems can la sbyor ba yin pas 
[\[134a.5\]]sems can rnams kyang lta ba'i rnam pa dang /_phyin ci log dang /_sgrib pa dang /_mi dge ba'i chos rnams ma gtogs pa gzhan las btsal bar mi bya'o/_/de ci'i phyir zhe na/_byang chub sems dpa' ni gang gis sems can rnams rab tu phye ba'i lta ba'i rnam pa dang /_phyin ci 
[\[134a.6\]]log dang /_sgrib pa dang /_nyon mongs pa de dag nyid tshol bar byed de/_de tshol bar byed na sems can yang mi rnyed/_nyon mongs pa rnams kyang mi rnyed do/_/ma rnyed na sems can yongs su smin par bya ba la skyo bar mi 'gyur ba ste/_lha'i bu rnam grangs des na nyon mongs pa tshol 
[\[134a.7\]]ba ni byang chub sems dpa'i lam yin la/_sems can tshol ba yang byang chub sems dpa'i lam yin/_phung po dang /_khams dang /_skye mched dang /_nyon mongs pa tshol ba yang byang chub sems dpa'i lam yin no/_/lha'i bus smras pa/_'jam dpal rnam par thar 
[\[134b\]]
[\[134b.1\]]pa'i sgo gsum po dag byang chub sems dpa'i lam ma yin nam/_'jam dpal gyis smras pa/_lha'i bu stong pa nyid ni btsal bar mi nus la/_mtshan ma med pa dang /_smon pa med pa yang btsal bar mi nus so/_/de ci'i phyir zhe na/_lha'i bu de la ni sems dang /_yid 
[\[134b.2\]]dang /_rnam par shes pa 'jug par mi 'gyur la gang la sems dang /_yid dang /_rnam par shes pa 'jug par mi 'gyur ba de ni btsal bar mi nus pa'i phyir ro/_/lha'i bus smras pa/_'jam dpal lam ji ltar mngon par rtogs par bya/_'jam dpal gyis smras pa/_lha'i 
[\[134b.3\]]bu yang dag pa'i lta ba gang dang mnyam pa log pa'i lta ba yang de dang mnyam pa de ltar mngon par rtogs pa gang yin pa de ni lam mngon par rtogs pa yin no/_/yang dag pa'i rtog pa gang dang mnyam pa log pa'i rtog pa yang de dang mnyam pa dang /_yang dag pa'i ngag gang dang mnyam pa 
[\[134b.4\]]log pa'i ngag kyang de dang mnyam pa dang /_yang dag pa'i las kyi mtha' gang dang mnyam pa log pa'i las kyi mtha' yang de dang mnyam pa dang /_yang dag pa'i 'tsho ba gang dang mnyam pa log pa'i 'tsho ba yang de dang mnyam pa dang /_yang dag pa'i rtsol ba gang dang mnyam pa log pa'i rtsol 
[\[134b.5\]]ba yang de dang mnyam pa dang /_yang dag pa'i dran pa gang dang mnyam pa log pa'i dran pa yang de dang mnyam pa dang /_yang dag pa'i ting nge 'dzin gang dang mnyam pa log pa'i ting nge 'dzin kyang de dang mnyam pa de ltar mngon par rtogs pa gang yin pa de ni lam mngon par rtogs pa 
[\[134b.6\]]yin no/_/lha'i bus smras pa/_'jam dpal yang dag pa'i lta ba gang dang mnyam/_'jam dpal gyis smras pa/_lha'i bu yang dag pa'i lta ba dang log pa'i lta ba ni stong pa nyid dang /_dben pa nyid dang mnyam pa yin no/_/lha'i bus smras pa/_'jam dpal stong pa nyid dang 
[\[134b.7\]]dben pa nyid la tha dad du bya ba ci yod/_'jam dpal gyis smras pa/_lha'i bu nam mkha' dang nam mkha' la tha dad du bya ba ci yod/_lha'i bus smras pa/_'jam dpal tha dad du bya ba [{]chung zad [,]cung zad [}]kyang med do/_/'jam dpal gyis smras pa/_lha'i bu de bzhin du stong pa nyid 
[\[135a\]]
[\[135a.1\]]dang /_dben pa nyid la yang tha dad du bya ba [{]chung zad [,]cung zad [}]kyang med do/_/lha'i bus smras pa/_'jam dpal tha dad du bya ba gang las rab tu phye ba yin/_'jam dpal gyis smras pa/_lha'i bu tha dad du bya ba ni mtshan ma dang /_dmigs pa dang /_'du shes dang /_
[\[135a.2\]]spros pa las rab tu phye ba yin te/_mtshan ma dang /_dmigs pa dang /_'du shes dang /_spros pa gang yin pa de'i ngo bo nyid kyi mtshan nyid rjes su rtogs pa gang yin pa de la ni tha dad du bya ba med do/_/lha'i bu 'di lta ste dper na/_rgya mtsho chen por ma zhugs pa'i chu la ni tha 
[\[135a.3\]]dad du bya ba yod kyi rgya mtsho chen por zhugs pa'i chu la ni tha dad du bya ba med pa de bzhin du/_lha'i bu chos kyi dbyings yongs su ma shes pa la ni chos thams cad tha dad du bya ba yod kyi chos kyi dbyings yongs su shes pa la ni chos tha dad du bya ba med do/_/lha'i bus smras pa/_'jam 
[\[135a.4\]]dpal ci chos kyi dbyings yongs su shes par nus sam/_'jam dpal gyis smras pa/_lha'i bu chos kyi dbyings ni yongs su shes par mi nus so/_/de ci'i phyir zhe na/_lha'i bu chos thams cad ni chos kyi dbyings su yang dag par 'du ba yin la/_chos kyi dbyings kyis ni 
[\[135a.5\]]chos kyi dbyings yongs su mi shes pa'i phyir ro/_/chos kyi dbyings su yang dag par 'du ba'i chos de dag la gnyis su med par shes pa de dag gang yin pa de ni yongs su shes pa zhes bya ste/_sems gcig nas gcig tu brgyud pa nye bar zhi bar byed pa'i phyir de ni yongs su shes 
[\[135a.6\]]pa zhes bya'o/_/gzhan gyi rnam par rig pa la gnas pa'i phyir de ni yongs su shes pa zhes bya'o/_/lha'i bu 'di lta ste dper na nam mkha' gzugs med pa'i snang ba la gzugs thams cad snang yang gzugs de dag ni nam mkha'i ngo bo nyid yin pa de bzhin du/_lha'i bu byang chub 
[\[135a.7\]]sems dpas rang gis smras pa'i chos kyi dbyings kyi sgo nas chos thams cad mthong yang chos de dag ni chos kyi dbyings kyi ngo bo nyid kho na yin no/_lha'i bus smras pa/_'jam dpal ji ltar na byang chub sems dpa' mgo smos pas go ba yin/_'jam dpal gyis smras pa/_lha'i 
[\[135b\]]
[\[135b.1\]]bu mgo smos pas go ba'i rang gi lta bas sems can thams cad kyi lta ba spang ba'i phyir chos ston pa byed na'o/_/lha'i bus smras pa/_'jam dpal ji ltar na byang chub sems dpa' rnam par spros pas go ba yin/_'jam dpal gyis smras pa/_lha'i bu dben pa'i phyir bdag kyang 
[\[135b.2\]]gzhan du mi byed la/_bdag med pa yang gzhan du mi byed na'o/_/lha'i bus smras pa/_'jam dpal ji ltar na byang chub sems dpa' mi bkri ba yin/_'jam dpal gyis smras pa/_lha'i bu gang gi tshe byang chub sems dpa' chos 'ga' yang khrid par mi byed na'o/_/lha'i bus 
[\[135b.3\]]smras pa/_'jam dpal ji ltar na byang chub sems dpa' gnas lhur len pa yin/_'jam dpal gyis smras pa/_lha'i bu gang gi tshe byang chub sems dpa' mtshan ma med pa'i gnas las g.yo bar mi byed na'o/_/lha'i bus smras pa/_'jam dpal gang gis byang chub 
[\[135b.4\]]sems dpa' tshogs gsum po nges pa nyid dang /_ma nges pa nyid dang /_log pa nyid du nges pa'i tshogs dag la snang bar 'gyur ba'i rnam grangs yod dam/_'jam dpal gyis smras pa/_lha'i bu yod do/_/lha'i bus smras pa/_'jam dpal ji lta bu yin/_'jam dpal gyis 
[\[135b.5\]]smras pa/_lha'i bu byang chub sems dpa' nges pa ni sangs rgyas kyi chos thams cad la'o/_/ma nges pa ni nyan thos dang rang sangs rgyas kyis la'o/_/log pa nyid du nges pa ni de las sems can bsgral ba bya ba la'o/_/lha'i bus smras pa/_'jam dpal gang gis byang 
[\[135b.6\]]chub sems dpa' mi khom pa thob cing khom pa ma thob pa'i rnam grangs yod dam/_'jam dpal gyis smras pa/_lha'i bu yod do/_/lha'i bus smras pa/_'jam dpal 'o na ci'i phyir byang chub sems dpa' mi khom pa thob pa rnams la snying rje chen po skyed par byed cing 
[\[135b.7\]]sems can yongs su smin par bya ba'i phyir khom pa thob pa de dag kyang yal bar 'jog par byed/_'jam dpal gyis smras pa/_lha'i bu gang rnam par grol ba'i tshogs de dag ni khom pa thob pa yin pas de la ni byang chub sems dpar mi snang ngo /_/lha'i bus smras pa/_'jam dpal 
[\[136a\]]
[\[136a.1\]]khyod mi khom pa thob pa yin nam/_'on te khom pa thob pa yin/_'jam dpal gyis smras pa/_lha'i bu kho bo ni khom pa thob pa yang ma yin/_mi khom pa thob pa yang ma yin no/_/lha'i bus smras pa/_'jam dpal ci'i phyir/_'jam dpal gyis smras 
[\[136a.2\]]pa/_lha'i bu kho bo ni thob yang ma yin/_yang dag par thob pa yang ma yin/_khom pa yang ma yin/_mi khom pa yang ma yin la/_khom pa dang mi khom pa la chags par yang mi byed pa'i phyir ro/_/lha'i bus smras pa/_'jam dpal chos kyi rnam grangs 'dis ni bdud 
[\[136a.3\]]kyi dkyil 'khor thams cad tshar gcod do/_/'jam dpal gyis smras pa/_lha'i bu 'di ltar chos kyi rnam grangs 'di la ni phung po yongs su shes pa yang med/_nyon mongs pa sel ba yang med/_bdud las yang dag par 'das pa yang med pa'i phyir ro/_/lha'i bus smras pa/_
[\[136a.4\]]'jam dpal nye bar sbyar bas gzhan mu stegs can rnams pham par byas so/_/'jam dpal gyis smras pa/_lha'i bu 'di ltar 'di la mu stegs can thams cad kyi spyod pa med pa'i phyir ro/_/lha'i bus smras pa/_'jam dpal chos kyi tog btsugs so/_/'jam dpal 
[\[136a.5\]]gyis smras pa/_lha'i bu snang ba med pa dang mun pa med pa'i phyir ro/_/lha'i bus smras pa/_'jam dpal 'dis ni chos kyi 'khor lo rab tu bskor to/_/'jam dpal gyis smras pa/_lha'i bu lta ba'i mtha' thams cad yongs su gcad pa'i phyir ro/_/lha'i bus smras pa/_'jam 
[\[136a.6\]]dpal chos bstan pa 'dis chos kyi snang ba ji snyed cig byas/_'jam dpal gyis smras pa/_lha'i bu gang dag la snang ba yang med la mun pa yang med pa de dag chos kyi snang bar byas so/_/lha'i bus smras pa/_'jam dpal sems can gang dag chos kyi rnam grangs 'di thos nas 
[\[136a.7\]]mos par 'gyur ba de dag ni dkon no/_/'jam dpal gyis smras pa/_lha'i bus smras pa/_'jam dpal 'di la su dag mos par 'gyur/_'jam dpal gyis smras pa/_lha'i bu gang dag 'ching bas rnam par 'khrug par mi 'gyur ba rnams so/_/lha'i 
[\[136b\]]
[\[136b.1\]]bus smras pa/_'jam dpal 'ching bas rnam par 'khrug par mi 'gyur ba dag gang yin/_'jam dpal gyis smras pa/_lha'i bu gang dag 'dod chags dang /_zhe sdang dang /_gti mug dang /_nyon mongs pa bsal ba'i sgo nas thar pa tshol bar mi byed pa dang /_gang dag 
[\[136b.2\]]'dod chags dang /_zhe sdang dang /_gti mug dang /_nyon mongs pa mnyam pa nyid kyi rnam par grol ba mnyam par 'gyur ba dag ste/_de dag gis ni 'ching ba ma dmigs pas rnam par 'khrug pa yang mi 'gyur ba'i phyir ro/_/'jam dpal gzhon nur gyur pas bstan pa 'di bshad 
[\[136b.3\]]pa na srog chags lnga 'bum tsam gyis byang chub tu sems bskyed nas tshig 'di skad ces bdag cag gis kyang ci ltar 'jam dpal gzhon nur gyur pa dang /_de bzhin gshegs pa dgra bcom pa yang dag par rdzogs pa'i sangs rgyas kyis chos 'di dag brnyes pa de bzhin du thob par 
[\[136b.4\]]gyur cig ces kyang smras so/_/lha dang mi rnams kyi skye dgu las srog chags 'bum lhag tsam ni chos rnams la chos kyi mig rdul med cing dri ma dang bral ba rnam par dag go/_/gnas gtsang ma'i ris kyi lha'i bu drug khri ni len pa med par zag pa rnams las sems rnam 
[\[136b.5\]]par grol lo/_/'dod pa na spyod pa'i lha'i bu brgyad khri yang len pa med par zag pa rnams las sems rnam par grol lo/_/srog chags dang /_dge slong dang /_dge slong ma dang /_dge bsnyen dang /_dge bsnyen ma nyi khri yang len pa med par zag pa rnams las sems rnam 
[\[136b.6\]]par grol lo/_/byang chub sems dpa' sngon dge ba'i rtsa ba bskyed pa bdun khri nyis stong gis ni mi skye ba'i chos la bzod pa thob par gyur to/_/thams cad dang ldan pa'i 'khor rnams kyang dga' ba dang /_mgu ba dang /_yi rangs pa dang /_rab tu dga' ba dang /_dga' ba 
[\[136b.7\]]dang /_yid bde ba skyes nas ched du brjod pa 'di ched du brjod do/_/e ma'o kun nas yongs grol ba'i/_/dmigs med chos ni legs par bshad/_/'jam dpal gzhon nur gyur pa yis/_/shin du legs par bshad par byas/_/de nas byang chub sems dpa' de dag dang /_
[\[137a\]]
[\[137a.1\]]lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa de dag gis lha dang mi'i mchod pa dag byas te/_steng gi bar snang las kyang lha'i me tog gi char dag kyang 
[\[137a.2\]]phab/_rin po che'i char dag kyang phab/_gos kyi char dag kyang phab/_bdug spos kyi char dag dang /_spos chu'i char dag dang /_phye ma'i char dag kyang phab bo/_/lha rnams kyis steng gi bar snang las lha'i sil snyan brgya stong dag kyang rab tu gsil bar gyur to/_/dge 
[\[137a.3\]]bsnyen dang /_dge bsnyen ma rnams dang /_rgyal po gsal rgyal gyis kyang rang rang gi 'byor pa ci bdog pa dag gis bcom ldan 'das dang 'jam dpal gzhon nur gyur pa la mchod pa byas so/_/thams cad dang ldan pa'i 'khor rnams kyis kyang thal mo sbyar te tshig 'di skad 
[\[137a.4\]]ces/_bcom ldan 'das gang dag chos kyi rnam grangs 'di la dad par mi bgyid pa de dag la ni sangs rgyas 'byung ba ma mchis lags so/_/gang dag chos kyi rnam grangs 'di spong bar bgyid pa de dag la ni rab tu 'byung ba ma mchis lags so/_/gang dag chos kyi 
[\[137a.5\]]rnam grangs 'di bsgrubs te gnas par mi bgyid pa de dag la ni bsnyen par rdzogs par ma mchis lags so/_/de dag la ni 'phags pa'i bsnyen pa rdzogs pas bsnyen par rdzogs pa yang ma mchis lags so/_/gang dag chos kyi rnam grangs 'di bgrod par mi mchi ba de dag la ni 
[\[137a.6\]]dge sbyong gi tshul ma mchis lags so/_/de dag la ni bram ze'i tshul yang ma mchis lags so/_/gang dag chos kyi rnam grangs 'di la skrag par 'gyur ba de dag la ni thob pa yang ma mchis/_mngon par rtogs pa yang ma mchis lags so/_/gang dag chos kyi rnam grangs 'di nyan 
[\[137a.7\]]par bgyid pa dang /_thos nas kyang mos par bgyid pa dang /_len par bgyid pa dang /_kun chub par bgyid pa dang /_'dzin par bgyid pa dang /_klog par bgyid pa dang /_yi ger 'dri bar bgyid pa dang /_snod 'tshal bar bgyid nas gzhan dag la yang ston par bgyid pa dang /_skyo ba ma 
[\[137b\]]
[\[137b.1\]]mchis pa'i yid kyis 'doms par bgyid pa dang /_rjes su ston par bgyid pa dang /_'di la nan tan gyis sgrub par bgyid pa dang /_gzhan dag kyang nan tan gyis sgrub tu stsol ba dang /_nyams par mi bgyid pa de dag ni sems can dam pa dang /_sems can chen po 
[\[137b.2\]]dang /_dge ba'i rtsa ba bsrungs pa dang /_sangs rgyas mang po la bsnyen bkur bgyis pa dang /_gting rnyed pa dang /_log par ltung ba'i rgyun bkum pa dang /_ngan song dang ngan 'gro'i sgo bkum pa dang /_dge ba'i bshes gnyen gyis yongs su zin pa dang /_dge ba'i bshes 
[\[137b.3\]]gnyen rnams la shin tu gus pa dang /_dge ba'i bshes gnyen rnams la bgyis pa gzo zhing bgyis pa tshor ba lags shing /_de dag ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyis dam pa'i chos yongs su gzung ba'i slad du 
[\[137b.4\]]zhugs pa lags te/_skyes bu dam pa de dag la ni sangs rgyas 'byung ba yang mchis lags so/_/de dag la ni chos kyi 'khor lo bskor ba yang mchis lags so/_/de dag la ni 'bras bu mchis pa dang /_khom pa dang ldan pa lags so zhes kyang gsol to/_/
[\[137b.5\]]de nas bcom ldan 'das kyis thams cad dang ldan pa'i 'khor de dag la legs so zhes bya ba byin nas byang chub sems dpa' byams pa la bka' stsal pa/_byams pa chos kyi rnam grangs 'di bshad pa na/_lha dang mi rnams kyi skye dgu las srog chags nyi khri nyis 
[\[137b.6\]]stong ni chos rnams la chos kyi mig rdul med cing dri ma dang bral ba rnam par dag go/_/lha dang mi rnams kyi skye dgu las srog chags 'bum phrag brgyad ni len pa med par zag pa rnams las sems rnam par grol lo/_/lha dang /_klu dang /_gnod sbyin dang /_dri za dang /_
[\[137b.7\]]lha ma yin dang /_nam mkha' lding dang /_mi 'am ci dang /_lto 'phye chen po dang /_dge slong dang /_dge slong ma dang /_dge bsnyen dang /_dge bsnyen ma sa ya phrag gnyis kyis ni byang chub tu sems bskyed do/_/'di na gnas pa dang /_'jig rten gyi khams gzhan dag nas 
[\[138a\]]
[\[138a.1\]]'dus pa'i byang chub sems dpa' lnga 'bum gyis ni mi skye ba'i chos la bzod pa thob par gyur to/_/byang chub sems dpa' bsam pa tha dad pa nyis stong tsam gyis ni gzungs sna tshogs so sor thob par gyur to/_/byang chub sems dpa' 'bum gyis ni 
[\[138a.2\]]gzungs dri ma med pa so sor thob par gyur to/_/de dag las byang chub sems dpa' mang po dag byang chub sems dpa' byams pa khyod kyis byang chub thob pa'i dam pa'i chos yongs su 'dzin par 'gyur zhing mdo sde zab mo 'di lta bu dag nod pa dang /_ston pa dang /_'dzin pa dag_
[\[138a.3\]]klog par yang 'gyur te/_de dag ni byams pa khyod nyid kyis byang chub tu lung ston par 'gyur ro/_/de nas bcom ldan 'das la byang chub sems dpa' byams pas 'di skad ces gsol to/_/bcom ldan 'das rigs kyi bu'am/_rigs kyi bu mo gang dag mdo 
[\[138a.4\]]sde 'di 'dzin pa dang /_klog pa dang /_ston pa dang /_yi ger 'dri ba dang /_dam pa'i chos yun ring du gnas par bgyi ba'i slad du glegs bam du bgyis te 'chang ba dang /_tha na lan 'ga' zhig nyan par bgyid pa dang /_rna lam du grags par bgyid pa de dag bsod nams ji 
[\[138a.5\]]tsam skyed par 'gyur lags/_de skad ces gsol pa dang /_bcom ldan 'das kyis byang chub sems dpa' byams pa la 'di skad ces bka' stsal to/_/byams pa khyod de bzhin gshegs pa la don 'di yongs su 'dri bar sems pa ni legs so legs so/_/byams 
[\[138a.6\]]pa de'i phyir legs par rab tu nyon la yid la zung shig dang ngas khyod la bshad par bya'o/_/byams pa nan gyis dper na lha dang mi rnams kyi skye dgu las lha'am mi gang zhig gis sangs rgyas bcom ldan 'das 'khor gang gA'i klung gi bye ma snyed dang bcas pa gang gA'i klung gi bye 
[\[138a.7\]]ma snyed cig la bskal pa gang gA'i klung gi bye ma snyed du bde ba'i yo byad thams cad kyis bsnyen bkur byas par gyur pa de bas ni gang gis mdo sde legs par gsungs pa 'di yi ger bris te 'dzin pa dang /_klog pa dang /_de bzhin nyid du sgrub par byed pa dang /_gzhan dag la 
[\[138b\]]
[\[138b.1\]]ston par byed pa de ches bsod nams mang du bskyed par 'gyur te/_byang chub mngon par rdzogs par 'tshang rgya ba'i phyir ring por mi thogs par byang chub kyi snying por nye bar 'gro bar yang 'gyur ro/_/byams pa nga ni gang dag gis mdo sde 'di thos nas spong bar mi byed cing mos par 
[\[138b.2\]]byed pa dang /_tha na glegs bam du 'dri bar byed pa de dag kyang mos pa ji lta ba bzhin du phyir mi ldog pa nyid du lung ston to/_/byams pa nga ni gang dag gis mdo sde zab mo 'di lta bu 'di ni ming tsam thos pa de dag kyang /_'bras bu yod par lung ston par byed na gang dag mos pa 
[\[138b.3\]]dang /_yi ger 'dri ba dang /_klog pa dang /_gzhan dag la yang ston par byed pa dag lta smos kyang ci dgos/_gang dag mdo sde 'di yi ger 'dri ba dang /_lung nod pa dang /_kha ton byed pa dang /_klog pa dang /_de bzhin nyid du sgrub par byed pa de dag ni sangs rgyas bcom ldan 
[\[138b.4\]]'das rnams dang lhan cig tu gtam 'dre bar byed pa dang /_phebs par smra bar byed par 'gyur te/_de dag ni rtag tu sangs rgyas bcom ldan 'das rnams dang mi 'bral bar 'gyur zhing 'jig rten gyi khams gzhan dag na bzhugs pa'i sangs rgyas bcom ldan 'das rnams dang /_
[\[138b.5\]]byang chub sems dpa' sems dpa' chen po rnams kyis kyang de dag la ston par mdzad cing bla na med pa yang dag par rdzogs pa'i byang chub tu lung ston par yang 'gyur ro/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos 
[\[138b.6\]]kyi rnam grangs 'di thos pa de ni sangs rgyas 'byung ba dang 'dra ba yin gyis kun dga' bo khyod kyis chos kyi rnam grangs 'di zung shig_/gzhan dag la yang rgya cher ston cig_/kun dga' bos gsol pa/_bcom ldan 'das chos kyi rnam grangs 'di'i ming ci zhes bgyi/_'di 
[\[138b.7\]]ji ltar gzung bar bgyi/_'di'i ming ji skad bstan par bgyi lags/_bcom ldan 'das kyis bka' stsal pa/_kun dga' bo chos kyi rnam grangs 'di lha'i bu rab rtsal sems kyis zhus pa zhes bya ba dang /_'jam dpal gyis bstan pa chos thams cad rnam par gtan 
[\[139a\]]
[\[139a.1\]]la dbab pa bstan pa zhes bya bar yang zung shig_/de nas 'khor de dag gis chos kyi rnam grangs 'di'i ming thos nas thal mo sbyar te bcom ldan 'das la 'di skad ces gsol to/_/bcom ldan 'das bdag cag gis 'jam dpal gzhon nur 
[\[139a.2\]]gyur pas chos bstan pa mang du thos lags na ji ltar chos kyi rnam grangs 'di rab tu rnam par phye ste rgya cher bstan pa de lta bu'i chos ni nam yang ma byung lags so/_/bdag cag gis kyang chos kyi rnam grangs la dga' ba 'di lta bu thob pa sngon ma myong lags te/_de lta 
[\[139a.3\]]lags pas bcom ldan 'das yongs su mya ngan las 'das nas kyang skye bo mang po la sman pa dang /_ma 'ongs pa'i skye bo rnams kyi slad du chos kyi rnam grangs 'di ci nas sangs rgyas kyi mdzad pa bgyid par 'gyur ba dang /_sems can mos pa tha dad pa rnams kyis chos kyi 
[\[139a.4\]]rnam grangs 'di thos nas mos pa ji lta ba bzhin du theg pa tha dad pas nges par 'byung bar 'gyur ba dang /_de dag bde 'gror mchi bar bgyi bar bcom ldan 'das kyis chos kyi rnam grangs 'di legs par byin gyis brlab tu gsol/_de nas bcom ldan 'das kyis 'khor bzhi po 
[\[139a.5\]]de dag gis gsol ba btab par thugs su chud nas phyogs bcur rnam par gzigs so/_/bcom ldan 'das phyogs bcur rnam par gzigs ma thag tu de nas de'i mod la stong gsum gyi stong chen po'i 'jig rten gyi khams 'di'i sa gzhi chen po rnam pa drug tu rab tu g.yos 
[\[139a.6\]]par gyur cing /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po rnams kyang dga' ba dang /_mgu ba dang /_yi rangs pa dang /_spro ba dang /_dga' ba dang /_yid bde ba skyes nas ci nas kyang phyi ma'i dus na chos 
[\[139a.7\]]kyi rnam grangs 'di nub par mi 'gyur bar byin gyis brlab par bya ba'i phyir/_de bzhin gshegs pa dang byang chub sems dpa' sems can la dga' ba rnams dang /_nyan thos kyi dge 'dun la lha'i mchod pa dag byas shing /_steng gi bar snang las me tog gi char dag kyang rab tu 
[\[139b\]]
[\[139b.1\]]phab/_lha'i sil snyan dang /_glu dbyangs dag kyang rab tu gsil cing blangs so/_/de nas de bzhin gshegs pas thams cad dang ldan pa'i 'khor de la 'di skad ces nga dang 'jam dpal gzhon nur gyur pas chos kyi rnam grangs 'di byin gyis brlabs so zhes go bar mdzad do/_/
[\[139b.2\]]de nas thams cad dang ldan pa'i 'khor de dang /_byang chub sems dpa' de dag dga' ba dang /_mgu ba dang /_yi rangs pa dang /_rab tu dga' ba dang /_dga' ba dang /_yid bde ba skyes nas bcom ldan 'das dang 'jam dpal gzhon nur gyur pa la mchod pa byas te rang rang gi 
[\[139b.3\]]gnas su dong ngo /_/bcom ldan 'das kyis de skad ces bka' stsal nas/_byang chub sems dpa' byams pa dang /_tshe dang ldan pa kun dga' bo dang /_thams cad dang ldan pa'i 'khor de yi rangs te/_bcom ldan 'das kyis gsungs pa la mngon par bstod do//_//
[\[139b.4\]]'phags pa lha'i bu rab rtsal sems kyis zhus pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA warma dang /_zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa//_//
[\[139b.5\]{D162}]@##/_/rgya gar skad du/_Ar+ya shrI ba su pa ri pr-its+tshA nA ma ma hA yA na sU tra/_bod skad du/_'phags pa dpal dbyig gis zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa 
[\[139b.6\]]dus gcig na/_bcom ldan 'das bA rA Na sI na drang srong smra ba [{]ri dgas [,]ri dwags [}]kyi nags na byang chub sems dpa'i dge 'dun dang /_nyan thos kyi dge 'dun chen po dang thabs cig tu bzhugs te/_de nas tshong dpon gyi bu dpal dbyig ces bya ba/_bA rA Na sI'i grong khyer chen po nas byung nas/_
[\[139b.7\]]bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te lan gsum bskor ba byas nas phyogs gcig tu 'dug go/_/phyogs gcig tu 'dug nas tshong dpon gyi bu dpal dbyig gis/_bcom ldan 'das ga la ba de logs su thal 
[\[140a\]]
[\[140a.1\]]mo sbyar ba btud de bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ji snyed cig 'das shing gshegs lags/_bcom ldan 'das kyis bka' stsal pa/_tshong dpon gyi bu 
[\[140a.2\]]de bzhin gshegs pa dgra bcom pa yang dag par rdzogs pa'i sangs rgyas dpag tu med grangs med pa 'das shing gshegs te/_dper na gang gA'i klung gi bye ma snyed do/_/gsol pa/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[140a.3\]]rgyas ji snyed cig skye zhing 'byung bar 'gyur lags/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ji snyed cig da ltar bzhugs te 'tsho zhing gzhes lags/_bcom ldan 'das kyis bka' stsal pa/_tshong dpon gyi bu de bzhin 
[\[140a.4\]]gshegs pa dgra bcom pa yang dag par rdzogs pa'i sangs rgyas dpag tu med grangs med pa skye zhing 'byung bar 'gyur te/_dper na gang gA'i klung gi bye ma snyed do/_/tshong dpon gyi bu de bzhin gshegs pa dgra bcom pa yang dag par rdzogs pa'i sangs rgyas dpag tu med/_grangs 
[\[140a.5\]]med pa da ltar bzhugs la 'tsho zhing gzhes te/_dper na gang gA'i klung gi bye ma snyed do/_/de skad ces bka' stsal pa dang /_bcom ldan 'das la tshong dpon gyi bu dpal dbyig gis 'di skad ces gsol to/_/bcom ldan 'das de ltar mi brgya'am/_mi stong ngam/_mi 'bum 
[\[140a.6\]]gyis sngon 'bad de btsal bas yang dag par rdzogs pa'i byang chub thob par gyur na/_bcom ldan 'das bdag gis kyang 'bad de btsal na ci'i slad du/_de mi thob/_mi rtogs kyis de'i slad du thugs brtse bar dgongs te las dang po pa'i byang chub sems dpas ji ltar bgyi ba dang /_
[\[140a.7\]]ji ltar gnas par bgyi ba dang /_ji ltar bsgrub par bgyi ba bcom ldan 'das kyis bdag la de ltar legs par bstan du gsol/_de skad ces gsol pa dang /_bcom ldan 'das kyis tshong dpon gyi bu dpal dbyig la 'di skad ces bka' stsal to/_/tshong dpon gyi bu legs so 
[\[140b\]]
[\[140b.1\]]legs so/_/khyod kyis rtog pa mdzes so/_/spobs pa dge'o/_/tshong dpon gyi bu de'i phyir legs par rab tu nyon la yid la zung shig dang /_las dang po pa'i byang chub sems dpas ji ltar bya ba dang /_ji ltar gnas par bya ba dang /_ji ltar bsgrub par bya ba ngas khyod la bshad 
[\[140b.2\]]do/_/bcom ldan 'das legs so zhes gsol te tshong dpon gyi bu dpal gyi dbyig bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/tshong dpon gyi bu las dang po pa'i byang chub sems dpas ni nyin gcig bzhin du snying 
[\[140b.3\]]thag pa rus pa'i khong nas yid la byas te/_sems can thams cad kyis bsams nas dus gsum du dkon mchog gsum la mchod pa dang rim gro bya ba mi gtang bar bya'o/_/tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid 
[\[140b.4\]]la byas te/_sems can thams cad kyis bsams nas dus gsum du dkon mchog gsum la skyabs su 'gro ba'i yi dam mi gtang bar bya'o/_/tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid la byas te/_sems can 
[\[140b.5\]]thams cad kyis bsams nas 'jig rten gyi khams thams cad du dkon mchog gsum gyis mi stong bar dus gsum du gsol ba gdab pa mi gtang bar bya'o/_/'jig rten gyi khams thams cad du dkon mchog gsum bskal pa du mar gnas par dus gsum du gsol ba gdab pa 
[\[140b.6\]]mi gtang bar bya'o/_/'jig rten gyi khams thams cad du sems can thams cad la bskal pa du mar chos bstan par dus gsum du gsol ba gdab pa mi gtang bar bya'o/_/'jig rten gyi khams thams cad du sems can thams cad la ci nus pa dang /_ci lcogs pa dang /_ji ltar 
[\[140b.7\]]gsol ba 'debs pa bzhin du theg pa gsum la byang chub tu sems bskyed par dus gsum du gsol ba gdab pa mi gtang bar bya'o/_/'jig rten gyi khams thams cad kyi khongs su gtogs pa'i sems can thams cad bsgral ba'i phyir dge ba'i rtsa ba thams cad myur zhing [{]rings [,]ring [}]
[\[141a\]]
[\[141a.1\]]par yongs su rdzogs par 'gyur bar dus gsum du gsol ba gdab pa mi gtang bar bya'o/_/'jig rten gyi khams thams cad kyi khongs su gtogs pa'i sems can thams cad kyis byang chub gsum thob par 'gyur bar dus gsum du gsol ba gdab pa mi 
[\[141a.2\]]gtang bar bya'o/_/'jig rten gyi khams thams cad kyi khongs su gtogs pa'i sems can ngan 'gror skyes pa thams cad ngan 'gro thams cad nas gdon par dus gsum du gsol ba gdab pa mi gtang bar bya'o/_/'jig rten gyi khams thams cad kyi khongs su gtogs pa'i 
[\[141a.3\]]sems can thams cad kyi sdig pa thams cad spong bar 'gyur bar dus gsum du gsol ba gdab pa mi gtang bar bya'o/_/'jig pa thams cad spong bar 'gyur bar gsol ba gdab pa dang /_sdug bsngal ba dang /_yid mi bde ba dang /_'khrug pa spong bar 'gyur ba dus gsum 
[\[141a.4\]]du gsol ba gdab pa mi gtang bar bya'o/_/'das pa dang /_ma 'ongs pa dang /_da ltar byung ba'i sangs rgyas dang /_byang chub sems dpa' dang /_rang sangs rgyas dang /_'phags pa nyan thos la sogs pa thams cad dang /_sems can thams cad kyi dge ba'i rtsa ba thams 
[\[141a.5\]]cad la dus gsum du rjes su yi rang ba mi gtang bar bya'o/_/tshong dpon gyi bu gzhan yang las dang po pa'i byang chub sems dpas ni snying thag pa rus pa'i khong nas yid las byas te/_sems can thams cad kyis bsams nas dus gsum du rdzogs pa'i byang chub tu smon pa 
[\[141a.6\]]dang /_bdag nyid sdig pa'i spyod pa la rnam par smod pa dang /_sdig pa spyod pa la bshung ba dang /_sdig pa las nges par 'byung ba dang /_dge ba thams cad 'dod pa dang /_dge ba thams cad blang ba dang /_tshe rabs tshe rabs su yang dkon mchog gsum la bsnyen bkur bya bar 
[\[141a.7\]]gsol ba gdab pa dang /_gcig tu nges par rnam par dag pa'i dge ba'i spyad pa spyod par gsol ba gdab pa dang /_yang dag par rdzogs pa'i byang chub kyi tshogs yongs su rdzogs par bya bar gsol ba gdab pa dang /_sangs rgyas kyi chos thams cad 'thob par gsol 
[\[141b\]]
[\[141b.1\]]ba gdab pa dang /_chos kyi 'khor lo bskor bar gsol ba gdab pa dang /_bskal pa du mar chos bstan par gsol ba gdab pa mi gtang bar bya'o/_/tshong dpon gyi bu gzhan yang las dang po pa'i byang chub sems dpas ni pha ma la gnod pa med pa dang /_bu dang /_chung 
[\[141b.2\]]ma dang /_bran pho dang /_bran mo dang /_las byed pa dang /_zho shas 'tsho ba dang /_mdza' bo dang /_blon po dang /_nye du dang /_rgan rabs la gnod pa med par ji ltar mos pa dang /_ci nus par dus dus su sbyin pa sbyin par bya'o/_/tshong dpon gyi bu gzhan yang las dang po pa'i 
[\[141b.3\]]byang chub sems dpas ni bslab pa'i gzhi lnga la gnas zhing 'dug pa dang /_brtan por 'dug pa dang /_mi lhod par 'dug par bslab par bya'o/_/gal te bslab pa'i gzhi lnga la slob mi nus na yang /_des bzhi'am/_gsum mam/_gnyis sam/_de'i nang nas bslab 
[\[141b.4\]]pa'i gzhi gcig tsam la yang bslab par bya'o/_/gal te bslab pa'i gzhi gcig tsam la slob kyang mi nus na de sdig pa'i las mi dge ba gang dang gang kun tu spyod pa de la zhen pa ma yin pa dang /_drag po ma yin pa'i sems dang /_mi dga' ba zhen pa dang /_lhod pa dang /_yang 
[\[141b.5\]]ba'i sems dang /_don gyi dbang dang /_dgos pa'i dbang gis spyad par bya ste/_des mi dge ba bcu'i las khro ba'i dbang du gyur pa dang /_'khon du 'dzin pa'i dbang du gyur pa dang /_dga' ba dang mchog tu dga' ba'i dbang du gyur pas kun tu spyad par mi bya'o/_/kun tu spyad par 
[\[141b.6\]]'dod pa na yang rnam par smad par bya/_rnam par bshung bar bya'o/_/spyod cing 'dug pa na yang rnam par smad par bya/_rnam par bshung bar bya'o/_/spyad zin pa na yang rnam par smad par bya/_rnam par bshung bar bya/_so sor bshags par bya/_nges par 'byung bar bya'o/_/
[\[141b.7\]]legs pa dge ba ci yang rung ba zhig_/kun tu spyod pa na yang des ni de la sems zhen pa dang /_drag po'i sems dang /_tshim pa dang /_mgu ba dang /_lhod pa ma yin pa dang /_yang ba ma yin pa dang /_bar chad med pa dang /_dad pa dang /_dga' ba dang /_dang ba dang /_mchog 
[\[142a\]]
[\[142a.1\]]tu dga' ba'i dbang du gyur pa'i sems kyis kun tu spyad par bya'o/_/kun tu spyod par 'dod pa na yang snying thag pa rus pa'i khong nas yid la byas te/_sems can thams cad kyis bsams nas sems can thams cad bsgral ba'i phyir dang /_dgrol ba'i 
[\[142a.2\]]phyir dang /_dbugs dbyung ba'i phyir dang /_yongs su mya ngan las bzla ba'i phyir dang /_thams cad mkhyen pa nyid thob par bya ba'i phyir dang /_sangs rgyas kyi chos thams cad yongs su rdzogs par bya ba'i phyir bla na med pa yang dag par rdzogs pa'i byang chub tu yongs su bsngo bar 
[\[142a.3\]]bya'o/_/des dge ba kun tu spyod pa 'das pa dang /_ma 'ongs pa dang /_da ltar byung ba thams cad la yang snying thag pa rus pa'i khong nas yid la byas te/_sems can thams cad kyis bsams nas mngon par bsdus te bzlums nas rjes su yi rang bar bya'o/_/rjes su yi 
[\[142a.4\]]rang ba'i mchog dang /_phul dang /_gtso bo dang /_rab dang /_rab mchog dang /_gya nom pa dang /_dam pa dang /_mnyam pa med pa dang /_mi mnyam pa dang /_mnyam pa dang /_nam mkha' dang mnyam pa dang /_mya ngan las 'das pa dang /_mnyam pa'i rjes su yi rang bas rjes 
[\[142a.5\]]su yi rang bar bya'o/_/rjes su yi rangs nas kyang dge ba kun tu spyad pa de yang sangs rgyas dang /_byang chub sems dpa' dang /_rang sangs rgyas dang /_nyan thos thams cad la dbul bar bya'o/_/phul nas kyang sems can thams cad dang thun mong du bya zhing /_sems 
[\[142a.6\]]can thams cad bsgral ba'i phyir dang /_dgrol ba'i phyir dang /_dbugs dbyung ba'i phyir dang /_yongs su mya ngan las bzla ba'i phyir dang /_sangs rgyas kyi chos thams cad yongs su rdzogs par bya ba'i phyir dang /_thams cad mkhyen pa nyid 'thob par bya ba'i phyir nyin gcig 
[\[142a.7\]]bzhin du dus gsum du bla na med pa yang dag par rdzogs pa'i byang chub tu yongs su bsngo bar bya'o/_/des ka shi ka'i gos dang /_tsan dan dang /_a ga ru'i bdug pa la sogs pa dang /_yo byad rnam pa sna tshogs nyams su myong ngam/_'dod pa'i yon tan lnga la dga' mgur spyod 
[\[142b\]]
[\[142b.1\]]dam/_lam du 'gro ba'am/_'du byed dam/_bya ba thams cad byed pa na yang bla na med pa yang dag par rdzogs pa'i byang chub tu 'dun pa dang /_dad pa dang /_don du gnyer ba dang /_smon pa de 'ba' zhig rtag tu rgyun mi 'chad par rjes su dran par bya'o/_/yid la bya'o/_/
[\[142b.2\]]bsgom par bya'o/_/lan mang du bya'o/_/de ltar byas na de sdig pa mi dge ba kun tu spyod pa rnams la sems lhod par 'gyur/_yang bar 'gyur/_chung bar 'gyur/_srab par 'gyur/_gsog tu 'gyur ro/_/legs par dge ba'i las kun tu spyod pa rnams la ni sems 
[\[142b.3\]]zhen par 'gyur/_drag par 'gyur/_mi lhod par 'gyur/_mi yang bar 'gyur/_mi chung bar 'gyur ro/_/de sdig pa mi dge ba kun tu spyod pa rnams la lhod par 'gyur/_yang bar 'gyur/_chung bar 'gyur/_srab par 'gyur/_gsog tu 'gyur/_med par 'gyur ba 
[\[142b.4\]]dang /_legs pa dge ba'i rtsa ba kun tu spyod pa rnams la sems zhen par gyur pas srid pa'i 'gro ba gang dang phrad pa dag tu chung bar mi 'gyur ro/_/'khu ba dang /_gsod pa dang /_'ching ba dang /_rnam par 'tshe ba gang yin pa rnams legs par spang ba dang /_'jig rten gyi 
[\[142b.5\]]khams mtha' yas mu med pa'i khongs su gtogs pa'i sems can mtha' yas mu med pa rnams kyis thog ma med pa'i dus nas bsags pa dus mtha' yas par nyams su myong bar 'gyur ba'i skye ba dang /_rga ba dang /_na ba dang /_'chi ba'i sdug bsngal dang /_mi sdug pa 
[\[142b.6\]]dang phrad pa dang /_sdug pa dang bral ba'i sdug bsngal ba dang /_'dod pas phongs pa'i sdug bsngal dang /_lha dang /_mi dang /_lha ma yin dang /_dud 'gro dang /[ {]yi dgas [,]yi dwags [}]dang /_sems can dmyal ba'i sdug bsngal dang /_'dod chags dang /_zhe sdang dang /_gti mug gi sdug bsngal 
[\[142b.7\]]gcad par bya ba dang /_dgag par bya ba dang /_rnam par zhi bar bya ba'i phyir zhugs pa dang /_byams pa'i sems su gyur pa dang /_snying rje chen po'i sems su gyur pa dang /_go cha chen po bgos pa dang /_theg pa chen po la zhugs pa dang /_sangs rgyas kyi chos rgya chen po la mos pa 
[\[143a\]]
[\[143a.1\]]dang /_sangs rgyas dang /_chos dang /_dge 'dun gyi gdung mi 'chad par nges par byed pa'i phyir sdig pa mi dge ba kun tu spyod pa rnams yongs su 'grib par 'gyur ba dang /_chung bar 'gyur ba nas srab pa'i bar du 'gyur ro/_/legs pa dge ba kun tu spyod pa rnams 
[\[143a.2\]]ni 'phel bar 'gyur ba nas dpag tu med pa'i bar du 'gyur ro/_/de nas byang chub sems dpa'i bsam pa sogs shing sgom pa yang yongs su rdzogs pa dang /_sra ba dang /_brtan pa dang /_rdo rje lta bur 'gyur ro/_/tshong dpon gyi bu de lta na las dang po pa'i byang chub sems dpa' de [{]go rims [,]go rim [}]
[\[143a.3\]]'di lta bus mthar gyis srid pa 'di dang /_srid pa phyi ma dang /_srid pa lan grangs gzhan dag la sdig pa mi dge ba kun tu spyod pa 'grib par byed pa dang /_chung ngur byed pa nas gsog tu byed pa'i bar dang /_legs pa dge ba kun tu spyod pa 'phel bar 'gyur ba nas dpag tu med pa'i bar du 
[\[143a.4\]]'gyur ba dang /_byang chub sems dpa'i bsam pa yang sogs shing sgom par byed de/_legs pa dge ba kun tu spyad pa rnams yongs su smin pas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas de'i tshe yul da ra da 
[\[143a.5\]]nas da ra da'i rgyal po sin du gi ri zhes bya ba'i bu bcom ldan 'das la blta ba dang /_phyag bya ba dang /_bsnyen bkur bya ba'i phyir bA rA Na sIr song nas de bcom ldan 'das dang thag mi ring ba zhig na 'dug par gyur to/_/de nas da ra da'i rgyal po sin du gi ri'i bu stan las langs te/_
[\[143a.6\]]bla gos phrag pa gcig tu gzar nas/_pus mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das khyod kyis legs par bka' stsal to/_/bde bar gshegs 
[\[143a.7\]]pa khyod kyis legs par bka' stsal to/_/bcom ldan 'das byang chub kyi sems kyi gsol ba 'debs shing snying thag pa rus pa'i khong nas yid la bgyis te/_sems can thams cad kyis bsams nas dus gsum du gsol ba 'debs shing brjod pa gang lags pa de tsam yang 
[\[143b\]]
[\[143b.1\]]bcom ldan 'das yang dag par rdzogs pa'i byang chub kyi tshogs 'phel bar 'gyur zhing yang dag par rab tu 'phel bar 'gyur/_sogs par 'gyur/_grangs ma mchis par bgyid/_byang chub sems dpa'i bsam pa yang sogs shing sgom pa dang /_yongs su rdzogs 
[\[143b.2\]]par 'gyur zhing sra ba dang /_brtan pa dang /_rdo rje lta bur 'gyur na gong du rtsol zhing brtson pa mi gtong ba lta ci smos lags/_bcom ldan 'das bdag kyang snying thag pa rus pa'i khong nas yid la bgyid de/_sems can thams cad kyis bsams nas sems can thams cad bsgral 
[\[143b.3\]]ba dang /_dgrol bar bgyi ba dang /_dbugs dbyung ba dang /_yongs su mya ngan las bzla ba dang /_sangs rgyas kyi chos thams cad yongs su rdzogs par bgyi ba dang /_thams cad mkhyen pa nyid thob par bgyi ba'i slad du yang dag par rdzogs pa'i byang chub tu smon lam 'debs 
[\[143b.4\]]te/_sems can ma rgal ba rnams sgrol ba/_ma grol ba rnams 'grol ba/_dbugs ma phyin pa rnams dbugs 'byin pa/_yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig_/yang dang yang du lan brgyar bsnan te/_mtha' 
[\[143b.5\]]yas pa mtha' yas par bla na med pa yang dag par rdzogs pa'i byang chub tu smon lam 'debs lags so/_/de nas tshong dpon gyi bu dpal dbyig gis kyang de'i rjes thogs su de bzhin du bla na med pa yang dag par rdzogs pa'i byang chub tu smon lam btab bo/_/bcom ldan 'das 
[\[143b.6\]]kyis de skad ces bka' stsal nas/_tshong dpon gyi bu dpal dbyig dang /_da ra da'i rgyal po'i bu dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la 
[\[143b.7\]]mngon par bstod do/_/'phags pa dpal dbyig gis zhus pa zhes bya ba theg pa chen po'i mdo rdzogs so//_//rgya gar gyi mkhan po su ren+d+ra bo d+hi dang /_pradz+nyA barma dang /_zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa//_//
[\[144a\]]
[\[144a.1\]{D163}]@##/_/rgya gar skad du/_Ar+ya rat+na dzA lI pa ri pr-Its+tshA nA ma ma hA yA na sU tra/_bod skad du/_'phags pa rin chen dra ba can gyis zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos 
[\[144a.2\]]pa dus gcig na/_bcom ldan 'das yul yangs pa can na/_spre'u rdzing gi 'gram na khang pa brtsegs pa'i gnas na dge slong gi dge 'dun chen po dang thabs cig tu bzhugs te/_byams pa la sogs pa byang chub sems dpa' skye ba gcig gis thogs pa rnams dang /_skye 
[\[144a.3\]]ba gnyis kyis thogs pa rnams dang /_skye ba gsum gyis thogs pa rnams dang /_skye ba bzhis thogs pa rnams dang /_skye ba lngas thogs pa rnams dang /_skye ba bcus thogs pa rnams dang /_sum cu dang /_bzhi bcu dang /_skye ba stong gi bar rnams kyis thogs pa'i byang chub 
[\[144a.4\]]sems dpa' bye ba phrag bzhi bcu rtsa gnyis dang /_dgra bcom pa bye ba phrag drug cu dang /_lha bye ba phrag dgu bcu rtsa dgu la 'dod pa na spyod pa dang /_gzugs na spyod pa'i lha'i bu rnams dang /_rgyal po chen po bzhi dang /_lha'i dbang po brgya byin dang /_mi mjed kyi bdag po 
[\[144a.5\]]tshangs pa dang /_lha'i bu shin tu dpal bzang ldan dang /_lha'i bu zla ba'i 'od dang /_lha'i bu nyi ma'i 'od dang /_lha'i bu grags pa'i tog dang /_lha'i bu mngon par dga' ba dang /_de dag dang gzhan yang lha'i bu bye ba phrag dgu bcu rtsa dgu dang /_klu'i rgyal po ma dros pa dang /_klu'i 
[\[144a.6\]]rgyal po rgya mtsho dang /_klu'i rgyal po nor rgyas kyi bu dang /_gzi can dang /_klu'i rgyal po dga' bo dang /_nye dga' bo dang /_klu'i rgyal po btang bzung dang /_klu'i rgyal po btang bzung chen po dang /_lha ma yin gyi dbang po sgra gcan dang /_lha ma yin gyi dbang po thams cad kyi 
[\[144a.7\]]'khor dang yang thabs cig go/_/de'i tshe grong khyer chen po yangs pa can na ded dpon seng ge'i bu lits+tsha bI stobs mtha' yas zhes bya ba zhig gnas so/_/de'i tshe seng ge'i bu stobs mtha' yas de'i bu gzhon nu lits+tsha bI rin chen dra ba can zhes bya ba sangs rgyas mang po la bsnyen 
[\[144b\]]
[\[144b.1\]]bkur byas pa/_chos kyi tshul snang ba mtha' yas pa'i sgron ma dang ldan pa yang dag par 'dzin pa/_na tshod lo brgyad lon pa 'dra ba zhig gnyid log ste/_de'i rmi lam du rmis pa/_lha'i bu yongs su dga' ldan/_dga' ldan gyi gnas nas babs nas tshigs su bcad 
[\[144b.2\]]pa'i dbyangs kyis bskul te mngon par smras pa/_sems can snying po rgyal ba sangs rgyas kyis/_/stong gsum 'jig rten snang ba mdzad nas bzhugs/_/bsod nams brgya bsags gser gyi mdog 'dra ba/_/bdag nyid chen po gzugs kyi ma lus mdzes/_/dkyil 
[\[144b.3\]]'khor bye ba rab tshang gang yin pa/_/zla ba stong ngam yang na bye ba yi/_/'od zer dag gi dkyil 'khor de snang byed/_/ji ltar gang gA'i klung gi bye ma snyed/_/de 'dra'i dkyil 'khor bye bar tshang ba ni/_/shar phyogs dkyil 'khor mchog ni snang byed cing /_/de bzhin lho phyogs de 
[\[144b.4\]]bzhin nub phyogs dang /_/de bzhin byang phyogs dkyil 'khor mchog snang byed/_/'jig rten mgon po 'od mdzad spu yi khung /_/re re nas ni 'od zer gang dag 'byung /_/re re nas ni 'od byung de dag gis/_/zla ba'i dkyil 'khor thams cad mog mog mdzad/_/kun gzigs rnams 
[\[144b.5\]]kyis spu khung re re nas/_/'od zer 'byung zhing spu khung re re nas/_/'od zer byung ba rnams kyis gang gA'i klung /_/drug cu rtsa drug bye snyed rab gsal mdzad/_/de nas lits+tsha bI gzhon nu rin chen dra ba can de'i mtshan mo 'das nas/_pha stobs mtha' yas la smras pa/_yab mdang 
[\[144b.6\]]sum lha'i bu yongs su dga' ldan/_dga' ldan gyi gnas nas babs nas bdag la tshigs su bcad pa'i dbyangs kyis bskul ba bgyis par gyur to/_/'di lta ste/_de bzhin gshegs pa la mchod pa bgyi ba'i las brtsam pa'i slad du yab la bdag gsol bar bgyid do/_/
[\[144b.7\]]de nas lits+tsha bI gzhon nu rin chen dra ba can gyis pha stobs mtha' yas la tshigs su bcad de smras pa/_sems can kun gyi ded dpon rdzogs sangs rgyas/_/'jig rten mkhas pa bsam yas bdag nyid che/_/skyob pa de la khyod kyis mchod don mdzod/_/'dren pa de ni 
[\[145a\]]
[\[145a.1\]]'jig rten 'byung bar dka'/_/ji ltar u dum bA ra'i me tog ni/_/mdog ldan mdzes shing shin tu dri zhim la/_/dri ngad ldan zhing rdul bcom nyon mongs med/_/de 'dra'i me tog mchog ni rnyed par dka'/_/de'i phyir bdag gis yab la gsol 'debs pa/_/
[\[145a.2\]]da ni dgyes pa'i thugs kyis bdag la gnang /_/gang zhig 'jig rten mgon po 'od mdzad pa/_/don dam gzigs pa la ni mchod par bgyid/_/lits+tsha bI stobs mtha' yas sems dga' bas/_lits+tsha bI seng ge zhes bya ba la smras pa/_ded dpon rgyal ba la ni mchod mdzad de/_/
[\[145a.3\]]bdag gi gzhon nu bstan la gnas par mdzod/_/'dren pa shAkya seng ge mchod pa dang /_/gzhon nu mchog gi spro ba bskyed pa'i phyir/_/khyim pa bye ba drug cu brtson par gyur/_/brgya byin lha mig stong dang ldan pa dang /_/tshangs pa dang ni dbang phyug dbang sgyur lha/_/bdud 
[\[145a.4\]]kyi bu pho ded dpon bzang po dang /_/bye ba sa yi lha dang lhan cig tu/_/yangs pa can gyi dga' bar thams cad zhugs/_/gser las byas dang de bzhin dngul gyi khri/_/bye ba phrag ni stong du tshang ba dag_/rin chen bdun gyis de dag mdzes byas pa/_/re re yang ni bye ba stong du 
[\[145a.5\]]tshang /_/khri yi g.yas dang g.yon du rin po che/_/rin chen sna bdun rgyal mtshan bzang por btsugs/_/khri de'i tshad ni dpag tshad rangs par yod/_/rgyal mtshan dag kyang dpag tshad phyed par mtho/_/rgyal mtshan rnams kyi g.yas dang g.yon du ni/_/de'i drung dpag tshad 
[\[145a.6\]]bas mtho stegs bu dag_/rang bzhin gcig ste nor bu rin po che/_/bye ba las byas dpag tshad mtho bar 'phags/_/khri yi bar bar lha yi ba dan yang /_/dpag tshad bas kyang ring ba sha stag dpyangs/_/ba dan lda ldi gser gyi dra ba dag_/dril bu g.yer ka dag gis mdzes par byas/_/
[\[145a.7\]]khri rnams kyi ni 'og tu ka ba yang /_/bye ba phrag stong bya ba legs par sbyar/_/gang gis 'di ru khri mchog de dag ni/_/brtan par byas pa sgo gtan bcug pa bzhin/_/khri yi steng du gser las byas pa dang /_/gser lta bu dang dngul dang bai dUr+ya/_/de bzhin shel dang spug dang rdo snying 
[\[145b\]]
[\[145b.1\]]dang /_/de bzhin rtsa ba dang ni khog pa nas/_/byung ba min pa'i mu tig gdugs dag byas/_/tsan dan shin tu dmar pos dmar bar bskus/_/re re dag ni bye ba stong du tshang /_/khri rnams dang ni khril tshul lta bu yi/_/mkha' rten dag kyang byas nas de la ni/_/gser gyi dra ba dang ni 
[\[145b.2\]]gser lta bu/_/dngul dang bai dUr+ya dang de bzhin shel/_/spug dang de bzhin rdo yi snying po yi/_/mkha' rten so so byas nas de la ni/_/rin chen dril sgra shin tu snyan pa btags/_/rnam 'dren sgra ni rnam par grags pa yi/_/mchod pa'i don du bdug pa rab tu bzhag_/yangs pa can 
[\[145b.3\]]gyi steng gi bar snang la/_/gser gyi skud pa las byas bla re bres/_/gser gyi skud pa re re mchog tu bzang /_/rin chen chun 'phyang stong phrag bye ba dpyangs/_/mu tig rgyan 'phreng stong phrag bye ba yang /_/re re gser las byas pa'i skud pas brgyus/_/yangs pa'i grong khyer gnas 
[\[145b.4\]]pa'i lits+tsha bI/_/gang dag gang du 'dong ba der nyams dga'/_/de tshe sa ni skyes bu bdun srid g.yogs/_/grong khyer yangs pa kun tu ras yug bkram/_/dra ba can gyis tsan dan dmar btags nas/_/ras rnams la ni legs par bsku ba byas/_/bye ba stong phrag bdun cu'i sil 
[\[145b.5\]]snyan dag_/rnam pa stong rnams g.yas kyi phyogs nas 'khrol/_/g.yon gyi phyogs su'ang bye ba bdun cu stong /_/shAkya seng ge mchod pa'i don du brtson/_/de 'dra'i bkod chen byas nas lits+tsha bI/_/gzhon nu dra ba can gyis de yi tshe/_/dga' ba'i sems kyis pha ma la smras 
[\[145b.6\]]pa/_/sangs rgyas spyan drangs slad du bdag mchi'o/_/grong khyer mchog nas mkhas pa de byung ste/_/rgyal bdag chen po ga la bar song nas/_/yon tan rgya mtsho'i zhabs la mgo bo yis/_/phyag 'tshal der ni gzhon nu phyogs gcig 'dug_/de nas lits+tsha bI gzhon nu rin 
[\[145b.7\]]chen dra ba can yangs pa'i grong khyer chen po nas byung nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas lits+tsha bI gzhon nu rin chen dra ba can de la bcom ldan 
[\[146a\]]
[\[146a.1\]]'das kyis chos dang ldan pa'i gtam gyis yang dag par dga' bar mdzad/_yang dag par 'dzin du 'jug_/yang dag par gzengs stod/_yang dag par rab tu dga' bar mdzad do/_/de nas lits+tsha bI gzhon nu rin chen dra ba can gyis bla gos phrag pa 
[\[146a.2\]]gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das sang dge slong gi dge 'dun dang thabs cig tu bdag gi 
[\[146a.3\]]sdum par gdugs tshod gsol bar ci gnang /_bcom ldan 'das kyis lits+tsha bI gzhon nu rin chen dra ba can la thugs brtse ba nye bar bzung ste/_cang mi gsung bar gyur pas gnang ngo /_/de nas lits+tsha bI gzhon nu rin chen dra ba can bcom ldan 'das kyis cang mi gsung bar gyur 
[\[146a.4\]]pas gnang bar rig nas bcom ldan 'das la lan gsum bskor ba byas te/_bcom ldan 'das kyi thad nas song ngo /_/de nas lits+tsha bI gzhon nu rin chen dra ba can lha'i dbang po brgya byin dang /_mi mjed kyi bdag po tshangs pa dang /_lha'i bu dpal bzang ldan dang lhan cig tu 
[\[146a.5\]]yangs pa'i grong khyer chen por zhugs so/_/spro ba dang dga' ba'i gzugs rnams kyis zhal zas ro brgya dang ldan pa'i rnam pa sbyor du bcug go/_/sbyar nas de'i mtshan mo 'das pa dang gdan bshams shing yangs pa legs par brgyan nas/_bcom ldan 'das ga la ba der 
[\[146a.6\]]song ste phyin pa dang /_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas lits+tsha bI gzhon nu rin chen dra ba can gyis bcom ldan 'das la 'di skad ces gsol to/_/bcom ldan 'das gdugs tshod la bab ste/_de'i dus la da 
[\[146a.7\]]bab par mkhyen na gdugs tshod lags te/_dus la bab lags so/_/de nas bcom ldan 'das snga dro'i dus kyi tshe/_smad g.yogs dang chos gos gsol/_lhung bzed bsnams te dge slong gi dge 'dun dpag tu med pa dang thabs cig tu steng gi bar snang la mi bdun gyi 
[\[146b\]]
[\[146b.1\]]srid tsam du mngon par 'phags te yangs pa can gyi grong khyer chen por gshegs so/_/bskyod ma thag tu de bzhin gshegs pa'i byin gyi rlabs kyis stong gsum gyi stong chen po'i 'jig rten gyi khams de thams cad rnam pa drug tu 'gul/_rab tu 'gul/_kun du rab tu 'gul/_
[\[146b.2\]]g.yos rab tu g.yos/_kun du rab tu g.yos/_ldeg rab tu ldeg_/kun du rab tu ldeg_/'ur 'ur rab tu 'ur 'ur/_kun du rab tu 'ur 'ur/_chem chem rab tu chem chem/_kun du rab tu chem chem ste/_ltas [{]bcwa [,]bco [}]brgyad dang ldan pa rnam pa drug tu g.yos so/_/gzhan 
[\[146b.3\]]yang cho 'phrul bye ba sa ya brgya phrag stong snyed ston cing yangs pa can du gshegs so/_/de'i tshe lha bye ba sa ya brgya phrag stong du ma lha'i me tog ud pa la dang /_pad ma dang /_ku mu da dang /_pad ma dkar po rnams dang /_lha'i rin po che las byas pa'i me tog rnams dang /_
[\[146b.4\]]lha'i a ga ru'i phye ma dang /_rin po che'i phye ma dang /_'dzam bu chu bo'i gser dang /_lha'i rin po che'i phye ma rnams kyis bcom ldan 'das la mngon par gtor/_mngon par rab tu gtor to/_/lha'i sil snyan bye ba khrag khrig phrag 'bum mngon par rab tu dkrol to/_/lha'i 
[\[146b.5\]]rgyan dpag tu med pa rnams kyis brgyan to/_/steng gi bar snang la tsan dan dmar po shing rta'i srog shing tsam gyi char gyi rgyun phab par gyur to/_/de nas bcom ldan 'das lits+tsha bI gzhon nu rin chen dra ba can gyi gnas ga la ba der gshegs te/_byon nas gdan bshams pa de 
[\[146b.6\]]la bzhugs te/_dge slong gi dge 'dun dang /_dge slong ma'i dge 'dun dang /_dge bsnyen dang /_dge bsnyen ma'i 'khor rnams dang thabs cig go/_/de nas lits+tsha bI gzhon nu rin chen dra ba can bcom ldan 'das bzhugs par rig nas rang gi lag nas bca' ba dang /_bza' 
[\[146b.7\]]ba dang /_myang ba bzang po rab tu mang pos tshim par byed cing gang bzhed pa stob par byed do/_/de nas lits+tsha bI gzhon nu rin chen dra ba can bcom ldan 'das kyis zhal zas gsol lags par rig nas lhung bzed blangs te chab phul nas phyag bcabs so/_/bye ba khrag 
[\[147a\]]
[\[147a.1\]]khrig 'bum ri ba'i chos gos gsum gyis bcom ldan 'das la mngon par gsol to/_/dge slong gi dge 'dun dang /_dge slong ma'i dge 'dun dang /_dge bsnyen dang /_dge bsnyen ma'i 'khor rnams la yang chos gos gsum gyis mngon par g.yogs 
[\[147a.2\]]te/_de ci'i phyir zhe na/_'di ltar de ni bcom ldan 'das kyi mthus so/_/de nas lits+tsha bI gzhon nu rin chen dra ba can gyis bcom ldan 'das la 'di skad ces gsol to/_/gal te zhu ba lung bstan pa'i slad du bcom ldan 'das kyis bdag la skabs phye na/_bcom 
[\[147a.3\]]ldan 'das de bzhin gshegs pa la bdag phyogs 'ga' zhig zhu'o/_/de nas bcom ldan 'das kyis lits+tsha bI gzhon nu rin chen dra ba can la 'di skad ces bka' stsal to/_/gzhon nu khyod de bzhin gshegs pa la gang dang gang som nyi yod pa zhus shig dang /_ngas de dang de'i 
[\[147a.4\]]zhu ba lung bstan pas sems rangs par bya'o/_/de nas lits+tsha bI gzhon nu rin chen dra ba can gyis bcom ldan 'das la 'di skad ces gsol to/_/bcom ldan 'das 'jig rten gyi khams gzhan dag na/_sangs rgyas bcom ldan 'das sngon gyi smon lam dang ldan pa bzhugs shing 
[\[147a.5\]]'tsho ba gang dag gi mtshan thos pa tsam gyis byang chub sems dpa'i theg pa la yang dag par gnas pa'i rigs kyi bu'am rigs kyi bu mo som nyi ma mchis shing the tsom ma mchis par 'gyur/_phyir mi ldog cing bla na ma mchis pa yang dag par rdzogs pa'i byang chub tu yang 'gyur/_tshe rabs 
[\[147a.6\]]dran pa dang yang ldan par 'gyur/_nam du yang ser sna'i sems dang lhan cig mi gnas/_byang chub sems dpa'i 'khor gyis kyang yongs su bskor bar 'gyur/_nyan thos kyi 'khor dang bral bar 'gyur/_yon tan grangs med pa bye ba khrag khrig phrag 'bum gyis kyang yongs su bzung bar 
[\[147a.7\]]'gyur/_sangs rgyas thams cad mngon par dgyes par bgyis pas sems can thams cad yang dag par tshim par bgyid/_bdud thams cad shin tu skrag par bgyid/_sangs rgyas kyi zhing thams cad sbyong /_sems can thams cad kyi sems kyi bsam pa'i dri ma sel/_sems can 
[\[147b\]]
[\[147b.1\]]thams cad chos dkar po la yang dag par bskul/_lhas kyang yongs su bzung bar 'gyur/_byang chub sems dpas kyang bsam par 'gyur/_de bzhin gshegs pas kyang byin gyis rlob par mdzad/_nams kyang sangs rgyas bcom ldan 'das rnams dang 'bral bar mi 'gyur/_
[\[147b.2\]]rnam pa thams cad kyi mchog dang ldan pas byang chub sems dpa'i spyod pa dag kyang yongs su rdzogs par 'gyur/_sgra dbyangs kyi rnam pa stong phrag brgyad cu rtsa bzhi yongs su rdzogs pa thob par 'gyur/_tshangs pa'i dbyangs su 'gyur/_'jig rten gyi khams thams cad dang 'thun 
[\[147b.3\]]pa'i sgra dbyangs dang ldan pa lta bzhugs lags sam/_de skad ces gsol pa dang /_bcom ldan 'das kyis lits+tsha bI gzhon nu rin chen dra ba can la 'di skad ces bka' stsal to/_/gzhon nu legs so legs so/_/gang khyod de bzhin gshegs pa la/_don 'di 'dri bar 
[\[147b.4\]]sems pa ni spobs pa legs shing dpyod pa bzang ngo /_/de'i phyir gzhon nu khyod legs par nyon la yid la zung shig dang ngas khyod la bshad do/_/bcom ldan 'das de ltar 'tshal lo zhes gsol te/_byang chub sems dpa' rin chen dra ba can sems rtse gcig tu 
[\[147b.5\]]bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/gzhon nu 'di nas shar phyogs logs na 'jig rten gyi khams mu tig can zhes bya ba zhig yod de/_gzhon nu 'di lta ste/_srid pa'i rtse mo gang gA'i klung gi bye ma 
[\[147b.6\]]snyed du gyur la/_de dag thams cad kyang rdul phra mo'i rdul snyed kyis yongs su gang bar gyur cing /_de nas skyes bu 'ga' zhig byung bas de dag la rdul phra mo'i rdul cig khyer te/_ji tsam du 'jig rten gyi khams srid pa'i rtse mo'i mthas gtugs pa de dag rdul phra mo'i rdul 
[\[147b.7\]]gyis yongs su gang ba ji snyed pa de snyed kyi sangs rgyas kyi zhing bye ba khrag khrig phrag 'bum 'das nas rdul phra mo'i rdul gcig 'jog na/_gzhon nu rnam grangs de dang grangs de'i gzhis yun ring po 'das pas rdul phra mo'i rdul gyi phung po chen po'i mtha' de dag zad pa'am/_
[\[148a\]]
[\[148a.1\]]gtugs par 'gyur ram/_gzhon nu de ci snyam du sems/_'jig rten gyi khams gang du skyes bu des rdul phra rab kyi rdul de dag bzhag pa'am ma bzhag pa de dag bsam pa'am/_bgrang ba'am/_gzhal ba'am/_nye bar brtag par sla'am/_gsol 
[\[148a.2\]]pa bcom ldan 'das de ni ma lags te/_bcom ldan 'das de'i slad du gang zhig dpe 'di bshad pa la yang dag pa'i 'du shes bskyed par 'gyur ba'i sems can de dag ni shes pa'i phung po mchog dang ldan par 'gyur ba lags so/_/gzhon nu 'jig rten gyi khams gang du skyes bu 
[\[148a.3\]]des rdul phra mo'i rdul de dag bzhag gam/_'on te ma bzhag pa'i 'jig rten gyi khams de dag thams cad kyi 'og gi chu'i phung po nas bzung nas/_srid pa'i rtse mo la thug gi bar gyi rdul phra mo'i rdul rnams kyis yongs su gang bar gyur la/_skyes bu gnyis pa zhig byung 
[\[148a.4\]]bas de dag las rdul phra mo'i rdul gcig khyer te/_ji tsam du 'jig rten gyi khams de dag gi rdul phra mo'i rdul de snyed kyi sangs rgyas kyi zhing bye ba khrag khrig phrag 'bum 'das nas rdul phra mo'i rdul gcig 'jog na/_gzhon nu rnam grangs des na yun ring po 'das pas rdul phra mo'i 
[\[148a.5\]]rdul bsags pa'i phung po chen po de 'dor bar 'gyur ro/_/gzhon nu rnam grangs des na skyes bu phyi ma des grangs med pa brgya stong dgu bcu rtsa dgur bsgyur ba 'das nas sangs rgyas kyi zhing grangs med pa bye ba khrag khrig phrag 'bum snyed 'das pa na 'jig rten gyi khams mu 
[\[148a.6\]]tig can no/_/de na de bzhin gshegs pa dgra bcom pa yang dag par rdzogs pa'i sangs rgyas rin chen 'od zer zla bas brgyan pa mkhas pa'i gzi brjid dbyangs kyi dbang phyug gi rgyal po zhes bya ba bzhugs te 'tsho zhing gzhes la chos kyang ston to/_/gzhon nu byang chub sems 
[\[148a.7\]]dpa'i theg pa la yang dag par gnas pa'i rigs kyi bu'am/_rigs kyi bu mo gang la la zhig de bzhin gshegs pa dgra bcom pa yang dag par rdzogs pa'i sangs rgyas rin chen 'od zer zla bas brgyan pa mkhas pa'i gzi brjid dbyangs kyi dbang phyug rgyal po de'i mtshan 
[\[148b\]]
[\[148b.1\]]la som nyi mi za zhing ngas mthong ba la yang yid ches na de'i tshe 'das pa'i 'og tu 'khor los sgyur ba'i rgyal srid 'thob par 'gyur ro/_/de'i rgyal srid la yang sangs rgyas 'byung bar 'gyur zhing de bzhin gshegs pa de mthong nas kyang mchod pa dpag tu med pa byed par 'gyur/_tshangs 
[\[148b.2\]]par spyod par yang 'gyur/_mngon par shes pa lnga yang rtogs par khong du chud par 'gyur/_de bzhin gshegs pa mthong ma thag tu gzungs brgya 'khyil ba zhes bya ba 'thob par 'gyur/_gang gA'i klung gi bye ma snyed kyi sangs rgyas dag la bsnyen bkur byed par 'gyur/_de 
[\[148b.3\]]snyed kyi bskal pa bye ba nyid du 'khor ba las phyir phyogs par byed par 'gyur/_de'i sems shin tu rmongs pa med cing bla na med pa yang dag par rdzogs pa'i byang chub tu 'gyur/_sred med kyi bu'i lus ltar mkhregs pa'i lus su 'gyur/_lus dbyibs gcig la spi dza bzhi par 
[\[148b.4\]]'gyur/_de'i lus kyi mdog gser gyi kha dog 'dra bar 'gyur/_skyes bu chen po'i mtshan sum cu rtsa gnyis kyis lus brgyan cing tshangs pa'i sgra dbyangs su yang 'gyur/_mi khom pa thams cad kyang spong zhing dal ba phun sum tshogs pa yang 'thob par 'gyur ro/_/de nas 
[\[148b.5\]]bcom ldan 'das kyis don 'di nyid rgyas par bstan pa'i phyir tshigs su bcad pas bka' stsal pa/_gang zhig 'jig rten mgon po'i mtshan/_/thos nas som nyi mi za zhing /_/ngas mthong ba la'ang yid ches pa/_/de ni yon gnas 'os pa yin/_/rtag tu 'khor 
[\[148b.6\]]los sgyur ba yi/_/rgyal srid 'thob cing sangs rgyas mthong /_/mthong nas dpag tu med pa dang /_/bsam gyis mi khyab mchod pa byed/_/rtag tu tshangs par spyod pa dang /_/mngon par shes rnams rtogs par 'gyur/_/sangs rgyas mthong nas brgya 'khyil ba'i/_/
[\[148b.7\]]gzungs kyang de yis 'thob par 'gyur/_/ji ltar gang gA'i bye ma snyed/_/de snyed sangs rgyas mthong bar 'gyur/_/de snyed bskal pa bye ba ru/_/'khor ba dag ni spangs par 'gyur/_/gang zhig 'jig rten mgon po'i mtshan/_/tshogs dang dge 'dun dag la brjod/_/de 
[\[149a\]]
[\[149a.1\]]yi sems ni mi rmongs shing /_/sangs rgyas byang chub rgyu byed do/_/rtag tu sred med bu 'dra zhing /_/lus dbyibs gcig la spi dza bzhi/_/lus ni gser gyi mdog 'dra zhing /_/sum cu rtsa gnyis mtshan 'chang 'gyur/_/gang zhig mtshan ni thos nas 
[\[149a.2\]]su/_/yan lag lnga yis phyag byas na/_/rtag tu tshangs pa'i dbyangs ldan zhing /_/mi khom pa yang spangs par 'gyur/_/gang zhig 'jig rten mgon po'i mtshan/_/thos nas som nyi mi za ba/_/de ni byang chub la mi 'gong /_/de ni nams kyang som nyi med/_/gang zhig 
[\[149a.3\]]nyin dang mtshan bdun du/_/tshang bar rgyal ba'i mtshan 'dzin pa/_/sangs rgyas bsngags pa mtha' yas pa'i/_/mig ni rnam par dag par 'gyur/_/mi de yi ni sha yi mig_/lha yi mig tu rnam sbyong ste/_/gang gA'i klung gi bye snyed kyi/_/sangs rgyas mang po 
[\[149a.4\]]mthong bar 'gyur/_/thams cad la ni mchod byed cing /_/thams cad las ni thos pa 'dzin/_/mig gis thams cad mthong nas su/_/mi rnams thams cad dbugs 'byin to/_/de bzhin gshegs pa'i mtshan thos pa/_/sngon chad bsam gyis mi khyab pa'i/_/
[\[149a.5\]]bsnyen bkur sangs rgyas dag la byas/_/de dag thams cad rjes dran 'gyur/_/srog chags gang rnams mdun dag tu/_/mtshan ni bstan par byas gyur na/_/sems can gzhan gyis de mthong zhing /_/nges par byang chub 'gyur ba yin/_/sangs rgyas la ni dad 
[\[149a.6\]]bskyed pas/_/mi khom thams cad rnam par spangs/_/rtsod dang 'gyed pa byas pas ni/_/mi khom rnams su skye bar 'gyur/_/thub pa chen po de yi mtshan/_/sems can gcig cig thos byas na/_/rtsod pa dang ni 'gyed pa yang /_/yid la byed par mi 'gyur ro/_/gal te 
[\[149a.7\]]mnar med pa yi las/_/bskal pa gnas par 'gyur ba dag_/klad nad tsam zhig bskyed nas su/_/las kun rnam par smin mi 'gyur/_/de la mes ni mi tshig cing /_/chu yi nang du 'chi mi 'gyur/_/de la rgyal po rab khros kyang /_/myur ba nyid du zhi bar 'gyur/_/gang zhig thub 
[\[149b\]]
[\[149b.1\]]pa'i mtshan 'dzin pa/_/nams kyang long ba zhar ba dang /_/theng dang sgur dang lus nyams dang /_/nad ni mang por mi 'gyur ro/_/gnod sbyin dri za [{]yi dgas [,]yi dwags [}]dang /_/grul bum srin po mi rnams ni/_/sdig can ma rungs pa rnams dag_/mi de la ni gnod mi byed/_/gang 
[\[149b.2\]]zhig thub pa'i mtshan 'dzin pa/_/'byung po dri za gnod sbyin rnams/_/klu dang lha rnams thams cad kyi/_/yid du 'ong zhing dga' bar 'gyur/_/'dir ni skyob pa'i mtshan thos pa/_/shin tu bsags pa dam pa'i dbyangs/_/ting 'dzin myur du thob par 'gyur/_/yon tan 
[\[149b.3\]]bye ba rab tu sgrogs/_/gang zhig 'jig rten mgon po'i mtshan/_/thos nas som nyi mi za ba/_/phyi ma'i dus kyi tshe dag tu/_/de yi byang chub 'di 'dzin to/_/thub pa chen po'i mtshan thos pa/_/sangs rgyas mya ngan 'das rnams kyis/_/legs par gsungs pa'i chos kyi tshul/_/
[\[149b.4\]]'dzin cing yang dag rab tu ston/_/sangs rgyas kun gyis legs gsungs pa'i/_/chos de rnams ni des 'dzin to/_/bkod pa mchog ni des byed cing /_/sangs rgyas kun la bsnyen bkur byed/_/de nas 'chi ba'i dus byas nas/_/sangs rgyas bye ba des myur mthong /_/
[\[149b.5\]]sangs rgyas rnams kyis gsungs pa yi/_/chos rnams de dag 'dzin par byed/_/skyob pa de yi mtshan thos pa/_/srog chags bye ba nan tan gyis/_/'dul bar byed cing rab tu 'god/_/thams cad byang chub phyir 'jog go/_/nga yis mthong la'ang yid ches pa/_/skyob pa 
[\[149b.6\]]sangs rgyas thams cad kyi/_/rab tu bstan pa 'dzin 'gyur zhing /_/sangs rgyas rnams kyang mchod par 'gyur/_/sangs rgyas mkhyen la gang dad pa/_/ngas mthong ba la'ang de yid ches/_/'ching ba rnams las des rnams 'grol/_/klong las rgal cing 'jigs pa 
[\[149b.7\]]med/_/gang zhig dam pa'i chos spong ba/_/de ni bdud kyi sde yin no/_/'gro ba lnga ru 'gro ba yi/_/sems can kun gyi ba spu gang /_/de ni ston pa'i pus mo yi/_/lha nga gcig gis ba spur sdud/_/skyob pa 'jig rten mgon po yi/_/ba spu gcig gi khung bu nas/_/ji ltar 
[\[150a\]]
[\[150a.1\]]gang gA'i bye ma snyed/_/de snyed 'od zer 'byin par mdzad/_/gang zhig 'jig rten mgon 'di yi/_/'od zer mtha' yas la yid ches/_/tshe gcig gis ni sangs rgyas rnams/_/sangs rgyas bye ba mthong bar 'gyur/_/chos kyi rgyal po mdo sde 'di/_/
[\[150a.2\]]bshad pa gang zhig thos gyur nas/_/nams kyang yid gnyis mi za ba/_/de ni nga dang 'dra bar 'gyur/_/yangs pa can du mdo sde 'di/_/bshad pa'i tshe na sus thos pa/_/de ni phyi ma'i dus su des/_/gzhan la yang dag rab tu ston/_/ji ltar gang gA'i bye ma dag_/mi gang 
[\[150a.3\]]gis ni mang brjod pa/_/de snyed 'jig rten khams rnams su/_/'od zer gcig gis khyab par byed/_/sangs rgyas zhing rnams thams cad dag_/bgrang ba'i tshul gyis mi mchod pa/_/gser rnams kyis ni bkang nas su/_/'jig rten mgon la phul ba bas/_/'di yi 
[\[150a.4\]]mtshan ni thos nas su/_/dga' ba bzang po skyes gyur te/_/sangs rgyas phyag 'tshal zhes brjod pa/_/de yi bsod nams bsam mi khyab/_/'jig rten mgon ni thams cad la/_/yang dang yang du phyag 'tshal ba/_/de yi bsod nams phung po ni/_/tshad ni bshad par mi 
[\[150a.5\]]nus so/_/gang zhig 'jig rten mgon po'i mtshan/_/thos nas som nyi mi za ba/_/de yi lus ni 'od zer gyis/_/khyab cing rin po che ltar 'gyur/_/gang zhig thub pa'i mtshan 'dzin pa/_/de ni rnam par 'das gyur nas/_/lha yi tsan dan dmar po yi/_/dri zhim kha nas 
[\[150a.6\]]rab tu 'byung /_/skyob pa sems can snying po yi/_/sangs rgyas kyi ni mtshan thos pa/_/ba spu'i khung nas 'od zer dag_/bkye bas lus kyang mdzes par 'gyur/_/tshe rabs dag ni thams cad du/_/thos pa mang por 'gyur ba ste/_/kun dga' sangs rgyas ci 'dra ba'i/_/
[\[150a.7\]]dpag tu med pa'i thos pa'ang 'dzin/_/'jig rten snang byed des mthong nas/_/gzhal gyis mi lang dga' ba 'thob/_/byang chub spyad pa spyod pa na/_/tshe rabs dag ni dran par 'gyur/_/rgyal ba'i thugs sras mthong nas kyang /_/gzhal gyis mi lang dga' ba 'thob/_/
[\[150b\]]
[\[150b.1\]]spos dang me tog byug rnams kyis/_/mchod pa dag ni rgya chen byed/_/'jig rten mgon po de yi mtshan/_/brjod pa 'dzin par mi byed de/_/bdud kyi phyogs dang sngon kyang ni/_/mu stegs gyur pa ma gtogs so/_/nga yis tshul 'di bshad pa na/_/sngon ni 
[\[150b.2\]]gang gis 'di thos pa/_/phyi ma'i dus kyi tshe dag tu/_/de yi lag tu mdo sde 'thob/_/de yis mdo sde dam pa 'di/_/bshad pa dag ni sus thos pa/_/sngon ni mchod cing bkur sti byas/_/de yi lag tu 'di 'thob bo/_/gang gis smon lam btab pa ni/_/phyi ma'i dus kyi 
[\[150b.3\]]tshe dag tu/_/chos kyi rgyal pos gsungs pa yi/_/mdo 'di lag tu 'thob par 'gyur/_/gang zhig sems ni rtse gcig gis/_/sangs rgyas grangs med bkur sti bas/_/mdo 'di la ni gang dad pa/_/de bas bsod nams 'di mang 'gyur/_/rtag tu gzugs bzang 
[\[150b.4\]]bsod nams ldan/_/shin tu 'jigs med longs spyod ldan/_/dran dang ldan zhing mtshan rnams kyis/_/mngon par brgyan pa dag tu 'gyur/_/de lta bas na mdo sde 'di/_/thos nas phyi ma'i dus kyi tshe/_/bzung zhing yang dag bstan pa dang /_/gzhan dag la yang bstan 
[\[150b.5\]]par gyis/_/gang gis sangs rgyas 'khor los sgyur/_/'bum phrag dag la bkur byas pas/_/phyi ma yi ni dus dag tu/_/des mthong ba la som nyi med/_/gang gis sngon ni 'jig rten mgon/_/grangs med pa la bsnyen bkur bas/_/de yi 'jig rten mgon 'di yi/_/
[\[150b.6\]]thos shing mthong la'ang yid ches so/_/gang zhig mtshan 'di thos nas su/_/sangs rgyas kyi ni gzugs byed pa/_/de ni sangs rgyas thams cad kyi/_/bstan pa dang ni dam chos bsrung /_/gang zhig byang chub bstan spangs na/_/bskal pa bye ba dag tu ni/_/lug ltar 
[\[150b.7\]]lkugs shing mig nyams la/_/mig med pa dag tu yang 'gyur/_/gang zhig lag pa gcig gis ni/_/mchod rten grangs med bshig byas pas/_/gang gis mdo sde 'di spangs na/_/khyad chos sdig par 'di 'gyur ro/_/de lta bas na nga smra ba/_/phyi ma'i dus tshe 'di rnyed nas/_/
[\[151a\]]
[\[151a.1\]]sangs rgyas ye shes bla med la/_/som nyi za bar ma byed cig_/mdo sde 'di 'dra 'di thos nas/_/me tog spos dang 'phan rnams dang /_/gdugs dang phye ma gos rnams kyis/_/gus par byas te mchod par gyis/_/der ni de bzhin gshegs pa yi/_/
[\[151a.2\]]phyag mnyen shin tu 'jam pa yis/_/lits+tsha bI yi mgo bo la/_/yang dang yang du byug pa mdzad/_/de yi rjes la lha rnams kyis/_/sgra skad chen po phyung gyur cing /_/lha yi me tog ku su ma/_/yid 'ong gtor cing zhing 'di bkang /_/lha rnams mkha' la 'dug nas su/_/glu dbyangs 
[\[151a.3\]]dpag tu med pa len/_/tshangs pa dag ni bye ba yis/_/tsan dan dmar po'i char phab po/_/de bzhin gshegs pas mdo sde 'di/_/gsungs tshe dra ba can thos te/_/sems ni rangs shing yid dga' nas/_/de bzhin gshegs la tshig gsol ba/_/phyi ma'i dus su bdag gis 
[\[151a.4\]]ni/_/dge slong bgyis la mi 'jigs par/_/grong dang grong khyer rnams dag tu/_/mdo sde 'di ni bshad par bgyi/_/sangs rgyas bka' bzhin bdag bgyid de/_/rdzogs sangs rgyas la dpal gyis gsungs/_/dpag tshad bye bar mchis nas su/_/'di yi tshul ni bshad par 
[\[151a.5\]]bgyi/_/lha kun dang ni klu rnams dang /_/yang na mi'am ci dang ni/_/mi ma yin rnams mgron gnyer te/_/chos kyi sbyin pas tshim par bgyi/_/bla na med pa'i mdo sde 'di/_/sangs rgyas kyis ni gsungs pa na/_/lha ma yin tshogs dga' gyur nas/_/me tog dpag tu med pa 
[\[151a.6\]]'thor/_/sangs rgyas kyi ni zhing 'di dag_/mi mchog shAkya seng ge yi/_/chos kyi rgyal po'i spu gcig gis/_/zhing rnams thams cad snang bar mdzad/_/sems can snying po'i bdag nyid can/_/ston pa yi ni ljags phyung nas/_/gang gA'i bye ma snyed dag gi/_/zhing 
[\[151a.7\]]rnams bye ba khebs par mdzad/_/de bzhin phyogs bcu'i 'jig rten gyi/_/zhing rnams bye ba khebs mdzad de/_/gzhon nu rin chen dra ba can/_/dpa' bo dang ni lits+tsha bI/_/bye ba drug cu tsam dag ni/_/lhan cig lhags la bka' stsol cig_/de nas der ni ston pa yis/_/
[\[151b\]]
[\[151b.1\]]de dag chos la gzud par mdzad/_/bde ba thams cad sbyin mdzad pa/_/sangs rgyas spyan ni thogs pa med/_/de bzhin gshegs rnams dpag med de/_/sangs rgyas chos la the tshom spong /_/sangs rgyas ye shes thogs med de/_/dus gsum rnams la'ang 'jug 
[\[151b.2\]]par mdzad/_/chos rnams kun la mnga' brnyes pas/_/sangs rgyas la ni mi mkhyen med/_/phung po rnams ni med pa'o zhes/_/mi yi 'dren pa ston par mdzad/_/khams bzhi dag ni gsog dang 'dra/_/gang du'ang sgra la chags pa med/_/gzugs dang tshor ba 'du shes dang /_/
[\[151b.3\]]sems pa dang ni 'du byed dang /_/rnam shes phung po'i snying po ni/_/med pa dag tu shes par gyis/_/sangs rgyas kyis ni gsungs pa bzhin/_/de ltar phung po rnams phye na/_/myur du gzungs rnams 'thob 'gyur zhing /_/shin tu rmongs pa med par 'gyur/_/chos rnams 
[\[151b.4\]]dag ni gsob dang 'dra/_/thams cad stong zhing bdag med do/_/rtsod pa med cing rmongs med pa/_/de skad de bzhin gshegs pas gsungs/_/gzhon nu lho phyogs logs na gzhon nu dpe snga ma lta bu las nyis gyur gyi rdul phra mo'i rdul bgrangs pa'i tshul gyis sangs rgyas 
[\[151b.5\]]kyi zhing bcu gnyis 'das pa na de na zla bas brgyan pa zhes bya ba'i 'jig rten gyi khams yod de/_de na de bzhin gshegs pa dgra bcom pa yang dag par rdzogs pa'i sangs rgyas me tog gi 'od kyis rnam par rol pa mngon par mkhyen pa zhes bya ba bzhugs te 'tsho zhing gzhes la 
[\[151b.6\]]chos kyang ston to/_/gzhon nu byang chub sems dpa'i theg pa la yang dag par gnas pa'i rigs kyi bu'am/_rigs kyi bu mo gang la la zhig bcom ldan 'das de bzhin gshegs pa me tog gi 'od kyis rnam par rol pa mngon par mkhyen pa de'i mtshan thos nas som nyi mi za la ngas 
[\[151b.7\]]mthong ba la yang yid ches na de tshe 'das pa'i 'og tu 'od zer rab tu gtong ba zhes bya ba'i ting nge 'dzin thob par 'gyur/_ting nge 'dzin gyi sgo bye ba khrag khrig 'bum phrag grangs med pa khrir 'jug pa 'thob par 'gyur/_gzungs kyi sgo bye ba khrag khrig 'bum phrag grangs med pa drug cu po rgya 
[\[152a\]]
[\[152a.1\]]mtsho lta bu zhes bya ba'i gzungs la sogs pa nas rin po che'i mdzod kyi gzungs la thug pa'i bar la 'jug pa 'thob cing byang chub kyi mthar thug gi bar du de dag la rmongs par yang mi 'gyur ro/_/'chi ba'i dus kyi tshe shar phyogs nas sangs rgyas bye ba gshegs 
[\[152a.2\]]nas zhal ston par mdzad de/_phyogs thams cad nas kyang de dang 'dra'o/_/gang sangs rgyas bcom ldan 'das de dag gis chos gsung bar 'gyur ba de dag thams cad kyang 'dzin par 'gyur/_byang chub ma thob kyi bar du de'i chos kyi tshul de 'jig par mi 'gyur/_las 
[\[152a.3\]]dang po pa'i byang chub sems dpa' nas bzung nas bskal pa lnga brgyar 'khor ba las phyir phyogs par byas nas bla na med pa yang dag par rdzogs pa'i byang chub la reg par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[152a.4\]]mi yi dbang po 'jig rten mgon/_/skyob pa yi ni mtshan thos pa/_/bskal pa lnga brgya tham pa yi/_/'khor ba dag ni bzlog par 'gyur/_/'chi bdag gi dus tshe yang /_/sangs rgyas bye ba ston par mdzad/_/mthong nas dbang pos phyag 'tshal te/_/chos kyang nyan cing 
[\[152a.5\]]'dzin par 'gyur/_/de bzhin gshegs pa'i mtshan thos pa/_/spyad pa dam pa spyod pa na/_/de yis bstan pa'i chos gang dag_/bskal pa bye bar chud mi gson/_/sangs rgyas kyi ni mtshan bsgrags pas/_/rin chen zhes bya'i ting nge 'dzin/_/stong phrag bdun cu de 
[\[152a.6\]]tshe 'thob/_/yon tan bye bar sgrogs par 'gyur/_/gang zhig thub pa'i mtshan 'dzin pa/_/ting 'dzin grangs med bye ba dang /_/de bzhin sa ya drug cu dag_/de la nye bar gnas par 'gyur/_/de bas mnyam bzhag dpa' bo yis/_/byang chub spyad pa spyod pa'i tshe/_/
[\[152a.7\]]sems can mang po stong rnams dag_/byang chub mchog la 'jog par byed/_/byang chub ma rdzogs bar du ni/_/nam yang 'dod la mi bsten te/_/sems can gzhan yang sangs rgyas kyi/_/mtshan bstan rnams ni zlog par byed/_/gang zhig sangs rgyas mtshan 
[\[152b\]]
[\[152b.1\]]thos nas/_/srog chags kun la 'di ston pa/_/nams kyang mi khom mi 'gyur zhing /_/de yi dal ba rnyed mi dka'/_/shin du bzung ba sangs rgyas dag_/'byung ba mnyes par byas pas ni/_/nga yi mi khom gang bsten pa/_/de dag thams cad spang bar 'gyur/_/ji ltar 'dren 
[\[152b.2\]]pa mkhyen pa bzhin/_/gzhon nu gal te khyod shes na/_/ston pa'i mtshan ni bzung nas su/_/phyogs kun tu ni rab tu sgrogs/_/de bas gzhon nu gzhan dag la/_/mtshan 'di rab tu bstan byas na/_/yang dag byang chub 'di bzung zhing /_/'jig rten gyi ni mgon du 'gyur/_/
[\[152b.3\]]gang zhig sangs rgyas mtshan thos nas/_/g.yeng ba med par 'di bzung ste/_/song nas gzhan dag la ston pa/_/de ni byang chub mngon du bsrung /_/gang zhig mdo sde 'di thos nas/_/gzhan dag la ni rab ston na/_/legs par gsungs pa'i chos kyi tshul/_/bstan pa 'di 
[\[152b.4\]]dag srung bar byed/_/gzhon nu nub phyogs logs na gzhon nu dpe snga ma lta bu de las sum 'gyur gyi rdul phra mo'i rdul bgrangs pa'i tshul gyis de snyed kyi 'jig rten gyi khams dag 'das pa na/_'jig rten gyi khams rin chen bkra ba zhes bya ba zhig yod de/_de na de bzhin 
[\[152b.5\]]gshegs pa dgra bcom yang dag par rdzogs pa'i sangs rgyas me tog rgyas pa sA la'i rgyal po zhes bya ba zhig bzhugs te 'tsho zhing gzhes la chos kyang ston to/_/gzhon nu theg pa chen po la yang dag par gnas pa'i rigs kyi bu'am/_rigs kyi bu mo gang la la zhig de bzhin 
[\[152b.6\]]gshegs pa me tog rgyas pa sA la'i rgyal po zhes bya ba de'i mtshan thos nas som nyi mi za la ngas mthong ba la yang yid ches na de tshe 'das pa'i dus 'og du chos lnga 'dzin par 'gyur te/_lnga gang zhe na/_lus zhig nas sangs rgyas 'byung ba dang /_der 'khor los sgyur ba'i rgyal po nyid dang /_
[\[152b.7\]]mngon par shes pa lnga dang /_chos kyi rnam grangs kyi gzungs te/_de yang stong 'khyil ba'i gzungs dang /_byang chub thob kyi bar du skyes bu chen po'i mtshan sum cu rtsa gnyis po de dag 'thob pa ste/_chos lnga po de dag 'thob par 'gyur ro/_/de nas bcom ldan 'das kyis don 'di 
[\[153a\]]
[\[153a.1\]]nyid tshigs su bcad pas bka' stsal pa/_gang zhig mi yi khyu mchog skyob pa'i mtshan/_/thos nas som nyi med cing dad bskyed nas/_/de yi chos lnga de dag 'dzin 'gyur zhing /_/byang chub thob pa'i bar du 'jig mi 'gyur/_/gser gyi mdog 'dra'i gzugs 
[\[153a.2\]]dang ldan 'gyur zhing /_/'khor los sgyur ba'i rgyal po dam mchog mkhas/_/bsod nams ldan pa sred med bu 'dra zhing /_/dam chos 'khor lo bar chad med par bskor/_/bsod nams ldan pa bu stong yod 'gyur te/_/dpa' zhing rtul phod pha rol tshogs 'joms la/_/yan 
[\[153a.3\]]lag mchog gi gzugs ldan mtshan gyis brgyan/_/mthu stobs che ba rgyal po gtso nyid 'dra/_/rgyal po'i chung ma gzugs bzang gzugs mdzes pa/_/gser gyi mdog 'dra mang po stong yod 'gyur/_/phyi nas nyal zhing sngar ni ldang byed de/_/rgyal po gtso la nams kyang skyo mi 
[\[153a.4\]]byed/_/rgyal phran gang dag de yi yul gnas shing /_/gang dag blon po khyim bdag gtso bo kun/_/rgyal po de mthong nams kyang skyo mi byed/_/de bas de ni bsod nams dam mchog ldan/_/mkhas mchog lha rnams kyis kyang thub par dka'/_/mi yi 'jig rten dag na 
[\[153a.5\]]gnod sbyin klu/_/de yi yul na sems can gang gnas pa/_/de yis thams cad byang chub snying por 'jog_/rgyal srid rgyas shing shin tu lo legs dang /_/de yi rgyal srid bde zhing sangs rgyas 'byung /_/de dag la ni mchod pa dam pa byed/_/rgyal po bdag yul 
[\[153a.6\]]nams kyang sdang sems med/_/sangs rgyas mtshan mchog thos nas mkhas pa gang /_/som nyi za zhing mi dga' su zhig yod/_/mdo sde dam pa de ring ngas bshad pa'i/_/chos mchog 'di yis de la phan 'dogs 'gyur/_/gzhan du gang gis sngon gyi rgyal rnams kyis/_/
[\[153a.7\]]chos spangs gyur pa'am bdud kyis zin pa'am/_/sems can snying po rgyal ba mchog dag ni/_/sngon chad spyod tshe khyad du bsad ma gtogs/_/gzhon nu gang zhig rgyal po'i pho brang dang /_/lits+tsha bI bkod dga' ba 'di dag dang /_/shAkya seng ge nga ni ma mthong ba/_/de dag 
[\[153b\]]
[\[153b.1\]]sangs rgyas mtshan thos som nyi za/_/gzhon nu byang phyogs logs na sangs rgyas kyi zhing 'di nas gzhon nu dpe snga ma lta bu de las sum 'gyur gyis sangs rgyas kyi zhing drug cu 'das pa na 'jig rten gyi khams rin chen dra bas g.yogs pa zhes bya ba yod de/_de na de 
[\[153b.2\]]bzhin gshegs pa dgra bcom pa yang dag par rdzogs pa'i sangs rgyas zla ba'i dkyil 'khor rnam dag ces bya ba bzhugs te/_'tsho zhing gzhes la chos kyang ston to/_/gzhon nu theg pa chen po la yang dag par gnas pa'i rigs kyi bu'am/_rigs kyi bu mo gang la 
[\[153b.3\]]la zhig de bzhin gshegs pa zla ba'i dkyil 'khor rnam dag de'i mtshan thos nas som nyi mi za zhing ngas mthong ba la yang yid ches na de'i tshe 'das pa'i 'og tu rin chen 'byung gnas zhes bya ba'i ting nge 'dzin thob par 'gyur/_gang gA'i klung gi bye ma snyed kyi sangs rgyas 
[\[153b.4\]]mthong bar 'gyur/_de snyed kyi bskal pa bye bar 'khor ba las phyir phyogs par 'gyur/_las dang po pa'i byang chub sems dpa' de bla na med pa yang dag par rdzogs pa'i byang chub la reg par 'gyur/_dbyangs snyan ldan zhes bya ba'i ting nge 'dzin kyang thob par 'gyur/_bla na med 
[\[153b.5\]]pa yang dag par rdzogs pa'i byang chub las phyir mi ldog par yang 'gyur ro/_/bud med gang la la zhig bcom ldan 'das de bzhin gshegs pa zla ba'i dkyil 'khor rnam dag de'i mtshan thos nas som nyi mi za zhing the tshom mi skye la ngas mthong ba la yang yid ches na/_de tshe 'das pa'i 
[\[153b.6\]]'og tu bud med kyi dbang po rnam par spangs par 'gyur zhing skyes pa'i dbang po 'thob par 'gyur/_sems can mang po bla na med pa yang dag par rdzogs pa'i byang chub tu yang dag par 'jog par 'gyur/_dbyangs snyan ldan zhes bya ba'i ting nge 'dzin kyang thob par 'gyur/_bla na med 
[\[153b.7\]]pa yang dag par rdzogs pa'i byang chub las phyir mi ldog par yang 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/gang zhig rkang gnyis dam pa de yi mtshan/_/thos nas nams kyang som nyi mi za ba/_/bskal pa bye ba gang gA'i bye ma 
[\[154a\]]
[\[154a.1\]]snyed/_/des spangs mya ngan med pa'i skyes par 'gyur/_/gang gA'i bye snyed sangs rgyas du ma dag_/mthong nas de dag la ni mchod par byed/_/de snyed sangs rgyas de yi tshe gcig gis/_/sangs rgyas mchod nas rgyal ba mya ngan 'da'/_/byang chub dam pa spyod 
[\[154a.2\]]mchog spyod pa na/_/gang gis skyes bu khyu mchog mtshan thos nas/_/nams kyang som nyi med cing 'dzin byed na/_/de 'dra'i khyad par de yis 'thob par 'gyur/_/gang gis rkang gnyis mtshan mchog gtso bo 'di/_/thos nas nams kyang som nyi mi za ba/_/rang byung ye 
[\[154a.3\]]shes sangs rgyas nyid 'gyur zhing /_/mkhas pas dbyangs snyan ting 'dzin thob par 'gyur/_/byang chub dam pa spyad mchog spyod pa na/_/dag pa'i bdag nyid skyes pa'i dbang po thob/_/yon tan kun dang ldan zhing mdzes pa ste/_/de 'dra'i khyad par de yis thob par 'gyur/_/
[\[154a.4\]]phyogs rnams kun ni rab tu snang byed cing /_/sa ya mtha' yas zhing du song nas su/_/'jig rten spyod pa thub pa che mthong nas/_/mya ngan bral te byang chub phyis rig 'gyur/_/thub dbang chen po de bzhin gshegs pa ni/_/de yi mtshan 'dir thos nas rdzu 'phrul mchog_/de 'dra'i 
[\[154a.5\]]khyad par dag ni thob par 'gyur/_/byang chub 'dod pa gzhan yang thob pa ni/_/dri bral byang chub 'dun pa bskyed nas su/_/rgyal ba'i mtshan 'di gzhan la'ang sgrogs par byed/_/zla ba'i dkyil 'khor rab tu gsal ba ltar/_/de yi yon tan dag kyang de 'drar 'gyur/_/sems 
[\[154a.6\]]can mang po du ma bsam mi khyab/_/byang chub mchog la mkhas pa de yis 'jog_/zla ba mkha' la gnas pa'i gzhal med khang /_/'od zer mang po bsags pas mdzes pa ltar/_/gang zhig de bzhin gshegs pa'i mtshan 'dzin pa/_/de yi lus kyang de 'dra'i rnam pas mdzes/_/
[\[154a.7\]]mkhas pa gang zhig rgyal ba'i mtshan thos nas/_/som nyi za zhing mi dga' su zhig yod/_/byang chub spyad mchog dam pa spyod pa na/_/chos 'di dag gis de la phan 'dogs 'gyur/_/thub pa chen po 'jig rten spyod mchog pas/_/mkhas pa de ni phongs pa myong mi 'gyur/_/
[\[154b\]]
[\[154b.1\]]gzhon nu 'og gi phyogs na gzhon nu dpe snga ma lta bu'i rnam pa de bzhin du dgu bcu rtsa dgur bsgyur ba 'das nas 'jig rten gyi khams rgyal mtshan mchog gi bdag po zhes bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas rab tu zhi ba 
[\[154b.2\]]mkhas pa'i gzi brjid dbyangs kyi dbang phyug gi rgyal po zhes bya ba bzhugs te 'tsho zhing gzhes la chos kyang ston to/_/gzhon nu theg pa chen po la yang dag par gnas pa'i rigs kyi bu'am/_rigs kyi bu mo gang la la zhig de bzhin gshegs pa rab tu zhi ba mkhas pa'i gzi brjid 
[\[154b.3\]]dbyangs kyi dbang phyug gi rgyal po de'i mtshan thos nas som nyi mi za la ngas mthong ba la yang yid ches na de tshe 'das pa'i 'og tu kun nas 'od zer zhes bya ba'i ting nge 'dzin thob par 'gyur/_'chi ba'i dus kyi tshe yang sangs rgyas bye ba khrag khrig phrag 'bum du tshang ba dag mthong bar 'gyur/_shar 
[\[154b.4\]]phyogs su ji lta ba bzhin phyogs thams cad du yang de bzhin du sangs rgyas bye ba khrag khrig phrag 'bum du tshang ba dag mthong bar 'gyur/_sangs rgyas bcom ldan 'das de dag gis gang chos bstan pa de dag thams cad kun du 'dzin par 'gyur/_byang chub la thug gi bar du sangs rgyas 
[\[154b.5\]]grangs med pa bye ba khrag khrig phrag 'bum rnams kyis byin gyis brlabs par 'gyur/_las dang po pa'i byang chub sems dpa' de/_bskal pa bye ba khrag khrig 'bum phrag dgu bcur 'khor ba las phyir phyogs nas bla na med pa yang dag par rdzogs pa'i byang chub tu 'gyur ro/_/de nas 
[\[154b.6\]]bcom ldan 'das kyis don 'di nyid tshigs su bcad pas bka' stsal pa/_gang zhig 'jig rten 'di na sangs rgyas kyi/_/yon tan rgya mtsho'i mtshan mchog thob gyur pa/_/des ni sangs rgyas bye ba khri rnams la/_/myur du mchod pa bla med rab tu byed/_/mtha' yas dri med khyad par 
[\[154b.7\]]mchod byas shing /_/srid pa kun tu sangs rgyas che rnams kyi/_/nyi ma mdzad pa'i spyad pa spyod nas su/_/phyis ni byang chub dran dbang des reg 'gyur/_/ji ltar gang gA'i bye snyed rnam par 'dren/_/mang po dag ni tshe gcig gis mchod de/_/kun nas 'od zer ting nge 'dzin thob nas/_/
[\[155a\]]
[\[155a.1\]]phyis ni byang chub mya ngan med reg 'gyur/_/byang chub dri med byang chub che thob nas/_/chos kyi 'khor lo dam pa rab tu bskor/_/sems can sangs rgyas byang chub mchog bzhag nas/_/char chus me bsad ltar ni mya ngan 'da'/_/rkang gnyis 'dren pa mi 
[\[155a.2\]]'dul kha lo sgyur/_/bsod nams zhing ste bsod nams phung po gcig_/de la mi yis dad pa tsam bskyed na/_/skad cig gis ni mi khom thams cad spong /_/gang zhig bde bar gshegs kyi mtshan 'don pa/_/mi lus rnyed pa dal ba gcig thob nas/_/mtha' yas 
[\[155a.3\]]rgya mtsho de bzhin gshegs bzhugs la/_/mi yi mkhas pa bsod nams rab tu byed/_/sangs rgyas mtshan ni stong phrag brgya tsam du/_/goms byed de ni rjes 'thun bzod pa thob/_/lha yi mig thob ji ltar nga yis ni/_/sangs rgyas mar me mdzad mthong me tog gis/_/gtor 
[\[155a.4\]]ba byas nas bzod pa thob gyur pa/_/de 'dra'i bzod pa dag ni thob par 'gyur/_/'jig rten mgon po 'od mdzad thub pa yi/_/mtshan ni thos nas su zhig lung mi nod/_/gzhan du gang zhig mu stegs can gyur pa'am/_/phrag dog dag gis nyams pa'i mi ma gtogs/_/
[\[155a.5\]]'dren pa sangs rgyas kyi ni mngon sum du/_/'di 'dra'i mdo sde bshad pa sus thos pa/_/de ni phyi dus dag tu 'di 'dzin cing /_/gzhan dag la yang rab tu ston par byed/_/gzhon nu steng gi phyogs na sangs rgyas kyi zhing 'di nas gzhon nu dpe snga ma lta bu de las gang 
[\[155a.6\]]gA'i klung gi bye ma snyed 'das nas 'jig rten gyi khams shin tu rnam par phye ba zhes bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas brtson 'grus grangs med pas yang dag par rab tu gnas pa zhes bya ba zhig bzhugs te 
[\[155a.7\]]'tsho zhing gzhes la chos kyang ston to/_/gzhon nu theg pa chen po la yang dag par gnas pa'i rigs kyi bu'am/_rigs kyi bu mo gang la la zhig de bzhin gshegs pa brtson 'grus grangs med pas yang dag par rab tu gnas pa zhes bya ba de'i mtshan thos nas som nyi mi za 
[\[155b\]]
[\[155b.1\]]la ngas mthong ba la yang yid ches na/_de tshe 'das pa'i 'og tu nams kyang brtson 'grus dman par mi 'gyur/_nams kyang 'dod pa la sten par mi 'gyur/_nams kyang ma'i sdug bsngal gyis gos par mi 'gyur/_pha'i sdug bsngal dang /_gnyen gyi sdug bsngal dang /_spun 
[\[155b.2\]]gyi sdug bsngal gyis gos par mi 'gyur/_sring mo'i sdug bsngal gyis gos par mi 'gyur/_nams kyang mdza' bo dang /_bshes gnyen dang /_blon po dang /_snag gi gnyen mtshams kyi sdug bsngal gyis gos par mi 'gyur/_nams kyang skyes bu chen po'i mtshan sum 
[\[155b.3\]]cu rtsa gnyis kyis lus ma brgyan par mi 'gyur/_nams kyang 'dod chags dang zhe sdang dang gti mug mang bar mi 'gyur/_nams kyang nad mang bar mi 'gyur/_nams kyang mya ngan mang bar mi 'gyur/_bde ba mtha' yas pa yongs su bzung bar 'gyur/_byang chub la thug gi bar du yon 
[\[155b.4\]]tan mtha' yas pa bye ba khrag khrig 'bum phrag grangs med pas yongs su bzung bar 'gyur ro/_/de nas bcom ldan 'das kyis don 'di nyid tshigs su bcad pas bka' stsal pa/_gang zhig 'jig rten mgon po'i mtshan/_/thos nas som nyi mi za ba/_/nams kyang 
[\[155b.5\]]pha ma gnyen 'dun gyi/_/tshogs kyi sdug bsngal mi mthong ngo /_/steng gi phyogs na rkang gnyis mchog_/'jig rten snang bar mdzad pa bzhugs/_/srid gsum gsal bar mdzad nas su/_/srog chags rnams la chos ston to/_/rdzogs sangs rgyas pa'i mtshan thos 
[\[155b.6\]]nas/_/de ni gzhan rnams rab bstan na/_/rtag tu sum cu rtsa gnyis kyi/_/mtshan dag gis ni brgyan par 'gyur/_/gang zhig thub pa'i mtshan 'dzin na/_/de ni shes rab mi nyams shing /_/byang chub spyad pa spyod pa'i tshe/_/byang chub sems dpa' la yang mchod/_/sangs 
[\[155b.7\]]rgyas kyi ni mtshan bstan pas/_/phyis ni byang chub spyod pa na/_/sangs rgyas bye ba bsam mi khyab/_/shes rab can gyis rtag mchod 'gyur/_/sangs rgyas mtshan de gang thos nas/_/gzhan rnams la yang rab ston na/_/de 'dra'i bsod nams phung po yi/_/tshad ni 
[\[156a\]]
[\[156a.1\]]bshad par mi nus so/_/de ltar mtshan 'di thos pa ni/_/phyi dus dag ni mang por yang /_/bla med sangs rgyas ye shes la/_/der ni som nyi za mi byed/_/gang gis rdzogs sangs rgyas mthong nas/_/bkur sti rim gro byas pa ni/_/phyi ma'i dus su mdo sde 
[\[156a.2\]]'di/_/de yi lag tu 'thob par 'gyur/_/nga ni byang chub sems dpa' yis/_/bskor dang dra ba can sus mthong /_/des ni mdo sde 'di thos nas/_/de la som nyi za mi 'gyur/_/de bzhin gshegs pa dpag med de/_/sangs rgyas chos la the tsom spangs/_/'di ltar sngon 
[\[156a.3\]]gyi spyod pa ni/_/bskal pa bye ba mang brgyar spyad/_/lag pa rkang pa gtong ba dang /_/rna ba sna dang mgo bo dang /_/bu pho bu mo yul 'khor dag_/byin la yid ni mi dga' med/_/gang zhig mdo sde 'di thos pa/_/phyi ma'i dus na rnyed nas ni/_/gzhan dag la yang ston byed na/_/
[\[156a.4\]]de ni mchod pa'i 'os su 'gyur/_/sangs rgyas kun gyi spyod yul ba/_/mngon rdzogs byang chub 'dod gang gis/_/nam yang 'jig rten mgon po yi/_/bstan la som nyi ma za cig_/de ltar mdo sde 'di thos nas/_/g.yo sgyu med pa'i mis zung la/_/'chag pa dag tu'ang yang dang 
[\[156a.5\]]yang /_/mdo sde 'di ni brjod par bgyi/_/brjod byas zla ba gsum dag tu/_/tshang bar shin tu yang brjod na/_/chos rnams thams cad 'dzin byed pa'i/_/gzungs kyi ye shes thob par 'gyur/_/de nas lits+tsha bI gzhon nu rin chen dra ba can bcom ldan 'das kyis legs par gsungs 
[\[156a.6\]]par rig nas rin thang med pa'i ras bcos bu gser gyis brgyan pa zung gcig bcom ldan 'das la mngon par gsol to/_/de nas bcom ldan 'das kyis de'i tshe rdzu 'phrul mngon par 'du mdzad pa ji lta bus bcom ldan 'das kyi sku thams cad kyi/_ba spu'i khung bu thams cad nas 'od 
[\[156a.7\]]zer dag byung ste/_shar phyogs kyi 'jig rten gyi khams dpag tu med grangs med pa ji snyed pa de dag thams cad snang bar gyur pa dang /_sangs rgyas kyi zhing de dag na sems can gang dag skyes pa de dag gis sangs rgyas kyi zhing mthong ba dang /_sangs rgyas kyi zhing 'di na de bzhin 
[\[156b\]]
[\[156b.1\]]gshegs pa'i 'khor gyi dkyil 'khor du sems can gang dag 'dus pa de dag gis kyang sangs rgyas kyi zhing de mthong ba dang /_de'i tshe gang gA'i klung gi bye ma snyed dgu bcu rtsa dgu snyed kyi sangs rgyas bcom ldan 'das rnams 'khor bzhi po la snang bar gyur pa/_de lta bu'i rdzu 'phrul 
[\[156b.2\]]mngon par 'du mdzad pas mngon par 'du mdzad do/_/de nas bcom ldan 'das kyis lits+tsha bI gzhon nu rin chen dra ba can la bka' stsal pa/_gzhon nu khyod kyis steng gi phyogs logs na sangs rgyas bcom ldan 'das 'di ltar bsam gyis mi khyab pa/_'di ltar gzhal gyis mi 
[\[156b.3\]]lang ba/_'di ltar thug pa med pa/_'di ltar tshad med pa/_'di ltar brjod kyis mi lang ba de dag mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/bka' stsal pa/_rigs kyi bu 'di lta ste/_stong gsum gyi stong 
[\[156b.4\]]chen po'i 'jig rten gyi khams na lha dang mi rnams kyi ming gi tshogs pas ni de bzhin gshegs pa rnams kyi mtshan ches mang ste/_re re la yang mtshan gyi tshogs grangs med bsam gyis mi khyab pa yod de/_'di ltar shar phyogs na de bzhin gshegs pa legs par rab tu zhi ba'i 
[\[156b.5\]]dpal dbyangs kyi dbang phyug gi rgyal po zhes bya ba rnams dang /_de bzhin du de bzhin gshegs pa zla ba'i dkyil 'khor rnam dag ces bya ba rnams dang /_de bzhin du de bzhin gshegs pa me tog gi 'od kyis rnam par rol pa mngon par mkhyen pa'i rgyal po zhes bya ba rnams dang /_
[\[156b.6\]]de bzhin du de bzhin gshegs pa me tog rgyas pa sA la'i rgyal po zhes bya ba rnams dang /_de bzhin du de bzhin gshegs pa rin chen 'od zer zla bas brgyan pa mkhas pa'i gzi brjid dbyangs kyi dbang phyug gi rgyal po zhes bya ba rnams te/_de bzhin gshegs pa gcig gi mtshan ji 
[\[156b.7\]]lta bar de bzhin gshegs pa so so'i mtshan yang de dang 'dra bar mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/de bzhin du lho phyogs dang /_nub phyogs dang /_byang phyogs dang /_de bzhin du 'og gi phyogs 
[\[157a\]]
[\[157a.1\]]dang /_de bzhin du steng gi phyogs te/_de ltar phyogs bcu kun gyi phyogs re re na de bzhin gshegs pa'i mtshan gcig pa yang grangs ma mchis la/_de bzhin gshegs pa'i mtshan tha dad pa yang bzhugs so/_/bka' stsal pa/_gzhon nu khyod kyis 
[\[157a.2\]]'khor los sgyur ba'i rgyal srid la gnas pa de bas kyang ches lhag pa'i sangs rgyas bcom ldan 'das dag mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/de nas lits+tsha bI gzhon nu rin chen dra ba can mgu zhing dga' la 
[\[157a.3\]]yi rangs/_rab tu dga' zhing dga' ba dang yid bde ba skyes nas de'i tshe sa chen po g.yos par gyur to/_/sems can thams cad la phan pa dang /_bde ba skyed pa dang /_sems can thams cad kyi sems rab tu dga' ba dang /_dge ba'i rtsa ba skyed pa'i snang ba chen po byung bar gyur to/_/lha bye ba 
[\[157a.4\]]khrag khrig 'bum phrag du ma dag nam mkha' la 'khod nas/_lha'i 'dzam bu chu bo'i gser gyi phye ma rnams gtor to/_/tshangs pa bye ba khrag khrig 'bum phrag du ma dag gis kyang lha'i tsan dan dmar po'i phye ma rnams kyis/_bcom ldan 'das la gtor/_mngon par gtor/_
[\[157a.5\]]mngon par rab tu gtor to/_/lha bye ba khrag khrig 'bum phrag du ma dag gis kyang lha'i me tog ud pa la dang /_pad ma dang /_ku mu da dang /_pad ma dkar po dang /_man dA ra ba dang /_man dA ra ba chen pos gtor/_mngon par gtor/_mngon par rab tu gtor to/_/lha bye ba 
[\[157a.6\]]khrag khrig 'bum phrag du ma dag gis kyang rin po che'i gdugs stong phul lo/_/lha bye ba khrag khrig 'bum phrag du ma dag gis kyang bcom ldan 'das kyi zhabs la mgo bos phyag 'tshal nas ngus te/_gnas bye ba khrag khrig 'bum phrag du ma dag rjes su dran no/_/'di lta 
[\[157a.7\]]ste/_sangs rgyas bcom ldan 'das kyi byin gyi rlabs kyis kyang cho 'phrul bye ba khrag khrig 'bum phrag du ma dag rab tu bstan to/_/de la 'di skad ces bya ste/_bye ba brgya phrag du ma yi/_/lha rnams kho ra khor yug nas/_/tsan dan dmar po zhib mo yis/_/rdzogs sangs 
[\[157b\]]
[\[157b.1\]]rgyas la 'thor bar byed/_/brgya byin bye ba phrag stong dag_/mkha' la gnas nas 'dzam bu yi/_/chu bo'i gser phye mang po yis/_/de bzhin gshegs la 'thor bar byed/_/tshangs pa bye ba nyer lhags nas/_/tsan dan dmar po'i phye ma yis/_/rdzogs sangs rgyas la 
[\[157b.2\]]'thor byed cing /_/sgra dbyangs snyan pa kun du sgrogs/_/dri ma med pa'i 'od rig nas/_/nam mkha' la ni lha 'khod do/_/glu dbyangs dpag tu med pa len/_/mkha' la ras kyis g.yob par byed/_/nam mkha' la ni lha 'khod de/_/pad ma brgya phrag stong blangs nas/_/
[\[157b.3\]]'jig rten gsal la ston byed cing /_/rgyal mtshan la sogs mchod pa byed/_/zla med rgyal mchog thub dbang la/_/rab tu yid dgas phyag 'tshal zhing /_/bstod byed nor bu rin chen dang /_/mu tig rgyan phreng 'thor bar byed/_/mi ni bye ba 'bum tham pa/_/rgyal mchog 
[\[157b.4\]]zla med pa la mchod/_/sngon gyi gnas brgya rjes dran zhing /_/thub mchog bla med mgos phyag 'tshal/_/de nas 'jig rten snang mdzad pas/_/chos kyi rnga ni rab brdungs te/_/de yis sgras ni zhing rab mang /_/bye ba dag tu go bar byas/_/de yi tshe na sems can ni/_/bye ba grangs 
[\[157b.5\]]med kun nas lhags/_/de dag rdzogs pa'i sangs rgyas kyis/_/sangs rgyas ye shes bla med bkod/_/de tshe gzhon nu dga' gyur nas/_/tsan dan sbrul gyi snying po yi/_/gdan 'bul rin chen phye ma yis/_/gzhon nu sangs rgyas gtso la mchod/_/nor bu rin chen 'od 
[\[157b.6\]]gcig ni/_/'jig rten stong du gtong bar byed/_/rin chen gcig las 'od zer ni/_/stong phrag bye bar gtong bar byed/_/de bzhin rin chen ma lus las/_/'od zer dag ni byung bar gyur/_/de dag gis ni de yi tshe/_/yangs pa can yang snang bar byas/_/rin chen rnam pa de snyed 
[\[157b.7\]]kyis/_/sangs rgyas gtso la mchod byed cing /_/rin po che yi phung po yang /_/thub pa che la 'bul bar byed/_/gdugs ni gang dag mu khyud byas/_/mu tig phreng gis yongs brgyan pa/_/re re la yang mu khyud can/_/stong phrag nyi shu rtsa lnga'o/_/'di 'dra'i legs pa de yis ni/_/
[\[158a\]]
[\[158a.1\]]thub pa che la mchod pa byas/_/byang chub sems dpa' thams cad la/_/gseng thags kyi ni gos phul lo/_/byang chub shing dag sprul nas su/_/de'i drung seng ge'i khri bshams la/_/stong phrag bye ba nyi shu lnga/_/de rnams la ni 'khod gyur pa/_/lo ni bye ba 
[\[158a.2\]]grangs snyed par/_/bgrang ba dag tu mi chod pa'i/_/byang chub sems dpa' thams cad ni/_/bye ba brgya phrag lhags par gyur/_/shar gyi phyogs nas bzung nas su/_/lho phyogs nub phyogs byang phyogs dang /_/'og dang steng dang de bzhin du/_/phyogs dag gi yang mtshams nas 
[\[158a.3\]]lhags/_/ji tsam mig gis mthong ba'i bar/_/de srid 'jig rten khams rnams su/_/skyob pa 'jig rten mgon po yi/_/gser gyi mdog 'dra'i 'od kyis gang /_/ston pa gang na bzhugs pa dang /_/chos ni gang na 'bar ba der/_/'jig rten khams ni thams cad nas/_/
[\[158a.4\]]byang chub sems dpa' nye bar lhags/_/de ltar mtha' yas dpag tu med/_/bsam gyis mi khyab mchod pa ni/_/rin chen dra ba lits+tsha bI/_/gzhon nu de yi tshe na byas/_/de nas bdag nyid chen po pa/_/lha dang klu dang mi rnams kyis/_/mdun du mi mchog shAkya yi/_/seng ges 
[\[158a.5\]]dbugs ni 'byin par mdzad/_/nga yi mdun du 'dug nas su/_/khyod kyis 'di 'dra'i mchod byas pa/_/gang gA'i bye ma ji snyed pa/_/de snyed mchod pa dag gis mchod/_/rin chen dra ba can gyi phyir/_/mdo sde bshad pa sus rig pa/_/byang chub las ni mi ldog ste/_/sangs 
[\[158a.6\]]rgyas smra ba'i mchog tu 'gyur/_/gang zhig mdo sde 'di 'dzin pa'i/_/bsod nams phung po'i tshad dag ni/_/'di snyed sogs par 'gyur ro zhes/_/de ltar bshad par mi nus so/_/phyogs bcu'i 'jig rten sa dang chu/_/me dang rlung gi tshad dag ni/_/'di tsam zhes ni bshad par 
[\[158a.7\]]nus/_/bsod nams phung po bshad mi nus/_/dge slong ngam ni dge slong ma/_/dge bsnyen 'am ni dge bsnyen ma/_/gang gis mdo sde 'di thos nas/_/lha dang klu dang lto 'phye che/_/sems can thams cad nyer lhags pas/_/de yi gzi brjid mi bzod de/_/me ni bsil bar 'gyur srid kyi/_/de yi gzi 
[\[158b\]]
[\[158b.1\]]brjid nyams pa med/_/mdo sde 'di ni gang 'dzin pa/_/byang chub spyad pa spyod pa'i tshe/_/sems can kun gyis bsten bya zhing /_/byang chub sems la'ang mchod pa byed/_/gang zhig stobs dang ldan pa'i mis/_/bye ba stong du bshad pa yi/_/skra rtses stong gi 'jig rten khams/_/
[\[158b.2\]]bskal pa bye ba bzung ba bas/_/gang zhig phyi ma'i dus dag tu/_/sangs rgyas byang chub gleng gzhi ni/_/'di 'dra'i rnam pas thos nas su/_/gzhan dag la yang ston byed na/_/gang zhig sngar ni rab bsgrags pa/_/'di yi ngo mtshar chen po yi/_/brgya dang grangs dang bgrang ba dang /_/
[\[158b.3\]]dper yang 'gyur ba ma yin no/_/phyi ma yi ni dus dag tu/_/'di 'dra'i rnam pa seng ge'i sgra/_/bstan pa bla med thos gyur kyang /_/'gal med don med 'gyur bar 'ong /_/'jig rten mgon po rdzogs sangs rgyas/_/'od mdzad gang gis 'dir mthong ba/_/phyi ma'i dus su des thos 
[\[158b.4\]]nas/_/zhe sa gus par byed par 'gyur/_/gal te zhing rnams bye ba na/_/sems can gang dag 'khod de dag_/sangs rgyas ye shes ldan gyur la/_/gang gA yi ni bye ma snyed/_/bskal pa du ma brgya dag tu/_/rim gro dag ni byed pa dang /_/ji ltar stong chen gyi ni 'jig rten khams/_/
[\[158b.5\]]de snyed dag gi gtsug lag khang mchog ni/_/dbul bya lha yi tsan dan dag las byas/_/lha yi gtsug lag khang mchog re re la'ang /_/bye ba phrag stong dag gi khang [{]bzangs [,]bzang [}]byas/_/bye ba phrag stong dag gi khang [{]bzangs kyang [,]bzang yang [}]/_/dbul bya lha yi rin chen dag las byas/_/
[\[158b.6\]]re re'i khri dag bshams nas rim gro pa/_/bye ba phrag brgya shin tu tshang bar bkod/_/mkhas pas de ni rin chen dra ba dag_/blangs nas de tshe khri de brgyan pa rnams/_/gang gA'i bye snyed bskal pa bye ba brgyar/_/thub chen 'jig rten spyod pa bzhugs pa yi/_/sangs rgyas 
[\[158b.7\]]gcig la 'bul bya dbul ba dang /_/ji ltar gang gA'i klung gi bye ma snyed/_/yongs su mya ngan 'das kyi mchod rten byas/_/ji ltar stong chen 'jig rten khams rnams su/_/sangs rgyas gcig gi mchod rten byas pa ni/_/rin chen rang bzhin lha yi sgo stong ldan/_/shin tu 
[\[159a\]]
[\[159a.1\]]legs par srid pa'i rtse srid mtho/_/ji ltar gang gA'i klung gi bye snyed kyi/_/gdugs ni mchod rten gcig la 'bul bar byed/_/de tshe re re gdugs la mu tig gi/_/rgyan phreng bye ba rnams kyang shin tu bkram/_/ji ltar gang gA'i klung gi bye ma snyed/_/bye 
[\[159a.2\]]ba'i 'phan dang rin chen sna tshogs kyi/_/rgyal mtshan bye ba phrag brgya gang gA yi/_/bye snyed mchod rten dag la 'bul bar byed/_/snang ba mdzad pa thams cad mkhyen gcig gi/_/mchod rten gcig la sil snyan bye ba stong /_/dkrol cing gus pa'i mi ni sa ya dag_/bye ba phrag 
[\[159a.3\]]stong tshang ba 'bul bar byed/_/me tog gdugs brgya du ma mchod rten la 'bul ba/_/thub pa che la de 'dra'i mchod pa nyin gcig bzhin/_/gang gA'i bye snyed bskal pa stong du byed pa bas/_/gang zhig mdo sde 'di las tshigs bcad gcig thos nas/_/som nyi med cing 'dun pa skyed 
[\[159a.4\]]byed la/_/rgyal ba'i mtshan 'di dag kyang rjod byed na/_/de bas bsod nams 'di ni bla med mchog_/mkhas pa ting nge 'dzin gyi ming thos shing /_/tshul khrims skyon med mtshan 'di 'dzin pa dang /_/de bzhin sangs rgyas la ni mchod byed pa/_/des ni gang gA'i bye snyed 
[\[159a.5\]]sangs rgyas mthong /_/thub chen rkang gnyis mchog gyur de dag la/_/mchod pa dam pa'ang yid kyis byas nas ni/_/rtag tu myos med chos kyang ston byed cing /_/bskal pa bye ba de ni rmongs med 'gyur/_/'jig rten mgon pos mdo mchog rgyal po 'di/_/ston pa'i tshe na gang 
[\[159a.6\]]gis sngon mthong ba/_/rgyal ba mchog las 'di ni thos gyur nas/_/phyi ma'i dus su de ni dga' bas 'dzin/_/dri nga phyi sa'i bum pa mis 'dor ltar/_/'dod pa skyon du bgrang ba spong byed cing /_/mkhas pa nges 'byung zhi la mngon dga' ste/_/rtag tu myos med dgon pa sten par byed/_/yangs 
[\[159a.7\]]pa'i grong khyer mchog tu gnas nas su/_/der ni bshad tshe gang gis nga mthong zhing /_/dra ba'ang nga la mchod byed mthong ba ni/_/phyi ma'i dus su mdo mchog 'di 'dzin to/_/nga'i bu gang zhig rtag tu rjes 'brang zhing /_/byang chub zhi ba spyod mchog spyod pa na/_/sems can rnams ni rtag tu 'dul byed pa/_/
[\[159b\]]
[\[159b.1\]]phyi ma'i dus su mdo mchog 'di 'dzin to/_/sangs rgyas 'dren pa gzhal med dpag med kyi/_/spyad pa spyod tshe gang gis rim gro dang /_/de bzhin mchod pa mchog dag byed pa ni/_/de ni phyi dus rgyal mchog chos 'dzin to/_/gang zhig bskal pa bye bar tshangs spyod cing /_/'jig rten 
[\[159b.2\]]mtha' yas don ni sngar spyad pa/_/gang zhig phyi ma'i dus su mdo sde 'di/_/thos pa'i bsod nams grangs su 'gyur ma yin/_/sangs rgyas 'khrugs med yang na tshe dpag med/_/sangs rgyas gzhal med dpag med de dag 'dir/_/sems can snying po gang gis mthong 'dod pa/_/mdo sde 
[\[159b.3\]]mdzes pa dpag med bzung bar gyis/_/tshe dpag med dang mi 'khrugs dri med 'od/_/seng ge dang ni tog dang de bzhin du/_/gang zhig sangs rgyas de kun mthong 'dod pa/_/phyi ma'i dus su rgyal mchog chos zung shig_/sangs rgyas byams pa dang ni dri med 'od/_/bdag nyid chen po dang ni 
[\[159b.4\]]seng ge tog_/rab snang gtso bo de bzhin mthong 'dod pa/_/de ni phyi dus rgyal mchog chos zung shig_/'di 'dra'i mdo sde khyad par 'phags mchog dag_/rin chen dra ba can la nga yis bshad/_/phyi ma'i dus su de tshe khyod kyis ni/_/bag med gnas la 'dug par ma byed cig_/phyi ma'i dus 
[\[159b.5\]]kyi tshe ru gyur pa na/_/tshul khrims skyon med rtag tu bag byos dang /_/de nas khyod ni 'chi ba'i dus byas nas/_/rgyal ba 'od zer mtha' yas can gyi zhing /_/rin chen ldan zhes bya ba'i 'jig rten khams/_/steng gi 'jig rten khams su 'gro bar 'gyur/_/de nas khyod ni 'chi ba'i dus byas nas/_/
[\[159b.6\]]myur ba nyid du sangs rgyas byams pa mthong /_/bcom ldan 'das kyis de skad ces bka' stsal pa dang /_lits+tsha bI gzhon nu rin chen dra ba can dang /_byams pa la sogs pa byang chub sems dpa' bye ba phrag bzhi bcu dang /_dgra bcom pa bye ba phrag drug cu dang /_lha bye ba phrag dgu bcu rtsa dgu rnams yi rangs 
[\[159b.7\]]te bcom ldan 'das kyis gsungs pa la mngon par bstod do/_/'phags pa rin chen dra ba can gyis zhus pa zhes bya ba theg pa chen po'i mdo rdzogs [{]s+ho[,]so[}]//_//rgya gar gyi mkhan po dz+nyA na gar b+ha dang /_lots+tsha ba ban+de ye shes snying pos bsgyur/_zhus chen gyi lots+tsha ba ban+de dpal brtsegs kyis zhus te gtan la phab pa//_//
[\[160a\]]
[\[160a.1\]{D164}]@##//_//rgya gar skad du/_Ar+ya rat+na tsan dra pa ri pr-its+tshA nA ma ma hA yA na sU tra/_bod skad du/_'phags pa rin chen zla bas zhus pa zhes bya ba theg pa chen po'i mdo/_thams cad mkhyen pa la phyag 'tshal lo/_/'di skad bdag gis thos pa dus gcig na/_bcom 
[\[160a.2\]]ldan 'das rgyal po'i khab na bya rgod phung po'i ri la shA ri'i bu dang /_maud gal gyi bu chen po la sogs pa dge slong 'bum phrag bdun cu rtsa gnyis kyi dge slong gi dge 'dun chen po rnams dang /_thabs cig tu bzhugs te/_byang chub sems dpa' dgu khri la 'di lta ste/_byang 
[\[160a.3\]]chub sems dpa' sems dpa' chen po byams pa dang /_byang chub sems dpa' sems dpa' chen po 'jam dpal dang /_byang chub sems dpa' sems dpa' chen po blo gros mi zad pa dang /_byang chub sems dpa' sems dpa' chen po blo gros rgya mtsho dang /_byang chub 
[\[160a.4\]]sems dpa' sems dpa' chen po blo gros mtha' yas dang /_byang chub sems dpa' sems dpa' chen po blo gros brtan pa dang /_byang chub sems dpa' sems dpa' chen po khams gsum rnam par gnon pa dang /_byang chub sems dpa' sems dpa' chen po lag 
[\[160a.5\]]na rin po che dang /_byang chub sems dpa' sems dpa' chen po sman gyi rgyal po dang /_byang chub sems dpa' sems dpa' chen po rin chen 'byung gnas dang /_byang chub sems dpa' sems dpa' chen po dga' sdug dang /_de dag la sogs pa byang chub sems dpa' 
[\[160a.6\]]dgu khri dang /_lha'i bu bye ba khrag khrig 'bum phrag du ma dag dang /_rgyal po chen po bzhi dang /_lha rnams kyi dbang po brgya byin g.yog 'khor lha'i bu 'bum phrag du ma dang bcas pa dang /_mi mjed kyi bdag po tshangs pa g.yog 'khor tshangs ris kyi lha'i bu 'bum phrag du 
[\[160a.7\]]ma dang bcas pa dang /_klu'i rgyal po rgya mtsho dang /_klu'i rgyal po ma dros pa dang /_klu'i rgyal po e la'i 'dab dang /_klu'i rgyal po kun du grags dang /_de dag la sogs pa klu 'bum phrag du ma dang /_gnod sbyin gyi sde dpon chen po 'brog gnas dang /_khab spu 
[\[160b\]]
[\[160b.1\]]can dang /_rtsi sman dang /_bong bu dang /_de dag la sogs pa gnod sbyin gyi sde dpon 'bum phrag du ma dang thabs cig tu bzhugs so/_/de nas bcom ldan 'das snga dro'i dus kyi tshe/_sham thabs dang chos gos gsol te/_lhung bzed bsnams nas rgyal po'i khab kyi grong khyer chen 
[\[160b.2\]]por bsod snyoms la gshegs so/_/de'i tshe rgyal po gzugs can snying po'i sras khye'u rin chen zla ba zhes bya ba glang po che'i lag brgyad pa zhes bya ba rin po che sna bdun gyis brgyan cing gser gyi dra bas g.yogs pa/_dril bu g.yer kha dpyangs pa/_gser gyis spras pa'i dar gyi lda ldi 
[\[160b.3\]]mang pos mdzes par byas pa/_bdug pas bdugs pa/_me tog sil mas gtor ba/_rgyal mtshan dang ba dan bsgreng ba/_gdugs dang ra bas brgyan pa/_rin po che'i shing ljon pas mdzes par byas pa/_stegs bu bdun gyis kho ra khor yug dag bskor ba la zhon nas rgyal po'i 
[\[160b.4\]]'byor pa chen po dang /_rgyal po'i mthu chen po dang ldan pas rgyal po'i khab kyi grong khyer chen po nas byung ste/_sems can thams cad la sbyin pa dag sbyin zhing song ba las gzhon nu rin chen zla bas thag ring po zhig nas bcom ldan 'das mdzes pa/_dad par bya ba/_dbang po dul 
[\[160b.5\]]ba/_thugs dul ba/_kha dog bzang po rgyas pa mchog dang ldan pa/_dul ba dang zhi ba'i mchog_/dul ba dang zhi ba dam pa'i pha rol tu phyin pa/_gtso bo chen po/_dbang po bsrungs pa/_dbang po thul ba/_mtsho ltar dang zhing gsal la rnyog pa med pa/_skyes bu chen po'i mtshan sum 
[\[160b.6\]]cu rtsa gnyis mnga' ba/_dpe byad bzang po brgyad cus brgyan pa'i sku gser gyi mchod sdong ltar 'phags la dpal gyi mchog gis lam me/_lhan ne/_lhang nge ste gshegs pa mthong ngo /_/mthong nas kyang sems dad par gyur to/_/sems dad par gyur nas glang po che'i steng nas 
[\[160b.7\]]skyen par babs te/_bcom ldan 'das ga la ba der song ste phyin nas/_bcom ldan 'das kyi zhabs la phyag 'tshal te/_bcom ldan 'das la lan gsum bskor ba byas nas phyogs gcig tu 'dug go/_/bcom ldan 'das la zhe sa dang bcas/_gus pa dang bcas pas 
[\[161a\]]
[\[161a.1\]]phyogs gcig tu 'dug nas rgyal po gzugs can snying po'i sras khye'u rin chen zla bas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das rigs kyi bu'am/_rigs kyi bu 
[\[161a.2\]]mo dad pa can gang dag gis phyogs bcu'i de bzhin gshegs pa dgra bcom pa yang dag par rdzogs pa'i sangs rgyas bcu po dag gi mtshan thos pa bla na med pa yang dag par rdzogs pa'i byang chub las phyir mi ldog par 'gyur ba de lta bu bcom ldan 'das kyis bshad du gsol/_
[\[161a.3\]]bde bar gshegs pas bshad du gsol/_de skad ces gsol pa dang /_bcom ldan 'das kyis rgyal po gzugs can snying po'i sras khye'u rin chen zla ba la 'di skad ces bka' stsal to/_/gzhon nu legs so legs so/_/gzhon nu khyod 'di ltar skye bo mang po la 
[\[161a.4\]]phan pa dang /_skye bo mang po la bde ba'i phyir dang /_'jig rten la snying brtse ba dang /_skye bo'i tshogs phal po che'i don dang /_lha dang mi rnams la phan pa dang /_bde ba'i phyir zhugs pa dang /_da ltar dang /_ma 'ongs pa'i byang chub sems dpa' sems dpa' chen po 
[\[161a.5\]]rnams yongs su gzung ba'i phyir zhugs te/_gzhon nu khyod de bzhin gshegs pa dgra bcom pa yang dag par rdzogs pa'i sangs rgyas la don 'di zhu bar sems pa legs so/_/gzhon nu khyod kyi zhu ba bzang ste spobs pa dge'o/_/de'i phyir gzhon nu khyod legs par rab tu nyon la 
[\[161a.6\]]yid la zung shig dang bshad do/_/sems rtse gcig tu rna ba blags te sems sdus la soms shig dang /_don de ngas khyod la bshad do/_/de nas rgyal po gzugs can snying po'i sras khye'u rin chen zla bas bcom ldan 'das la legs so zhes gsol nas bcom ldan 'das kyi 
[\[161a.7\]]ltar nyan pa dang /_bcom ldan 'das kyis de la 'di skad ces bka' stsal to/_/gzhon nu sangs rgyas kyi zhing 'di nas shar phyogs su sangs rgyas kyi zhing bye ba khrag khrig 'bum phrag dpag tu med grangs med bsam gyis mi khyab gzhal du med pa snyed 'das pa na 'jig rten gyi 
[\[161b\]]
[\[161b.1\]]khams mya ngan med pa zhes bya ba zhig yod do/_/'jig rten gyi khams mya ngan med pa zhes bya ba de sangs rgyas kyi zhing dpag tu med pa ji snyed cig 'das pa na yod ce na/_gzhon nu dper na stong gsum gyi stong chen po'i 'jig rten gyi khams 'di srid pa'i rtse mo'i bar du bye mas yongs su gang 
[\[161b.2\]]bar gyur la/_de nas mi la la zhig gis bye ma de'i sa 'bru re re nas blangs shing shar phyogs kyi sangs rgyas kyi zhing re rer bye ma 'bru re 'jog par byed pa de lta bu'i tshul gyis bye ma de thams cad shar phyogs su yongs su zad cing yongs su gtugs par gyur kyang /_sangs rgyas kyi zhing de dag gi tshad dam 
[\[161b.3\]]mtha' rtogs par mi nus pa'i sangs rgyas kyi zhing bye ba khrag khrig 'bum phrag dpag tu med grangs med pa de snyed 'das pa na 'jig rten gyi khams mya ngan med pa zhes bya ba de yod de/_'jig rten gyi khams de yang lag mthil ltar mnyam par gyur pa/_rin po che sna bdun gyis legs par 
[\[161b.4\]]brgyan pa/_gser gyi sa gzhir 'dug cing /_mig [{]mangs [,]mang [}]ris su bris pa/_rin po che'i shing ljon pas brgyan pa/_sems can dmyal ba dang /_dud 'gro'i skye gnas dang /[ {]yi dgas [,]yi dwags [}]dang /_lha ma yin gyi tshogs rnams med pa/_rtswa dang /_shing skam dang /_tsher ma dang /_rdo dang /_
[\[161b.5\]]gseg ma dang /_gyo mo dag med pa/_ngam grog dang g.yang sa med pa/_me tog sil ma dag bkram pa yin te/_de na de bzhin gshegs pa dgra bcom pa yang dag rdzogs pa'i sangs rgyas dpal bzang po zhes bya ba da ltar bzhugs shing 'tsho la gzhes te/_byang chub sems dpa'i tshogs 
[\[161b.6\]]kyis bskor cing /_byang chub sems dpas mdun gyis bltas pa/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu gdul bya'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das skyes bu 
[\[161b.7\]]chen po'i mtshan sum cu rtsa gnyis kyis brgyan pa'i sku/_gser legs par btsos shing legs par dul ba lta bu rin po che'i rgyan legs par bkod pa bzhin du 'khor gyi nang na mdzes par bzhugs shing /_thog mar dge ba/_bar du dge ba/_tha mar dge ba'i chos ston to/_/'di 
[\[162a\]]
[\[162a.1\]]skad ces kyang ston te/_'di ltar sa'i khams ni med par mi 'gyur ro/_/de bzhin du chu'i khams dang /_me'i khams dang /_rlung gi khams dang /_skye dgu'i bdag po tshangs pa dang /_gzugs dang /_tshor ba dang /_'du shes dang /_'du byed dang /_rnam par 
[\[162a.2\]]shes pa med par mi 'gyur ro zhes ston to/_/gzhon nu gzhan yang de bzhin gshegs pa dgra bcom pa yang dag par rdzogs pa'i sangs rgyas dpal bzang po bla na med pa yang dag par rdzogs pa'i byang chub mngon par rdzogs par sangs rgyas nas ni bskal pa bye ba phrag drug cu 
[\[162a.3\]]lon no/_/gzhon nu gzhan yang sangs rgyas kyi zhing de na nyin mo dang /_mtshan mo'i ming yang med de/_'dzam bu'i gling gi rtsi ba'i thabs 'dis dper bya ba ni ma gtogs so/_/sangs rgyas kyi zhing de thams cad kyang rtag tu de bzhin gshegs pa de'i 'od kyis snang bar 'dug go/_/
[\[162a.4\]]gzhon nu gzhan yang de bzhin gshegs pa des chos bstan pa re res kyang sems can bye ba khrag khrig phrag 'bum dpag tu med pa dag mi skye ba'i chos la 'god par mdzad do/_/bzod pa dang po dang /_bzod pa gnyis pa dang /_bzod pa gsum pa la ni de'i nyis 'gyur 'god par 
[\[162a.5\]]mdzad do/_/gzhon nu gzhan yang de bzhin gshegs pa dgra bcom pa yang dag par rdzogs pa'i sangs rgyas de'i sngon gyi smon lam gyi stobs bskyed pas sangs rgyas kyi zhing gzhan dag na gang dag sngon gyi rgyal ba rnams la lhag par bya ba byas shing dge ba'i rtsa ba bskyed pa'i sems can 
[\[162a.6\]]dag gi lus la 'od kyis reg pa de dag kyang mi skye ba'i chos la bzod pa thob bo/_/gzhon nu gzhan yang rigs kyi bu'am/_rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas dpal bzang po de'i mtshan thos na bla na med pa yang dag par 
[\[162a.7\]]rdzogs pa'i byang chub las phyir mi ldog par 'gyur ro/_/gzhon nu 'di nas lho phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams dga' ba zhes bya ba zhig yod de/_lag mthil ltar mnyam pa zhes bya ba 
[\[162b\]]
[\[162b.1\]]nas snga ma bzhin du sbyar ro/_/de na de bzhin gshegs pa dgra bcom pa yang dag par rdzogs pa'i sangs rgyas tsan dan dpal zhes bya ba da ltar bzhugs shing 'tsho la gzhes te/_byang chub sems dpas bskor cing byang chub sems dpas mdun gyis bltas pa la thog mar dge ba/_bar 
[\[162b.2\]]du dge ba/_tha mar dge ba'i chos ston to/_/zhes bya ba nas rnam par shes pa med par mi 'gyur ro/_/zhes bya ba'i bar du snga ma bzhin du sbyar ro/_/gzhon nu de la ji snyam du sems/_ci'i phyir de bzhin gshegs pa de tsan dan dpal zhes bya zhe na/_gzhon nu de bzhin gshegs pa 
[\[162b.3\]]de'i sangs rgyas kyi zhing de thams cad tsan dan gyi khang pa brtsigs pas yongs su khyab pas na/_de'i phyir de bzhin gshegs pa de'i mtshan tsan dan dpal zhes bya'o/_/gzhan yang rigs kyi bu'am rigs kyi bu mo yang rung de bzhin gshegs pa dgra bcom pa yang dag par rdzogs 
[\[162b.4\]]pa'i sangs rgyas de'i mtshan thos na bla na med pa yang dag par rdzogs pa'i byang chub las phyir mi ldog par 'gyur ro/_/gzhon nu 'di nas nub phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams bzang po 
[\[162b.5\]]zhes bya ba zhig yod de/_lag mthil ltar mnyam par gyur pa zhes bya ba nas snga ma bzhin du sbyar te/_ji ltar gong du bstan pa bzhin no/_/de na de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas zhes bya ba da ltar bzhugs shing 'tsho la 
[\[162b.6\]]gzhes te/_byang chub sems dpas yongs su bskor cing /_byang chub sems dpas mdun gyis bltas pa la thog mar dge ba/_bar du dge ba/_tha mar dge ba'i chos ston to/_/'di skad ces kyang chos ston to/_/zhes bya ba nas rnam par shes pa med par mi 'gyur ro/_/zhes bya 
[\[162b.7\]]ba'i bar du snga ma bzhin du sbyar ro/_/gzhon nu gzhan yang rigs kyi bu'am/_rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing 'od de 
[\[163a\]]
[\[163a.1\]]yang nyams su myong ngo /_/gzhon nu 'di nas byang phyogs su sangs rgyas kyi zhing bye ba khrag khrig 'bum phrag grangs med pa snga ma ji snyed pa de snyed 'das pa na 'jig rten gyi khams 'khrug med ces bya ba zhig yod de/_lag mthil ltar mnyam par gyur pa zhes bya ba 
[\[163a.2\]]nas thams cad snga ma bzhin du sbyar ro/_/de na de bzhin gshegs pa dgra bcom pa yang dag par rdzogs pa'i sangs rgyas me tog gi dpal zhes bya ba da ltar bzhugs shing 'tsho la gzhes te/_byang chub sems dpas yongs su bskor cing byang chub sems dpas mdun gyis bltas pa 
[\[163a.3\]]la chos ston to/_/zhes bya ba nas rnam par shes pa med par mi 'gyur ro/_/zhes bya ba'i bar du snga ma bzhin du sbyar ro/_/gzhon nu gzhan yang rigs kyi bu'am/_rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas de'i mtshan 
[\[163a.4\]]thos nas bla na med pa yang dag par rdzogs pa'i byang chub las phyir mi ldog par 'gyur zhing lha dang bcas pa'i 'jig rten gyi rgyal mtshan lta bur 'gyur ro/_/gzhon nu 'di nas shar lho'i phyogs mtshams su sangs rgyas kyi zhing bye ba khrag khrig 'bum phrag grangs med pa de snyed 'das 
[\[163a.5\]]pa na 'jig rten gyi khams zla ba snang ba zhes bya ba zhig yod de/_lag mthil ltar mnyam pa zhes bya ba nas snga ma bzhin du sbyar ro/_/gzhon nu de la ji snyam du sems/_ci'i phyir 'jig rten gyi khams zla ba snang ba zhes bya zhe na/_'jig rten gyi khams de thams cad de bzhin gshegs 
[\[163a.6\]]pa de'i 'od kyis snang bar byas pas na/_de'i phyir 'jig rten gyi khams de zla ba snang ba zhes bya'o/_/de na de bzhin gshegs pa dgra bcom pa yang dag par rdzogs pa'i sangs rgyas mya ngan med pa'i dpal zhes bya ba da ltar bzhugs shing 'tsho la gzhes te/_byang chub sems dpas 
[\[163a.7\]]yongs su bskor cing byang chub sems dpas mdun gyis bltas pa la chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du sbyar ro/_/rigs kyi bu'am rigs kyi bu mo yang rung /_de'i mtshan thos na bla na med pa yang dag par rdzogs 
[\[163b\]]
[\[163b.1\]]pa'i byang chub las phyir mi ldog par 'gyur ro/_/gzhon nu 'di nas lho nub kyi phyogs mtshams su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams tog dang ldan pa zhes bya ba zhig yod de/_lag mthil ltar mnyam par gyur pa 
[\[163b.2\]]zhes bya ba nas snga ma bzhin du sbyar ro/_/de na de bzhin gshegs pa dgra bcom pa yang dag par rdzogs pa'i sangs rgyas rin po che'i mchod sdong zhes bya ba da ltar bzhugs shing 'tsho la gzhes te/_byang chub sems dpas yongs su bskor cing byang chub sems dpas mdun gyis 
[\[163b.3\]]bltas pa la chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du sbyar ro/_/rigs kyi bu'am rigs kyi bu mo yang rung /_de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing 'jig 
[\[163b.4\]]rten na rin po che ltar mngon par 'phags par 'gyur ro/_/gzhon nu 'di nas nub byang gi phyogs mtshams su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams sgra ldan zhes bya ba zhig yod de/_lag mthil ltar mnyam par 
[\[163b.5\]]gyur pa zhes bya ba nas snga ma bzhin du sbyar ro/_/gzhon nu de la ji snyam du sems/_ci'i phyir 'jig rten gyi khams de sgra dang ldan zhes bya zhe na 'jig rten gyi khams de sgra 'di lta bu dag dang ldan te/_'di lta ste/_sangs rgyas kyi sgra dang /_chos kyi sgra dang /_dge 'dun gyi sgra dang /_stong pa 
[\[163b.6\]]nyid kyi sgra dang /_mtshan ma med pa'i sgra dang /_smon pa med pa'i sgra dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi sgra dang /_rnam par grol ba'i sgra dang /_rnam par grol ba'i ye shes gzigs pa'i sgra rnams dang ldan 
[\[163b.7\]]no/_/gzhon nu 'jig rten gyi khams de sgra de lta bu dag dang ldan pas na de'i phyir 'jig rten gyi khams de sgra dang ldan zhes bya'o/_/de na de bzhin gshegs pa dgra bcom pa yang dag par rdzogs pa'i sangs rgyas me tog dpal zhes bya ba da ltar bzhugs shing 'tsho la gzhes te/_byang chub 
[\[164a\]]
[\[164a.1\]]sems dpas bskor cing byang chub sems dpas mdun gyis bltas pa la chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du sbyar ro/_/rigs kyi bu'am rigs kyi bu mo yang rung /_de'i mtshan thos na bla na med 
[\[164a.2\]]pa yang dag par rdzogs pa'i byang chub las phyir mi ldog par 'gyur zhing me tog ltar mi dge ba'i chos rnams kyis kyang gos par mi 'gyur ro/_/gzhon nu 'di nas byang shar gyi phyogs mtshams su sangs rgyas kyi zhing bye ba khrag khrig 'bum phrag grangs med pa de snyed 'das pa na 
[\[164a.3\]]'jig rten gyi khams bde ldan zhes bya ba zhig yod de/_'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang zhing lag mthil ltar mnyam par gyur pa zhes bya ba nas snga ma bzhin du sbyar ro/_/de na de bzhin gshegs pa dgra bcom 
[\[164a.4\]]pa yang dag par rdzogs pa'i sangs rgyas mngon par shes pa chung ngu dang /_'bring dang /_chen pos rnam par rol pa zhes bya ba da ltar bzhugs shing 'tsho la gzhes te/_byang chub sems dpas bskor cing byang chub sems dpas mdun gyis bltas pa la chos ston to zhes bya 
[\[164a.5\]]ba nas rnam par shes pa med par mi 'gyur ro zhes bya ba nas snga ma bzhin du sbyar ro/_/rigs kyi bu'am rigs kyi bu mo yang rung /_de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing byang chub sems dpa'i spyod pa dang tshul 
[\[164a.6\]]thams cad la mkhas shing pha rol tu phyin pa'i shes pa yang yongs su 'dzin par 'gyur ro/_/gzhon nu 'di nas 'og gi phyogs su sangs rgyas kyi zhing bye ba khrag khrig 'bum phrag grangs med pa de snyed 'das pa na 'jig rten gyi khams yangs pa dang ldan pa zhes bya ba zhig yod do/_/
[\[164a.7\]]gzhon nu de la ji snyam du sems/_ci'i phyir 'jig rten gyi khams de yangs pa dang ldan pa zhes bya zhe na/_'jig rten gyi khams de lag mthil ltar mnyam par gyur pa/_ri med cing khor yug dang /_khor yug chen po med de/_sangs rgyas kyi zhing de na ri zhes bya ba'i ming yang 
[\[164b\]]
[\[164b.1\]]ye med pas na de'i phyir 'jig rten gyi khams de yangs pa dang ldan pa zhes bya'o/_/de na de bzhin gshegs pa dgra bcom pa yang dag par rdzogs pa'i sangs rgyas snang ba'i dpal zhes bya ba da ltar bzhugs shing 'tsho la gzhes te/_byang chub sems dpas bskor cing byang chub 
[\[164b.2\]]sems dpas mdun gyis bltas pa la chos ston to zhes bya ba nas rnam par shes pa med par mi 'gyur ro zhes bya ba'i bar du snga ma bzhin du sbyar ro/_/rigs kyi bu'am rigs kyi bu mo yang rung /_de'i mtshan thos na bla na med pa yang dag par rdzogs pa'i byang chub las phyir mi 
[\[164b.3\]]ldog par 'gyur zhing nye bar len pa'i nyon mongs pa thams cad zad par yang rjes su 'dzin par 'gyur ro/_/gzhon nu sangs rgyas kyi zhing 'di nas steng gi phyogs su sangs rgyas kyi zhing bye ba khrag khrig 'bum phrag grangs med/_dpag tu med/_bsam gyis mi khyab/_gzhal 
[\[164b.4\]]du med pa de snyed 'das pa na 'jig rten gyi khams zla ba can zhes bya ba zhig yod de/_'jig rten gyi khams zla ba can zhes bya ba de sangs rgyas kyi zhing dpag tu med pa ji snyed cig 'das pa na yod ce na/_gzhon nu 'di lta ste/_stong gsum gyi stong chen po'i 'jig rten gyi khams 'di 
[\[164b.5\]]srid pa'i rtse mo'i bar du bye mas yongs su gang bar gyur la/_de nas mi la la zhig gis bye ma de las 'bru re re nas blangs shing steng gi phyogs kyi sangs rgyas kyi zhing re rer bye ma 'bru re re 'jog par byed pa de lta bu'i tshul gyis bye ma de thams cad steng gi phyogs su yongs su zad cing 
[\[164b.6\]]yongs su gtugs par gyur kyang sangs rgyas kyi zhing de dag gi tshad dam mtha' rtogs par mi nus pa'i sangs rgyas kyi zhing bye ba khrag khrig 'bum phrag dpag tu med grangs med pa de snyed 'das pa na 'jig rten gyi khams zla ba can zhes bya ba de yod de/_'jig rten gyi khams de yang lag mthil ltar 
[\[164b.7\]]mnyam par gyur pa/_rin po che sna bdun gyis legs par brgyan pa/_gser gyi sa gzhir 'dug cing mig [{]mangs [,]mang [}]ris su bris pa/_rin po che'i shing ljon pas legs par brgyan pa/_sems can dmyal ba dang /_dud 'gro'i skye gnas dang /[ {]yi dgas [,]yi dwags [}]dang /_lha ma yin gyi tshogs 
[\[165a\]]
[\[165a.1\]]rnams med pa/_rtswa dang /_shing skam dang /_tsher ma dang /_rdo dang /_gseg ma dang /_gyo mo dag med pa/_ngam grog dang /_g.yang sa med pa/_me tog gi sil ma dag bkram pa yin te/_de na de bzhin gshegs pa dgra bcom pa yang dag par rdzogs pa'i sangs 
[\[165a.2\]]rgyas nor dpal zhes bya ba da ltar bzhugs shing 'tsho la gzhes te/_byang chub sems dpas bskor cing byang chub sems dpas mdun gyis bltas pa/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med 
[\[165a.3\]]pa/_lha dang mi rnams kyi ston pa/_sangs rgyas bcom ldan 'das skyes bu chen po'i mtshan sum cu rtsa gnyis kyis brgyan pa'i sku gser legs par btsos shing legs par dul ba lta bu rin po che'i rgyan legs par bkod pa bzhin du 'khor gyi nang na mdzes par bzhugs shing thog mar dge ba/_
[\[165a.4\]]bar du dge ba/_tha mar dge ba'i chos ston to/_/'di skad ces kyang ston te/_'di ltar sa'i khams med par mi 'gyur ro/_/de bzhin du chu'i khams dang /_me'i khams dang /_rlung gi khams dang /_skye dgu'i bdag po tshangs pa dang /_gzugs dang /_tshor ba dang /_'du shes dang /_
[\[165a.5\]]'du byed dang /_rnam par shes pa med par mi 'gyur ro zhes ston to/_/rigs kyi bu'am rigs kyi bu mo yang rung de'i mtshan thos na bla na med pa yang dag par rdzogs pa'i byang chub las phyir mi ldog par 'gyur zhing chos rin po che bla na med pa yang thob par 'gyur ro/_/gzhon nu de 
[\[165a.6\]]ltar na rigs kyi bu'am rigs kyi bu mo yang rung de bzhin gshegs pa dgra bcom pa yang dag par rdzogs pa'i sangs rgyas spyod pa dang /_yon tan phun sum tshogs pa dang /_ye shes phun sum tshogs pa dang /_tshul khrims dang /_ting nge 'dzin dang /_shes rab dang /_rnam 
[\[165a.7\]]par grol ba dang /_rnam par grol ba'i ye shes gzigs pa phun sum tshogs pa dang ldan pa de dag gi mtshan thos na bla na med pa yang dag par rdzogs pa'i byang chub las phyir mi ldog par 'gyur ro/_/gzhon nu sngon byung ba 'das pa'i dus bskal pa grangs med pa bas kyang 
[\[165b\]]
[\[165b.1\]]ches grangs med pa yun ring po tshad med pa 'das pa de'i tshe rin chen 'byung gnas zhes bya ba'i bskal pa zhig byung ste/_der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen 
[\[165b.2\]]pa/_skyes bu gdul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rgya mtsho'i dpal zhes bya ba zhig 'jig rten du byung ste/_der de bzhin gshegs pa dgra bcom pa yang dag par rdzogs pa'i sangs rgyas bcu po 'di dag thams 
[\[165b.3\]]cad lhan cig tu 'thun par dge ba'i rtsa ba bskyed de/_zas dang /_skom dang /_bza' ba dang /_bca' ba rnam pa sna tshogs dang /_me tog dang /_spos dang /_me tog phreng ba dang /_byug pa dang /_gdugs dang /_rgyal mtshan dang /_ba dan gyi rnam pa dpag tu med grangs med pas bcom 
[\[165b.4\]]ldan 'das de la mchod pa rgya chen po byas nas thams cad kyis lhan cig tu 'thun par bla na med pa yang dag par rdzogs pa'i byang chub tu sems bskyed de/_thams cad kyis nyi ma gcig tu skad cig thang cig yud tsam gcig la mi skye ba'i chos la bzod pa thob par gyur to/_/de nas 
[\[165b.5\]]de dag gis rim gyis byang chub sems dpa'i spyod pa spyad nas/_byang chub kyi phyogs dang 'thun pa'i chos rnams yongs su rdzogs par byas te/_skad cig thang cig yud tsam gcig la rang rang gi sangs rgyas kyi zhing rnams su bla na med pa yang dag par rdzogs pa'i byang chub 
[\[165b.6\]]mngon par rdzogs par sangs rgyas so/_/skad cig thang cig yud tsam gcig la de dag gis chos kyi 'khor lo bskor to/_/thams cad kyi tshe'i tshad kyang mnyam mo/_/gzhon nu de bzhin gshegs pa dgra bcom pa yang dag par rdzogs pa'i sangs rgyas de dag thams cad kyang nyi ma 
[\[165b.7\]]gcig tu skad cig thang cig yud tsam gcig la yongs su mya ngan las 'da' bar 'gyur ro/_/de skad ces bka' stsal pa dang /_bcom ldan 'das la rgyal po gzugs can snying po'i sras khye'u rin chen zla bas 'di skad ces gsol to/_/bcom ldan 'das de bzhin gshegs pa dgra 
[\[166a\]]
[\[166a.1\]]bcom pa yang dag par rdzogs pa'i sangs rgyas de dag gi sku tshe'i tshad ni ngo mtshar lags te/_bcom ldan 'das de bzhin gshegs pa de dag gis ni sems can rnams la thugs brtse ba'i slad du sku tshe'i tshad de tsam du ring ba gzhes lags so/_/bcom ldan 
[\[166a.2\]]'das gzhan yang rigs kyi bu'am/_rigs kyi bu mo gang de bzhin gshegs pa de rnams kyi sku tshe'i tshad 'di la de bzhin du 'dzin cing yid ches la spong bar mi bgyid/_'dor bar mi bgyid pa de la bsod nams ji tsam skye bar 'gyur lags/_bcom ldan 'das kyis bka' stsal pa/_
[\[166a.3\]]gzhon nu stong gsum gyi stong chen po'i 'jig rten gyi khams 'di dang /_de bzhin gshegs pa bcu po de dag gi sangs rgyas kyi zhing de dag dang /_sangs rgyas kyi zhing bcu po rnams lha'i rin po che sna bdun gyis yongs su bkang nas de bzhin gshegs pa dgra bcom pa yang dag par 
[\[166a.4\]]rdzogs pa'i sangs rgyas rnams la nyin gcig bzhin du sbyin pa byin te/_de lta bur bskal pa grangs med par sbyin pa sbyin par byed la/_rigs kyi bu'am rigs kyi bu mo gang gis mtshan 'di rnams dang /_sku tshe'i tshad 'di rnams thos nas de bzhin du 'dzin cing yid ches la spong bar 
[\[166a.5\]]mi byed/_smod par mi byed de/_mos par byed cing 'thun par byed na bsod nams kyi phung po snga ma des bsod nams kyi phung po de'i brgya'i char yang mi phod/_stong gi cha dang /_dpe'i bar du yang mi bzod do/_/de nas lha rnams kyi dbang po brgya byin dang /_mi mjed kyi bdag po tshangs 
[\[166a.6\]]pa dang /_rgyal po chen po bzhi dang /_lha'i bu dbang phyug dang /_dbang phyug chen po dang /_dpal ldan legs dang /_dga' ldan dang /_lha'i bu yongs su dga' ldan gyis 'di ltar chos kyi rnam grangs 'di dang /_de bzhin gshegs pa bcu po de rnams la mchod pa bya ba'i 
[\[166a.7\]]phyir de bzhin gshegs pa la lha'i me tog dang /_tsan dan gyi phye mas gtor/_mngon par gtor/_mngon par rab tu gtor to/_/tshig 'di skad ces kyang smras te/_bcom ldan 'das rigs kyi bu'am/_rigs kyi bu mo gang dag chos kyi rnam grangs 'di 'dzin pa dang /_
[\[166b\]]
[\[166b.1\]]'chang ba dang /_klog pa dang /_rjod par bgyid pa de dag ni phyag bgyi ba'i 'os lags so/_/bcom ldan 'das tha na chos kyi rnam grangs 'di gang dag gis sug pa na mchis pa de dag ni bla na med pa yang dag par rdzogs pa'i byang chub las phyir mi ldog par 'gyur 
[\[166b.2\]]ba lags so/_/bcom ldan 'das chos kyi rnam grangs 'di rigs kyi bu'am/_rigs kyi bu mo gang dag gi rna lam du grags par 'gyur ba de dag ni bdud sdig can gyi dbang du mchis par mi 'gyur lags so/_/de nas bcom ldan 'das la rgyal po gzugs can snying 
[\[166b.3\]]po'i sras khye'u rin chen zla bas tshigs su bcad pas gsol pa/_phung po med pa bcom ldan 'das/_/khyod kyis legs gsungs dpag tu med/_/bdag dang lhar bcas 'jig rten rnams/_/khyod kyis 'di la yi rang ngo /_/'jig rten mgon po 'das pa na/_/gang 
[\[166b.4\]]dag da dung ma byon dang /_/phyogs rnams ma lus gang bzhugs pa'i/_/sangs rgyas rnams la skyabs su mchis/_/sangs rgyas rnams kyi yul gcig pa/_/chos dang dge 'dun zhi ba'i mchog_/yon tan legs par bsam mi khyab/_/dge 'dun la yang skyabs su mchis/_/
[\[166b.5\]]byang chub sems dpa' 'jigs pa med/_/gang dag bzod la rab gnas shing /_/gang dag gzungs la gnas pa dang /_/gang dag mtshungs med stong nyid tshul/_/mtshan nyid kyi ni mdo sde dang /_/byang chub rgyur 'gyur sde snod dang /_/'thun par 'jug pa'i mdo sde la/_/
[\[166b.6\]]legs bslabs byang chub sems rnams ltar/_/thub pa bdag ni byang chub kyi/_/spyad pa spyod cing slob par 'tshal/_/rang byung de dag ji bzhin du/_/zhing gi bkod pa rnam dag dang /_/spyod dang spyod yul ting 'dzin dang /_/de dag gi ni yon tan dang /_/drang srong mchog rnams sku tshe'i 
[\[166b.7\]]tshad/_/gsungs pa gang lags rdzogs par bgyi/_/de nas bcom ldan 'das kyis lha'i bu de dag dang /_rin chen zla ba gzhon nur gyur pa la legs so zhes bya ba byin nas tshigs su bcad pa 'di dag bka' stsal to/_/'jig rten mgon po de rnams kyi/_/mtshan ni gang zhig 
[\[167a\]]
[\[167a.1\]]'dzin byed pa/_/ma 'ongs dus na de dag kun/_/rkang gnyis rnams kyi mchog tu 'gyur/_/nga yis ji skad gsungs pa bzhin/_/drang srong mchog bzhugs de dag ltar/_/de dag tshe yang bskal pa ni/_/bye ba bsam yas snyed du 'gyur/_/gang zhig skyob pa de dag gi_/
[\[167a.2\]]mtshan 'di dag ni 'dzin 'di la/_/me dang chom rkun dug rnams dang /_/mtshon gyis tshugs par mi 'gyur ro/_/mtshan 'di dag ni 'dzin byed na/_/chu chen dag gis de mi 'chi/_/rgyal po'i gnod pas ma yin te/_/de ni nams kyang chos mi spong /_/mtshan 
[\[167a.3\]]mo thun tshod dang po dang /_/gung dang tha ma'ang de bzhin te/_/dus gsum dag tu mtshan sgrogs dang /_/drang srong mchog ni de dag gi/_/mtshan rnams snga dro sgrogs byed cing /_/nyi ma'i gung la sgrogs byed dang /_/mkhas pa nub kar sgrogs byed pa/_/rmi lam bzang po 
[\[167a.4\]]mthong bar 'gyur/_/mtshan rnams bzung nas de 'og tu/_/bskal pa bye ba stong rnams su/_/sngon chad sdig pa ci bsags pa/_/mi dge thams cad bshags par bya/_/de yis lus ngag yid kyi las/_/mi dge gang dag byas gyur na/_/mtshan rnams bzung 
[\[167a.5\]]nas de 'og tu/_/nyes byas de yang bshags par bya/_/yan lag lnga yis gtugs nas ni/_/rgyal rnams byang chub sngon rol du/_/dus gsum dge ba ci bsags pa/_/de kun rjes su yi rang bya/_/'jig rten rtsa lag rnams kyis ni/_/byang chub brnyes 
[\[167a.6\]]nas chos gsungs dang /_/lus can gang dag 'jig rten gyi/_/mgon po rnams la mchod byed pa/_/de la rgyal ba'i sras rnams kyis/_/nyin mtshan dus gsum yi rang bya/_/des na bdag gzhan don byed pa'i/_/pha rol phyin pa rdzogs par 'gyur/_/bcom 
[\[167a.7\]]ldan 'das kyis de skad ces bka' stsal nas/_rgyal po gzugs can snying po'i sras khye'u rin chen zla ba dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten bcom ldan 'das kyis 
[\[167b\]]
[\[167b.1\]]gsungs pa la yi rangs te mngon par bstod do/_/'phags pa rin chen zla bas zhus pa zhes bya ba theg pa chen po'i mdo rdzogs so//_//rgya gar gyi mkhan po bi shud+d+ha sing ha dang /_lots+tsha ba ban+de dge ba dpal gyis bsgyur/_rgya gar gyi mkhan po pid+yA ka ra sid+ha 
[\[167b.2\]]dang /_zhu chen gyi lots+tsha ba ban+de de ba tsan dras zhus te gtan la phab pa//[ {D165}]@##/_/rgya gar skad du/_Ar+ya k+she mang ka ra pa ri pr-its+tshA nA ma ma hA yA na sU tra/_bod skad du/_'phags pa bde byed kyis zhus pa zhes bya 
[\[167b.3\]]ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa'i dus gcig na/_bcom ldan 'das shAkya'i yul ser skya'i gnas na/_shAkya rnams kyi shing n+ya gro d+ha'i kun dga' ra ba na dge slong lnga 
[\[167b.4\]]brgya'i dge slong gi dge 'dun chen po dang thabs cig tu bzhugs so/_/de'i tshe shAkya'i bu bde byed ces bya ba ser skya'i gnas kyi grong khyer chen po nas byung ste/_shing n+ya gro d+ha'i kun dga' ra ba ga la ba dang /_bcom ldan 'das ga la ba der song ste phyin nas/_bcom ldan 'das 
[\[167b.5\]]kyi zhabs la mgo bos phyag 'tshal nas phyogs gcig tu 'dug go/_/de nas shAkya'i bu bde byed bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das byang chub sems dpa' chos du dang ldan na 
[\[167b.6\]]bla na med pa yang dag par rdzogs pa'i byang chub las phyir mi ldog par 'gyur/_tshegs chung ngus kyang skyes bu chen po'i mtshan sum cu rtsa gnyis mngon par sgrub par bgyid/_sangs rgyas kyi zhing nas sangs rgyas kyi zhing du mchi bar bgyid/_rmongs pa ma mchis par 'gum pa'i 
[\[167b.7\]]dus bgyid par 'gyur/_skyes nas kyang mngon par shes pa lnga dang ldan par 'gyur/_mi khom pa thams cad rnam par spangs shing khom pa 'byor pa thob par 'gyur/_gzungs kyang thob par 'gyur/_spobs pa thogs pa ma mchis pa dang yang ldan par 'gyur/_phyir mi ldog 
[\[168a\]]
[\[168a.1\]]pa'i chos dang ldan zhing stong pa nyid la lhag par mos par yang 'gyur/_rtag tu rab tu 'byung ba la mngon par dga' bar 'gyur/_khyim na gnas kyang rtag tu tshangs par spyod pa la mngon par dga' bar 'gyur lags/_de skad ces gsol pa dang /_bcom 
[\[168a.2\]]ldan 'das kyis shAkya'i bu gzhon nu bde byed la 'di skad ces bka' stsal to/_/rigs kyi bu khyod de bzhin gshegs pa la don 'di yongs su zhu bar sems pa ni rigs kyi bu khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo 
[\[168a.3\]]phal po che'i don dang /_lha dang mi rnams la phan pa dang bde ba'i phyir zhugs pa yin te/_legs so legs so/_/de'i phyir rigs kyi bu khyod legs par rab tu nyon la yid la zung shig dang ngas khyod la bshad do/_/byang chub sems dpa' chos bzhi dang ldan na ji skad smos pa'i 
[\[168a.4\]]yon tan de dag rjes su 'thob ste/_bzhi gang zhe na/_rigs kyi bu 'di la byang chub sems dpa' bzod pa'i stobs dang ldan zhing bzod pa la gnas pa de pha rol gshe yang slar mi gshe ba dang /_brdegs kyang slar mi rdeg pa dang /_mtshang brus kyang slar mtshang mi 'dru ba dang /_khros 
[\[168a.5\]]kyang slar mi khro ba ste/_rigs kyi bu chos bzhi po de dag dang ldan pa'i byang chub sems dpa' ni bla na med pa yang dag par rdzogs pa'i byang chub las phyir mi ldog cing ji skad smras pa'i yon tan phun sum tshogs pa yang rjes su 'thob par 'gyur ro/_/bcom ldan 'das kyis de skad 
[\[168a.6\]]ces bka' stsal te/_bde bar gshegs pas de skad gsungs nas de bzhin du ston pas gzhan yang 'di skad ces bka' stsal to/_/kun tu spyos kyang gshe bar mi byed la/_/gnod byas gzhan la de ni gnod mi byed/_/de ni mi lus spang ba byas nas kyang /_/byang chub sems dpa' yon 
[\[168a.7\]]tan de dag 'thob/_/sdig pa'i tshig rnams rtag tu srung byed cing /_/sdig pa'i sems kyi dbang du mi 'gro la/_/sdig las log ste 'bras bu de thob nas/_/ye shes mchog nyid myur du thob par 'gyur/_/skye bo gang dag 'tshog rung dga' byed cing /_/khro gtum gnod par sems pa'i 
[\[168b\]]
[\[168b.1\]]sems ldan rnams/_/sangs rgyas ye shes yongs su spangs nas su/_/mi mkhas de dag sdug bsngal mi bzad ldan/_/de lta bas na gzhan la mi 'tshog cing /_/rgyu dang mi rgyu rnams la dbyug pa spangs/_/sems can kun la phan zhing snying brtser ldan/_/des 'dir ye shes 
[\[168b.2\]]dam pa myur du 'thob/_/skye bo rmongs pa khros pas zil non pa/_/'jig rten mkhas pa'i bstan las de ring ste/_/de ni log lta rnams kyis ngan 'dzin yin/_/de lta bas na mkhas mis dkrug mi bya/_/byang chub sems dpa' gang 'dir mi khro zhing /_/bden pa rjes srung gzhan la 
[\[168b.3\]]mi gnod pa/_/spyad pa dkon pa 'di dag rdzogs byas nas/_/sum cu rtsa gnyis mtshan mdzes phun sum tshogs/_/mi mkhas rtag tu phung zhing sdang sems ldan/_/pha ma la yang 'di na gus mi byed/_/kun nas nyon mongs rtsa ba rab gnas pa/_/skyes bu tha ma'i nyes pa 'di 
[\[168b.4\]]rnams yin/_/de bas rtag tu bzod pa kho na bsten/_/dge slong chos smra ba la bsten par bya/_/dge ba'i bshes gnyen yongs su mi gtong ste/_/de la byang chub mchog ni dka' ba med/_/rigs kyi bu gzhan yang byang chub sems dpa' chos bzhi dang ldan na bla na med pa yang dag 
[\[168b.5\]]par rdzogs pa'i byang chub las phyir mi ldog cing ji skad smos pa'i yon tan phun sum tshogs pa yang rjes su 'thob bo/_/bzhi gang zhe na/_rigs kyi bu 'di la chos don du gnyer ba dang /_chos 'dod pa dang /_chos kyi kun dga' la dga' zhing mos pa dang /_chos 'dzin pa dang /_
[\[168b.6\]]chos ston pa yin/_bud med yongs su spong zhing bud med la sten par mi byed pa yin/_sbyin pa'i bdag po dang /_kun bged pa'i ngang tshul can dang /_kun bged pa la dga' ba dang /_rmugs pa dang /_gnyid yongs su spong ba yin/_stong pa nyid la mos pa dang /_stong pa nyid la 
[\[168b.7\]]gnas pa yin te/_rigs kyi bu chos bzhi po de dag dang ldan pa'i byang chub sems dpa' ni bla na med pa yang dag par rdzogs pa'i byang chub las phyir mi ldog cing ji skad smos pa'i yon tan de dag kyang 'thob par 'gyur ro/_/bcom ldan 'das kyis de skad ces bka' stsal te/_bde bar 
[\[169a\]]
[\[169a.1\]]gshegs pas de skad gsungs nas de bzhin du ston pas gzhan yang 'di skad ces bka' stsal to/_/sems can gang dag chos ni 'dod pa dang /_/chos kyi don du brtson 'grus bskyed pa dkon/_/gang dag chos kyi 'khor lo skor byed pa/_/de dag ye shes dam pa thob par 
[\[169a.2\]]'gyur/_/gzhan las thos nas yang dag 'dzin byed cing /_/pha rol don du gnyer la chos ston la/_/shes ldan de dag 'khor du zhum pa med/_/bla med byang chub mchog la reg par 'gyur/_/log par ltung rgyu bud med rnam par spangs/_/rgyal sras rtag tu tshangs par spyod par 'gyur/_/
[\[169a.3\]]tshangs par spyod la brtan par de gnas shing /_/'khor lo bla med dam pa skor bar byed/_/bud med rnams la mtshan ma 'ga' yod de/_/'di ltar sdug bsngal nyam thag skem par 'gyur/_/de dag bsten na zhi ba med pa ste/_/de bas yongs su spongs la byang chub spyod/_/de nas shAkya'i 
[\[169a.4\]]bu bde byed bstan pa 'di thos nas tshim zhing mgu la yi rangs shing rab tu dga' ste/_dga' ba dang yid bde ba skyes nas rang gi lus las rgyan bkrol te/_bcom ldan 'das ga la ba de logs su gtor to/_/de nas bcom ldan 'das kyi mthus rgyan de dag bcom ldan 'das kyi dbu'i 
[\[169a.5\]]drang thad kyi steng gi bar snang la rin po che'i khang pa brtsegs pa zhig tu 'dug par gyur nas/_rin po che'i khang pa brtsegs pa de nas mi rgyan thams cad kyis brgyan pa lnga brgya byung nas/_bcom ldan 'das la rgyan rnams 'thor zhing bla na med pa yang dag par rdzogs pa'i byang chub tu yang 
[\[169a.6\]]sems bskyed nas tshig 'di skad ces bcom ldan 'das bdag cag gi dge ba'i rtsa ba 'di sems can thams cad dang thun mong du bgyis te/_bla na med pa yang dag par rdzogs pa'i byang chub tu yongs su bsngo bar bgyi'o zhes 'dzer to/_/de nas shAkya'i bu bde byed kyis kyang sprul pa'i mi 
[\[169a.7\]]de dag mthong ngo /_/mthong nas kyang lus kyi spu zing zhes byed par gyur te/_bcom ldan 'das la 'di skad ces gsol to/_/bcom ldan 'das mi 'di rnams gang nas mchis/_shar phyogs sam/_lho phyogs sam/_nub phyogs sam/_byang phyogs sam/_'og gam/_steng gi phyogs sam/_
[\[169b\]]
[\[169b.1\]]'on te phyogs mtshams gang nas mchis/_bcom ldan 'das kyis bka' stsal pa/_rigs kyi bu mi 'di rnams ni shar phyogs nas ma 'ongs lho dang /_nub dang /_byang phyogs dang /_'og dang steng gi phyogs dang /_phyogs mtshams gang nas kyang ma 'ongs te/_'di rnams ni lha ma yin/_klu ma yin/_
[\[169b.2\]]gnod sbyin ma yin/_dri za ma yin/_lha ma yin ma yin/_nam mkha' lding ma yin/_mi'am ci ma yin/_lto 'phye chen po ma yin/_mi ma yin/_mi ma yin pa ma yin no/_/sa'i khams la mi rten/_chu'i khams la mi rten/_me'i khams la mi rten/_rlung gi khams la mi rten/_nam 
[\[169b.3\]]mkha'i khams la mi rten to/_/'di dag la ni gzugs med/_tshor ba med/_'du shes dang /_'du byed rnams dang /_sems med/_yid med/_rnam par shes pa med/_las med/_las kyi rnam par smin pa med/_'jig rten 'di med/_'jig rten pha rol med/_'ong ba med/_'gro ba med/_
[\[169b.4\]]gnas pa med/_'chi 'pho med/_skye ba med do/_/'on kyang rigs kyi bu 'di dag ni sprul pa zhes bya ba yin no/_/'di dag ni gzhi med pa zhes bya ba yin no/_/'di dag ni srog med pa zhes bya ba yin no/_/'di dag ni skyes bu med pa zhes bya ba yin no/_/'di dag ni gang zag med pa zhes bya 
[\[169b.5\]]ba yin no/_/'di dag ni mtshan nyid med pa zhes bya ba yin no/_/'di dag ni dben pa zhes bya ba yin no/_/'di dag ni stong pa zhes bya ba yin no/_/'di dag ni ngo bo nyid med pa zhes bya ba yin no/_/bde byed rigs kyi bu dang rigs kyi bu mo gang dag de ltar chos thams cad sprul pa lta bur 'dod 
[\[169b.6\]]pa dang /_bzod pa dang /_khong du chud pa dang /_mngon par dad pa dang /_yid ches pa dang /_gzhan gyi dring mi 'jog par 'gyur ba'i rigs kyi bu dang rigs kyi bu mo de dag ni bde byed nga'i bu zhes bya'o/_/nga'i rjes su skyes pa zhes bya'o/_/snang ba 'dzin pa zhes bya'o/_/'od byed pa zhes bya'o/_/mun 
[\[169b.7\]]pa bsal ba zhes bya'o/_/nyon mongs pa spangs pa zhes bya'o/_/ston pa zhes bya'o/_/bsod nams kyi zhing zhes bya'o/_/yon tan gyi gnas zhes bya'o/_/dge sbyong zhes bya'o/_/bram ze zhes bya'o/_/tshor ba po zhes bya'o/_/glang po zhes bya'o/_/mi skye ba'i chos la bzod pa dang ldan pa zhes 
[\[170a\]]
[\[170a.1\]]bya'o/_/byang chub sems dpa' zhes bya'o/_/sems dpa' chen po zhes bya'o/_/phyir mi ldog pa'i chos dang ldan pa zhes bya'o/_/byang chub sems dpa'i chos dang ldan pa zhes bya'o/_/lung bstan pa zhes bya'o/_/rigs kyi bu gang su yang rung ba dag de ltar 
[\[170a.2\]]chos thams cad sprul pa lta bur mi 'dod/_mi bzod/_mi 'jug_/mi mos/_mi dad/_thos nas kyang dngang zhing skrag la dngang bar 'gyur ba dang /_slar zlog pa dang /_phyir gshe ba'i rigs kyi bu de dag ni dge sbyong ma yin pa zhes bya'o/_/bram ze ma yin pa zhes bya'o/_/mu stegs can 
[\[170a.3\]]zhes bya'o/_/dmigs pa can zhes bya'o/_/dkrugs ma pa zhes bya'o/_/sdig pa'i grogs po zhes bya'o/_/yongs su spang bar bya ba zhes bya'o/_/byang chub sems dpa' ngan g.yo can zhes bya'o/_/byang chub sems dpa' 'chal pa zhes bya'o/_/byang chub sems dpa' 
[\[170a.4\]]ltar bcos pa zhes bya'o/_/byang chub sems dpa' sre da lta bu zhes bya'o/_/byang chub sems dpa' sun 'byin pa zhes bya'o/_/byang chub sems dpa' gtum pa zhes bya'o/_/de nas bdud sdig can sdug bsngal zhing yid mi bde nas bcom ldan 'das ga la ba der song ste phyin nas 
[\[170a.5\]]bcom ldan 'das la 'di skad ces gsol to/_/bcom ldan 'das chos kyi rnam grangs 'di bshad pas sems can ji snyed cig gi don mdzad/_bcom ldan 'das kyis bka' stsal pa/_sdig can chos kyi rnam grangs 'di bshad pas 'dod pa na spyod pa dang /_gzugs na spyod 
[\[170a.6\]]pa'i lha'i bu brgyad khri bzhi stong gis mi skye ba'i chos la bzod pa thob bo/_/dge slong lnga brgya len pa med par zag pa rnams las sems rnam par grol lo/_/dge slong ma bdun cu rtsa lngas kyang mi skye ba'i chos la bzod pa thob bo/_/byang chub sems dpa' bde byed dang /_dge bsnyen 
[\[170a.7\]]lnga brgya gzhan dag kyang mi skye ba'i chos la bzod pa thob bo/_/dge bsnyen ma nyi shu rtsa lnga yang chos rnams la chos kyi mig rdul med cing dri ma dang bral ba rnam par dag ste/_de dag thams cad kyang mi skye ba'i chos la bzod pa dang ldan par gyur to/_/de dag thams cad kyang 'di nas 
[\[170b\]]
[\[170b.1\]]shi 'phos nas/_de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas kyi zhing 'jig rten gyi khams bde ba can du skye bar 'gyur ro/_/der skyes nas thams cad lhan cig 'thun par sangs rgyas bcom ldan 'das dpag tu med 
[\[170b.2\]]pa rnams kyis sangs rgyas kyi byang chub 'dzin par 'gyur/_brjod par 'gyur/_ston par 'gyur/_yang dag par rab tu ston par 'gyur ro/_/de dag phyis gang gA'i klung gi bye ma snyed kyi bskal pa 'das nas/_bskal pa bzang po zhes bya ba 'di nyid la stong gsum gyi 
[\[170b.3\]]stong chen po'i 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas bdud sdig can sdug bsngal zhing yid mi bde la 'gyod cing mchi mas brnangs la ngu bzhin du gyur te/_de nyid nas phyir 'gro zhing 
[\[170b.4\]]tshig 'di skad du/_bcom ldan 'das chos kyi rnam grangs 'di slan cad mi bshad du gsol zhes smras so/_/bcom ldan 'das kyis bka' stsal pa/_sdig can khyod de skad ma smra shig_/de ci'i phyir zhe na/_sangs rgyas bcom ldan 'das thams cad kyi/_chos kyi 
[\[170b.5\]]'khor lo bskor ba 'di ni thogs pa med pa yin no/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' 
[\[170b.6\]]stsal pa/_kun dga' bo de'i phyir khyod kyis chos kyi rnam grangs 'di byang chub sems dpa' nges par 'byung ba zhes bya bar zung shig_/bde byed kyis zhus pa zhes bya bar yang zung shig_/kun dga' bo ngas chos kyi rnam grangs 'di khyod la gtad de/_gzung ba dang /_
[\[170b.7\]]bklag pa dang /_bshad pa dang /_gzhan dag la rgya cher yang dag par rab tu bstan par bya ba'i phyir yongs su gtad do/_/de ci'i phyir zhe na/_kun dga' bo rigs kyi bu'am/_rigs kyi bu mo theg pa chen po la yang dag par zhugs pa gang gis shes rab kyi pha rol tu 
[\[171a\]]
[\[171a.1\]]phyin pa ma gtogs par pha rol tu phyin pa lnga po dag la bskal pa bcur spyad pa bas/_rigs kyi bu'am/_rigs kyi bu mo gang zhig chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang 
[\[171a.2\]]rgya cher yang dag par rab tu ston pa dang /_tha na glegs bam du byas te 'chang ba de ni de bsod nams ches mang du skyed pa'i phyir ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/gang zhig tshul 'di ma thos par/_/bskal pa bcur 
[\[171a.3\]]ni sbyin byin yang /_/bla na med pa'i sbyin pa zhes/_/de ni bsngags par mi 'gyur ro/_/gang zhig bskal pa bcu rnams su/_/'jig rten pa yi tshul khrims srung /_/de ni dmigs la gnas pas na/_/tshul khrims de ni dag mi 'gyur/_/gang zhig sangs rgyas kyis 
[\[171a.4\]]bsngags pa'i/_/mdo sde zab mo 'di 'dzin pa/_/tshul khrims de ni bla na med/_/sangs rgyas kun gyis bsngags pa yin/_/gang 'dir bskal pa bcu rnams su/_/bzod pa smra ba'i mir gyur la/_/gshe bar byed pa'i srog chags rnams/_/kun la bzod par byed gyur kyang /_/
[\[171a.5\]]'di ni tshul 'di ma thos na/_/bzod pa de ni bsngags ma yin/_/gang zhig mdo sde 'di 'dzin cing /_/gzhan dag la yang rab ston na/_/bzod pa de ni bla na med/_/sangs rgyas kun gyis bsngags pa yin/_/gang zhig tshul 'di ma thos par/_/bskal pa dag ni bcu 
[\[171a.6\]]rnams su/_/'chag pa dag las mi 'da' yang /_/brtson 'grus de ni bsngags ma yin/_/gang zhig sangs rgyas kyis bshad pa/_/mdo sde zab mo 'di 'dzin na/_/brtson 'grus de ni bla na med/_/sangs rgyas kun gyis bsngags pa yi/_/gang zhig bskal pa bcu rnams su/_/
[\[171a.7\]]bsam gtan ldan pa'i mir gyur la/_/bsam gtan ro la de gnas na/_/bsam gtan pa zhes de mi brjod/_/nang dang phyi rol rnams la yang /_/rdul tsam chos kyang mi rtogs na/_/bsam gtan de ni bla na med/_/de ni bsam gtan pa zhes bya/_/de ltar sbyin dang tshul khrims 
[\[171b\]]
[\[171b.1\]]dang /_/bzod pa dang ni brtson 'grus dang /_/bsam gtan shes rab mnyam nyid kyis/_/de ni byang chub myur 'thob 'gyur/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_shAkya'i bu bde byed dang /_thams cad dang ldan pa'i 'khor 
[\[171b.2\]]de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/_/'phags pa bde byed kyis zhus pa zhes bya ba theg pa chen po'i mdo rdzogs so//_//rgya gar gyi mkhan 
[\[171b.3\]]po pradz+nyA barma dang /_zhu chen gyi lots+tsha ba ban+de ye shes sde la sogs pas bsgyur cing zhus te gtan la phab pa//[ {D166}]@##/_/rgya gar skad du/_Ar+ya rASh+Ta pA la pa ri pr-its+tshA nA ma ma hA yA na sU tra/_bod skad du/_'phags pa yul 'khor 
[\[171b.4\]]skyong gis zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod phung po'i ri la dge slong stong nyis brgya lnga bcu'i dge slong 
[\[171b.5\]]gi dge 'dun chen po dang thabs cig tu bzhugs te/_de nas tshe dang ldan pa yul 'khor skyong stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das kyi zhabs la mgo bos phyag 'tshal nas/_
[\[171b.6\]]bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das de bzhin gshegs pa'i bstan pa 'di nub par bgyid pa'i sems can gang lags pa de dag ji lta bu dag cig lags/_de skad ces 
[\[171b.7\]]gsol pa dang /_bcom ldan 'das kyis tshe dang ldan pa yul 'khor skyong la 'di skad ces bka' stsal to/_/yul 'khor skyong gnas 'di gnyis ni bcom ldan 'das kyis gsungs pa ste/_gnyis gang zhe na/_dge slong gi gnas dang /_lhod pa'i gnas so/_/de la 
[\[172a\]]
[\[172a.1\]]dge slong gi gnas ni/_tshul khrims dang ldan pa'i phyogs gang yin pa'o/_/lhod pa'i gnas ni/_tshul khrims 'chal pa'i phyogs gang yin pa'o/_/yul 'khor skyong de la yongs su mya ngan las 'da' bar 'dod pa'i dge slong gis ni/_gnas 'di 
[\[172a.2\]]gnyis la bslab par bya'o/_/gnyis gang zhe na/_tshul khrims kyi phung pos kyang shin tu bsrung bar bya ba dang /_bdag nyid la nges par bsam par bya'i/_pha rol la nges par bsam par mi bya'o/_/de la ji ltar bdag nyid la nges par bsam par bya'i/_pha rol la nges par 
[\[172a.3\]]bsam par mi bya zhe na/_des 'di ltar brtag par bya ste/_ci bdag rang gi sdug bsngal gyi phung po zad par byed 'dod pa yin nam/_'on te bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa yin snyam du brtag par bya'o/_/gal 
[\[172a.4\]]te nyan thos kyi theg pas yongs su mya ngan las 'da' bar 'dod pa zhig yin na ni/_des nyan thos kyi bslab pa kho na la bslab par bya ste/_so sor thar pa'i sdom pas bsdam par bya'o/_/cho ga dang spyod yul phun sum tshogs par bya'o/_/kha na ma tho ba phra rab tsam dag la 
[\[172a.5\]]yang 'jigs par lta bas yang dag par blangs te bslab par bya'o/_/bslab pa'i gzhi rnams la yang lus kyi las dang /_ngag gi las dang /_yid kyi las yongs su dag par bya'o/_/'tsho ba yongs su dag pa dang /_smad du med par yang bya'o/_/brkam 
[\[172a.6\]]pa med cing ro rnams la 'chums pa med pa dang /_chos gos la tshod zin par yang bya'o/_/lhung bzed la tshod zin par yang bya'o/_/des kha zas yog drod kyis bza' bar yang mi bya ste/_lto ma bkres tsam du kha zas bsnyungs pa des bslab par bya'o/_/des 
[\[172a.7\]]kha zas la rtag tu rgyun mi chad par mi gtsang ba'i 'du shes bskyed par bya'o/_/'di lta ste/_phyi sa dang /_gcin gyi 'du shes dang /_rnag gi 'du shes dang /_skyugs pa'i 'du shes dang /_mi gtsang ba'i 'du shes dang /_rma bsku ba lta bu'i 'du shes dang /_
[\[172b\]]
[\[172b.1\]]dman pa'i 'du shes dang /_mi 'thun pa'i 'du shes dang /_bu'i sha lta bu'i 'du shes dang /_dor ba'i 'du shes dang /_spang ba'i 'du shes dang /_dri mi zhim pa'i 'du shes bskyed par bya ste/_des de lta bu'i tshul du bza' zhing tshod rig par bya'o/_/des chags 
[\[172b.2\]]pa med pa dang /_sdang ba med pa dang /_rmongs pa med pa dang /_rtag tu dben pa la mngon par dga' bar bya ste/_bre mo'i gtam la mngon par dga' bar mi bya'o/_/[{]ri dgas [,]ri dwags [}]'chi ba lta bur dang du blang bar bya'o/_/dben par bya'o/_/dben pa la mngon par 
[\[172b.3\]]dga' bar bya'o/_/dben pa la mngon par dga' zhing mos pa dang /_bzod pa dang ldan par bya'o/_/des pa dang 'grogs na bde bar bya'o/_/'jig rten gyi gtam la mi rten par bya'o/_/nyo tshong spyod pa spang bar bya'o/_/sman dpyad la dga' ba dang /_phrin pa la 
[\[172b.4\]]dga' ba dang /_khyim gyi bya ba dang 'brel par mi bya'o/_/'dug pa dang /_'greng ba dang /_'chag pa dang /_nyal ba la mkhas par bya'o/_/rab tu dben pa dang /_dgon par dga' ba dang /_zhi ba'i gnas mal sgra chung ba/_skad chung ba/_'jigs pa'i yid la byed pa med 
[\[172b.5\]]pa/_sdig sbrul med pa/_mi mang po med pa/_mis dben pa/_nang du yang dag 'jog dang 'tsham pa bsten par bya'o/_/bdag bstod par yang mi bya/_gzhan smad par yang mi bya'o/_/tshul 'chos pa dang kha gsag mi bya'o/_/rtag tu rgyun mi chad par skyo ba'i sems bskyed par 
[\[172b.6\]]bya'o/_/des khyim pa dang /_rab tu byung ba rnams dang 'du zhing 'dris par mi bya'o/_/stong pa'i chos rnams kun tu bsten par bya/_bsgom par bya/_mang du bya'o/_/des rig pa dang mi ldan pa'i dge slong dang lhan cig phrad pa spang bar bya'o/_/dge slong ma dang 'dris par mi 
[\[172b.7\]]bya'o/_/'dod pa chung bar yang bya'o/_/rtag tu bdag nyid kyi 'khrul pa rnams la so sor brtag par bya'o/_/gzhan gyi 'khrul pa rnams la brtag par mi bya'o/_/pha ma la yang yid brtan par mi bya na/_rigs gzhan lta la ci smos/_shin tu yang dag par bsdam 
[\[173a\]]
[\[173a.1\]]pa can du bya'o/_/nye bar zhi ba'i chos kyi sbyin bdag bya'o/_/dmigs pa la mkhas par bya'o/_/dben pa'i gnas mal du gnas par bya'o/_/'thun pa yang gzhan dag la smra bar mi bya na mi 'thun pa lta ci smos/_des chos de dag la sems nye 
[\[173a.2\]]bar gnas par byas nas/_chos zab mo rnams la so sor brtag par bya'o/_/chos zab mo rnams la brtag par bya ba de dag kyang gang zhe na/_mig mi rtag go snyam du so sor brtag par bya'o/_/de'i skye ba dang 'jig pa la yang so sor brtag par bya'o/_/de la skye ba dang /_
[\[173a.3\]]'jig pa la so sor brtag pa gang yin pa de ni med pa la so sor rtog pa'o/_/de ci'i phyir zhe na/_mig ces bya ba ni med pa'i phyir ro/_/mig dang /_gzugs dang /_mig gi rnam par shes pa ni dmigs pa ma yin gyi med pa dmigs pa yin no/_/de ci'i phyir zhe na/_chos 
[\[173a.4\]]thams cad dmigs pa med pa'i phyir ro/_/des rna ba'i rten bsam par mi bya'o/_/sna dang /_lce dang /_lus dang /_yid kyi rten bsam par mi bya'o/_/ci yang rung ba'i rten bsam par mi bya'o/_/de ltar byas na ci zhig bsam pa yin/_de bzhin du chos rnams stong 
[\[173a.5\]]par yang brtson par bya'o/_/de ltar brtson pa de ni tshul khrims kyi phung po yongs su dag par byed do/_/ting nge 'dzin gyi phung po dang /_shes rab kyi phung po yongs su dag par byed do/_/rgyun du zhugs pa'i 'bras bu 'thob par 'gyur ro/_/lan cig phyir 'ong ba'i 
[\[173a.6\]]'bras bu dang /_phyir mi 'ong ba'i 'bras bu dang /_dgra bcom pa nyid thob par 'gyur te/_de lta bu'i 'du 'dzi med pa ni dang po'i nyan thos kyi sa yin te/_de dag gis zag pa zad pa thob par 'gyur ro/_/de la dge slong ltar bcos pa gang zhe na/_yul 'khor skyong 
[\[173a.7\]]'di na dge slong bdag nyid la nga'o snyam du 'dzin te/_de ni tshul khrims kyi phung po yongs su ma rdzogs pa dang ldan pa yin/_chos gos gces par 'dzin pa dang /_lhung bzed gces par 'dzin pa yin/_zang zing gces par 'dzin pa yin te/_de ni mi smra ba spangs 
[\[173b\]]
[\[173b.1\]]nas ngan song du 'gyur ba'i mal cha dang /_stan dang /_mgron du gnyer ba chen po rnams bdag gir byed/_bud med dang 'dris par byed/_dge slong ma dang 'dris par byed/_rgyal pos bkrabs pa dang 'dris par byed de/_de 'dris par gyur nas rgyun mi 'chad par 
[\[173b.2\]]mig gis gzugs rnams la nges par sems so/_/des de ltar sems bskyed nas kun nas nyon mongs par 'gyur ro/_/kun nas nyon mongs pa'i sems dang ldan na gnas 'di lta bu yod do/_/nyes pa lci ba de byed pa'am/_yang na chung ngu byed cing 'dug par 
[\[173b.3\]]'gyur te/_yul 'khor skyong 'di ni dge slong ltar bcos pa yin no/_/yul 'khor skyong ci'i phyir dge slong ltar bcos pa yin zhe na/_dge slong ltar bcos pa de de bzhin gshegs pas mal cha dang /_stan gnang ba tha mal pa gang la dge sbyong gnas pa'i mal cha dang 
[\[173b.4\]]stan gang yin pa mi blun po des spangs na chos gos la zhen cing zang zing la zhen nas bud med dang 'dris par byed cing /_khyim pa dang 'dris par byed na 'dris par 'gyur ba'i mi blun po de la dge sbyong gi tshul lta ga la yod de/_de'i steng du chos zab mo rnams la yang sun 
[\[173b.5\]]'byin cing gshe bar byas/_las des thos su zin kyang bsngags pa ma yin pa rjod par byed do/_/dgon pa'i bsngags pa ma yin pa rjod par byed do/_/gang la de'i sems mngon par dga' ba'i 'dod pa rnams 'ba' zhig gi bsngags pa rjod par byed cing /_gang la de'i 
[\[173b.6\]]sems mngon par dga' ba'i bre mo'i gtam 'ba' zhig gi bsngags pa rjod par byed la/_dge slong gi gnas gang yang rung ba de dag gi bsngags pa ma yin pa rjod par byed do/_/gang la las de bzhin gshegs pas mdo'i tshig khyim na gnas pa dang /_rab tu byung ba rnams dang /_
[\[173b.7\]]'du 'dzir mi 'byung bar bya'o zhes gsungs pa'i mdo'i tshig de bor nas dge sbyong gi tshul mi 'dod cing dge slong gi dngos po mi 'dod de/_gcig pur 'dug cing bud med la chos 'chad par byed la gzhan dag la yang de lta bu'i gzhi rnams su lung 'bog par byed pa'o/_/de ci'i phyir 
[\[174a\]]
[\[174a.1\]]zhe na/_de dag ni de bzhin gshegs pas chos kyi chom rkun par gsungs te/_so sor thar pa spangs nas gcig pur 'dug cing bud med la chos 'chad pa'i phyir ro/_/mi blun po de dag ni bcos ma ste/_mgo bregs pas bcos pa dang /_gos ngur smrig 
[\[174a.2\]]gyon pas bcos pa'o/_/rgyu gang gis bcos ma yin par shes par bya zhe na/_sangs rgyas bcom ldan 'das rnams kyis smad pa gang yin pa de ni mi blun po de dag gis gnang bar byed de/_lo nyi shu ma lon par rdzogs par bsnyen par byed/_rang gi lag gis len par byed/_
[\[174a.3\]]ma brtags pa la longs spyod par byed/_rang nyid g.yos dang 'tshed pa'i las byed/_gser dang dngul bdag gir byed/_khre rgod dang /_'bru la sogs pa bsogs par byed/_khyim gyi gzhi dang /_zhing gi gzhi dang /_kun dga' ra ba'i gzhi nyo tshong byed cing /_tshal za'i 
[\[174a.4\]]'tsho ba sbyor bar byed/_khyim gyi gzhi dang /_zhing gi gzhi dang /_kun dga' ra ba'i gzhi len par byed de/_las kyi rnam par smin pa la yang yid mi ches shing so sor thar pa la yang ma dad nas de la 'bab de la bab de la bden par 'dzin de'i spyod lam byed/_dge sbyong du 'dra 
[\[174a.5\]]bar 'dzin cing gang na skye bo mang po yod pa der gcer bu pa dang mtshungs par ston par byed/_gang zag tu lta ba bsngags par byed/_gang zag tu lta ba dang /_gcer bu pa dang mtshungs par ston pas/_skye bo mang po 'dzud par byed cing 'god par byed/_sangs rgyas kyi spyod 
[\[174a.6\]]yul de bzhin gshegs pa'i gnas pa stong pa nyid la dmigs nas sun 'byin par byed/_gshe bar byed par shes par bya'o/_/yul 'khor skyong de lta bu'i sems can dag 'byung bar 'gyur te/_de dag ni khyim pa yang ma yin/_dge sbyong yang ma yin te/_de dag gis ni de 
[\[174a.7\]]bzhin gshegs pa'i bstan pa 'di nub par byed do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/dge slong tshul khrims rnams la bsdam/_/zhi zhing zhi ba'i gnas la dga'/_/so sor thar pa slob byed pa/_/de dag dge 
[\[174b\]]
[\[174b.1\]]slong bram ze yin/_/chos rnams gtso bo blangs nas ni/_/ci yang med pa'i dge slong ba/_/bas mtha' dgon pa rnams su dga'/_/de dag dge slong bram ze yin/_/de dag bre mo gtam mi dga'/_/so sor thar rnams legs par bslabs/_/gang zag 
[\[174b.2\]]mchog la nyin mtshan du/_/bkur sti chen po byed pa yin/_/zhing yang mi rmed tshong mi byed/_/lhung bzed chos gos rnyed mi tshol/_/len pa med par brtson pa gang /_/de dag sangs rgyas nyan thos yin/_/de dag bud med ston mi byed/_/bud med rnams dang 'du 
[\[174b.3\]]ba med/_/shing drung rnams ni bsngags par byed/_/de dag sangs rgyas nyan thos yin/_/zas dang skom gyi don gyi phyir/_/gcam gsag dag kyang yang mi byed/_/de 'drar gyur pa de dag ni/_/dge slong mo la sten mi byed/_/mtshon rno ji ltar bdar ba bzhin/_/bud med 
[\[174b.4\]]rnams ni de 'drar shes/_/so sor thar las byung ba bzhin/_/bud med 'du shes spong bar byed/_/des pa de dag zas phyir dang /_/skom gyi phyir dang gos kyi phyir/_/khyim khyim dag tu 'gro byed cing /_/chos rnams ston par mi byed do/_/dge slong rnams kyis bud med 
[\[174b.5\]]rnams/_/blta bar mi bya rdzogs sangs rgyas/_/de la shes ldan su zhig rton/_/de ni bdud kyi spyod yul yin/_/de dag gis ni med par smras/_/ro dang nyal ba bzhin du nyal/_/de phyir sangs rgyas thams cad mkhyen/_/'du 'dzi bsngags par mi mdzad do/_/chos rnams 
[\[174b.6\]]srog med gso ba med/_/gsob dang gsog dang snying po med/_/stong pa nyid la mos byed pa/_/de ni dge slong chos nyid do/_/rtag tu brtson 'grus phun sum tshogs/_/gcig pu dgon par gnas byed dang /_/'jig rten na ni rten med sems/_/de ni dge slong chos nyid do/_/
[\[174b.7\]]seng ge bzhin du 'jigs pa med/_/tshangs par spyod la gzhol bar byed/_/sdug bsngal kun las thar bya'i phyir/_/shes rab ldan pas lam la sgom/_/mig dang gzugs ni tshol ba na/_/de dag gis ni rnam shes rnyed/_/dngos po de yang tshol ba na/_/btsal ba gang yin mi 
[\[175a\]]
[\[175a.1\]]rnyed do/_/sngon yang ma byung phyis mi 'byung /_/dbus na'ang yod pa ma yin te/_/de lta bu yi don gyis na/_/chos kun mnyam pa nyid kyi phyir/_/des pa de dag zas phyir dang /_/skom gyi phyir dang gos kyi phyir/_/khyim khyim dag du 'gro byed cing /_/chos 
[\[175a.2\]]rnams ston par mi byed do/_/rgyu med des pa bzang po yin/_/de dag sangs rgyas bslabs pa rnams/_/'da' zhing 'jig par mi byed de/_/brtul bzang stong nyid skrag pa med/_/'jigs pa med par 'jug par byed/_/lta ba mi bzad 'jig mi byed/_/sems can gang zag 
[\[175a.3\]]dngos mi 'jig_/dkar po'i chos rnams thams cad la/_/shin tu brtan par gnas pa yin/_/brtan po de dag 'jig rten na/_/mya ngan 'das pa'ang reg gyur nas/_/mchod pa'i gnas su 'os par 'gyur/_/gang dag shes rab 'chal pa dang /_/le lo can dang 
[\[175a.4\]]dman la brtson/_/thos pa nyung dang sdig pa 'dod/_/nga rgyal tha ba khro 'gyur gnas/_/mgo la spu gri sten byed cing /_/shing gis kha bsgyur chos gos gyon/_/stong pa nyid ni don med pa/_/de ni mkhas pa sgom mi byed/_/chos la sun 'byin theg chen gyi/_/bsngags 
[\[175a.5\]]pa ma yin rjod par byed/_/gang zhig chos 'di bstan pa rnams/_/ji ltar bstan pa de bzhin du/_/nag po'i phyogs la kun tu chags/_/des ni ngan 'gror 'gro bar 'gyur/_/bcom ldan 'das kyis de skad ces bka' stsal nas/_tshe dang ldan pa yul 'khor skyong 
[\[175a.6\]]dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa yul 'khor skyong gis zhus pa zhes bya ba theg pa chen po'i mdo 
[\[175a.7\]]rdzogs [{]s+ho[,]so[}]//_//rgya gar gyi mkhan po dzi na mi tra la sogs pa dang /_zhu chen gyi lots+tsha ba ban+de ye shes sdes bsgyur cing zhus te gtan la phab pa//_//
[\[175b\]]
[\[175b.1\]{D167}]@#/_/rgya gar skad du/_Ar+ya bi kurban rA dza pa ri pr-its+tshA nA ma ma hA yA na sU tra/_bod skad du/_'phags pa rnam par 'phrul pa'i rgyal pos zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[175b.2\]]lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong nyi khri'i dge slong gi dge 'dun mang po dang /_byang chub sems dpa' byams pa dang /_spyan ras gzigs dbang phyug dang /_
[\[175b.3\]]mthu chen thob dang /_seng ge blo gros dang /_seng ge'i tog dang /_seng ge'i rtsal gyis 'gro ba la sogs pa thams cad kyang skye ba gcig gis thogs pa khri dang yang thabs cig tu bzhugs te/_byang chub sems dpa' sems dpa' chen po rnam par 'phrul pa'i rgyal po yang de nyid du 
[\[175b.4\]]'dus par gyur te 'dug go/_/yang de'i tshe bcom ldan 'das 'khor 'bum phrag du ma'i nang na 'di lta ste/_theg pa chen po la yang dag par zhugs pa nyid las brtsams te chos ston to/_/de nas byang chub sems dpa' sems dpa' chen po rnam par 'phrul pa'i rgyal po 
[\[175b.5\]]stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad 
[\[175b.6\]]du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom ldan 'das kyis byang chub sems 
[\[175b.7\]]dpa' rnam par 'phrul pa'i rgyal po la 'di skad ces bka' stsal to/_/rnam par 'phrul pa'i rgyal po la dri ba lan gdab pa'i phyir/_de bzhin gshegs pas khyod la skabs phye bas rnam par 'phrul pa'i rgyal po khyod ci dang ci 'dod pa dris shig dang /_ngas khyod kyi dri ba de dang 
[\[176a\]]
[\[176a.1\]]de'i lung bstan pas khyod kyi sems rangs par bya'o/_/de ltar bcom ldan 'das kyis byang chub sems dpa' rnam par 'phrul pa'i rgyal po la skabs phye ba dang tshim zhing mgu la yi rangs te/_dga' ba dang bde ba dang /_yid bde ba skyes nas bcom ldan 
[\[176a.2\]]'das la 'di skad ces gsol to/_/bcom ldan 'das ji ltar na byang chub sems dpa' sems dpa' chen po rnams theg pa chen po 'di la rnam par 'phrul pa dang /_theg pa chen po 'di la sems can gzhan dag dang /_gang zag gzhan dag 'tshal bar bgyid pa dang /_
[\[176a.3\]]rnam par 'phrul pa des kyang bdud thams cad dang /_lhag pa'i nga rgyal can thams cad dang /_phas kyi rgol ba thams cad dang /_dmigs par lta ba la mngon par zhen pa thams cad tshad bkum nas theg pa chen po 'di la 'god par bgyid pa dang /_smon lam phun sum tshogs 
[\[176a.4\]]par 'gyur ba dang /_'di lta ste/_bla na med pa yang dag par rdzogs pa'i byang chub la brtul zhugs grub pa yongs su rdzogs par 'gyur ba lags/_de skad ces gsol pa dang /_bcom ldan 'das kyis byang chub sems dpa' rnam par 'phrul pa'i rgyal po la 'di skad 
[\[176a.5\]]ces bka' stsal to/_/rnam par 'phrul pa'i rgyal po legs so legs so/_/rnam par 'phrul pa'i rgyal po khyod de bzhin gshegs pa la don de lta bu dri bar sems pa yang legs so/_/rnam par 'phrul pa'i rgyal po de'i phyir legs par rab tu nyon la yid la zung 
[\[176a.6\]]shig dang /_ji ltar na byang chub sems dpa' sems dpa' chen po rnams theg pa chen po 'di la rnam par 'phrul pa dang /_theg pa chen po 'di la sems can gzhan dag dang /_gang zag gzhan dag 'dod par byed pa dang /_rnam par 'phrul pa des kyang /_bdud 
[\[176a.7\]]thams cad dang /_lhag pa'i nga rgyal can thams cad dang /_phas kyi rgol ba thams cad dang /_dmigs par lta ba la mngon par zhen pa thams cad tshar bcad nas theg pa chen po 'di la 'god par byed pa dang /_smon lam phun sum tshogs par 'gyur ba dang /_
[\[176b\]]
[\[176b.1\]]'di lta ste/_bla na med pa yang dag par rdzogs pa'i byang chub la brtul zhugs grub par 'gyur ba ngas bshad do/_/bcom ldan 'das legs so zhes gsol nas/_byang chub sems dpa' rnam par 'phrul pa'i rgyal pos bcom ldan 'das kyi ltar nyan pa dang /_
[\[176b.2\]]bcom ldan 'das kyis 'di skad ces bka' stsal to/_/rnam par 'phrul pa'i rgyal po bzhi po 'di dag ni/_byang chub sems dpa' rnams kyi rnam par 'phrul pa ste/_bzhi gang zhe na/_'di lta ste/_tshul khrims kyi rnam par 'phrul pa dang /_mngon par shes 
[\[176b.3\]]pa'i rnam par 'phrul pa dang /_shes pa'i rnam par 'phrul pa dang /_shes rab kyi rnam par 'phrul pa ste/_rnam par 'phrul pa'i rgyal po bzhi po de dag ni byang chub sems dpa' rnams kyi rnam par 'phrul pa'o/_/rnam par 'phrul pa'i rgyal po de la tshul khrims kyi rnam 
[\[176b.4\]]par 'phrul pa gang zhe na/_rnam par 'phrul pa'i rgyal po de la byang chub sems dpa' tshul khrims phun sum tshogs pa yin te/_ma ral ba'i tshul khrims dang /_ma zhig pa'i tshul khrims dang /_ma 'dres pa'i tshul khrims dang /_rnyog pa med pa'i tshul khrims dang /_
[\[176b.5\]]dmigs pa med pa'i tshul khrims dang /_gnod pa med pa'i tshul khrims dang /_ma smad pa'i tshul khrims dang /_mi gdung ba'i tshul khrims dang /_legs par yongs su bsrung ba'i tshul khrims dang /_mkhas pas bsngags pa'i tshul khrims dang /_
[\[176b.6\]]sems can yongs su smin par byed pa'i tshul khrims dang /_dam pa'i chos yongs su bsrung ba'i tshul khrims dang /_pha rol bde ba dang /_mchog tu dga' ba dang /_mgu ba'i tshul khrims dang /_srid pa'i 'gro ba thams cad du skye ba la mi gnas 
[\[176b.7\]]pa'i tshul khrims dang /_zhi gnas la gnas pa'i tshul khrims dang /_lhag mthong gi rjes su 'gro ba'i tshul khrims dang /_chos zab mo la mos pa'i tshul khrims dang /_mngon par shes pa nyams pa med pa'i tshul khrims dang /_stong pa nyid dang /_mtshan 
[\[177a\]]
[\[177a.1\]]ma med pa dang /_smon pa med pa sgom pa'i tshul khrims dang /_zhi ba dang /_rab tu zhi ba dang /_nye bar zhi ba'i tshul khrims dang /_sangs rgyas kyi chos sdud cing yang dag par ston pa'i tshul khrims dang /_sems can thams cad yongs su mi gtong 
[\[177a.2\]]ba'i tshul khrims dang /_byams pas rjes su bsrung ba'i tshul khrims dang /_snying rje chen po rtsa bar gyur pa'i tshul khrims dang /_dag cing dang ba'i tshul khrims dang /_spyod lam ma brtags pa'i tshul khrims dang /_sbyangs pa'i yon tan dang /_yo byad bsnyungs 
[\[177a.3\]]pa la gnas pa'i tshul khrims dang /_bsod nams kyi sbyin gnas su gyur pa'i tshul khrims dang /_shin tu rnam par dag pa'i tshul khrims dang /_de bzhin gshegs pa'i rigs rgyun mi 'chad pa'i tshul khrims dang /_chos kyi rigs yongs su srung ba'i tshul khrims 
[\[177a.4\]]dang /_'phags pa'i dge 'dun 'gugs pa'i tshul khrims dang /_byang chub kyi sems la rab tu gnas pa'i tshul khrims dang /_pha rol tu phyin pa drug gis nye bar brtan pa'i tshul khrims dang /_dran pa nye bar gzhag pa dang /_yang dag par spong ba dang /_
[\[177a.5\]]rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam sgom pa'i tshul khrims dang /_byang chub kyi phyogs dang 'thun pa'i chos thams cad yang dag par sgrub pa'i tshul khrims te/_rnam par 'phrul pa'i rgyal po de ltar tshul 
[\[177a.6\]]khrims phun sum tshogs pa'i byang chub sems dpa' gang smon pa de 'grub par 'gyur ro/_/ci zhig smon ce na/_de ltar tshul khrims phun sum tshogs pa'i byang chub sems dpa' ni stong gsum gyi stong chen po sreg pa'i bskal pa chen po'i mes rab tu gang zhing 'dug pa la 
[\[177a.7\]]gal te byang chub sems dpas me 'di rab tu zhi bar gyur cig ces smon lam de skad btab na/_me de rab tu zhi zhing med par 'gyur ro/_/de 'dod na stong gsum po 'di mes yongs su gang bar byin gyis rlob bo/_/de 'dod na me tog gis kun du bkram par byin gyis rlob bo/_/
[\[177b\]]
[\[177b.1\]]de 'dod na thams cad rin po che'i rang bzhin du byin gyis rlob bo/_/de 'dod na 'jig rten gyi khams gang gA'i klung gi bye ma snyed dag gi ri'i rgyal po ri rab de dag thams cad ri gcig tu byin gyis rlob bo/_/rnam par 'phrul pa'i rgyal po de ltar tshul khrims phun sum tshogs pa'i 
[\[177b.2\]]byang chub sems dpa' 'dod na/_'jig rten gyi khams gang gA'i klung gi bye ma snyed dag gi rgya mtsho chen po de dag thams cad rgya mtsho chen po gcig tu byin gyis rlob bo/_/de tshul khrims la gnas pa/_de dang ldan na gang smon pa de 'grub cing /_gang byin gyis 
[\[177b.3\]]brlabs pa de de bzhin du 'gyur ro/_/rnam par 'phrul pa'i rgyal po tshul khrims la gnas pa'i byang chub sems dpa' de ni rnam par 'phrul pa bzhi po 'di dag dang ldan par 'gyur ro/_/tshul khrims dang ldan pa de bla na med pa yang dag par rdzogs pa'i byang chub tu sems 
[\[177b.4\]]kyis smon pa de yang 'grub par 'gyur ro/_/rnam par 'phrul pa'i rgyal po sngon byung ba 'das pa'i dus bskal pa grangs med pa/_shin tu grangs med pa/_rgya che ba/_tshad med pa dang /_bsam gyis mi khyab pa na/_de bzhin gshegs pa 'od dri ma med pa'i 'od zer gyi 
[\[177b.5\]]rgyal po zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung bar gyur te/_rnam par 'phrul 
[\[177b.6\]]pa'i rgyal po de bzhin gshegs pa 'od dri ma med pa'i 'od zer gyi rgyal po de'i gsung rab la byang chub sems dpa' rdo rje'i lte ba zhes bya ba tshul khrims la gnas pa'i stobs dang ldan pa/_tshul khrims shin tu yongs su dag pa zhig byung ste/_rnam par 'phrul pa'i rgyal po 
[\[177b.7\]]byang chub sems dpa' rdo rje'i lte ba de dgon pa'i gnas na 'chag pa na/_'di lta ste/_chos 'du ba 'phags pa la 'grus shing brtson par gyur te/_sangs rgyas kyi chos la gnas pa na tshul bzhin du sbyor ba 'di lta bu byung ste/_gang chos thams cad la mi dmigs pa de 
[\[178a\]]
[\[178a.1\]]ni tshul khrims so/_/gang dngos po thams cad la mngon par ma zhen pa de ni tshul khrims so/_/gang nyon mongs pa thams cad rab tu zhi ba de ni tshul khrims so/_/gang lus gzugs brnyan dang 'dra bar shes pa de ni tshul khrims so/_/gang ngag brag ca lta bur 
[\[178a.2\]]shes pa de ni tshul khrims so/_/gang sems la sgyu ma'i chos lta bur so sor rtog pa de ni tshul khrims so/_/gang dge ba dang mi dge ba'i chos rnam pa gnyis su mi 'byed pa de ni tshul khrims so/_/gang 'dod chags la mi sdug par so sor rtog pa de ni tshul khrims so/_/gang zhe sdang 
[\[178a.3\]]la byams pa sgom pa de ni tshul khrims so/_/gang shes rab kyi gti mug gi dra ba rnam par 'joms pa de ni tshul khrims so/_/gang 'dod chags dang zhe sdang dang /_gti mug gi dngos po rnams mi dmigs pa de ni tshul khrims so/_/gang chos thams cad la mi rtog pa dang /_rnam 
[\[178a.4\]]par mi rtog pa dang mi sems pa dang /_mi lta ba de ni tshul khrims so/_/gang bdag tu lta ba med pa dang /_sems can du lta ba med pa dang /_srog tu lta ba med pa dang /_gang zag tu lta ba med pa dang /_chad par lta ba med pa dang /_rtag par lta ba med pa de ni tshul khrims so/_/gang 
[\[178a.5\]]chos thams cad la mngon par 'du mi byed pa de ni tshul khrims so/_/gang sems skrag pa med pa de ni tshul khrims so/_/gang khams gsum la mi gnas pa de ni tshul khrims so/_/gang chos mi skye ba la yid ches pa de ni tshul khrims so/_/gang mi skye ba'i chos la bzod pa la mos 
[\[178a.6\]]pa de ni tshul khrims so/_/gang rnyed pa dang bkur sti don du mi gnyer ba de ni tshul khrims so/_/gang stong pa nyid kyis mi skrag pa de ni tshul khrims so/_/gang mtshan ma med pa sgom pa de ni tshul khrims so/_/gang smon pa dang bral ba de ni tshul khrims so/_/gang tshul khrims kyi 
[\[178a.7\]]phung po de nyid kyis rlom sems su mi byed pa de ni tshul khrims so/_/gang tshul khrims des bdag la mi stod pa dang gzhan la mi smod pa de ni tshul khrims so/_/gang skye mched rnams la mngon par dga' ba med pa de ni tshul khrims so/_/gang yul la mi 'phro ba de ni tshul 
[\[178b\]]
[\[178b.1\]]khrims so/_/gang phung po rnams chos kyi phung po dang mnyam pa nyid de ni tshul khrims so/_/gang khams rnams chos kyi dbyings dang mnyam pa nyid de ni tshul khrims so/_/gang rtsod pa dang 'thab pa med pa gtso bor gyur pa de ni tshul khrims so/_/gang dge ba'i chos rnams la 
[\[178b.2\]]brtson pa mi gtong ba de ni tshul khrims so/_/gang chos thams cad shin tu zhi ba dang /_rab tu zhi bar shes shing rab tu shes te lus kyis bsgrubs nas gnas pa de ni tshul khrims so snyam mo/_/rnam par 'phrul pa'i rgyal po de ltar byang chub sems dpa' rdo rje'i lte 
[\[178b.3\]]ba tshul khrims la rab tu gnas pa de lta bu dang ldan zhing chos 'phags pa la sbyor ba 'di dang /_phyin ci ma log par tshul bzhin yid la byed pa 'di la gnas shing dge slong de tshul khrims la gnas pa de dang /_chos 'phags pa la sbyor ba de dang /_tshul bzhin yid la byed pa de rtsom 
[\[178b.4\]]zhing 'chags na 'chag pa dang /_bdud kyi bu rnam par gnon pa zhes bya ba 'khor dang bcas pa bdud brgyad khri bzhi stong thams cad kyang dpung dang g.yog 'khor du bcas pa thams cad kyang go mtshon dang bcas pa sha stag dang lhan cig tu bgegs kyi las byed par 'ongs te/_lus phra mor 
[\[178b.5\]]byin gyis brlabs nas lus mi snang bar byas te/_dge slong de'i sems kyi spyod pa la glags lta zhing lo stong du rjes su 'brang bar gyur to/_/des lo stong du yang dge slong de'i sems rnam par g.yeng ba gang gis sdang bar 'gyur ba dang /_'tshe bar 'gyur ba de lta bu'i sems rnam 
[\[178b.6\]]par g.yeng ba'i sems skye ba gcig kyang ma mthong ngo /_/de nas bdud kyi bu rnam par gnon pa lo stong 'das nas g.yog 'khor dang bcas te/_lus chen po mngon par bstan nas ral gri dang /_mda' gzhu dang /_mdung thung dang /_mda' bo che lag na thogs pa rnams kyis dge slong de'i 
[\[178b.7\]]mdun du 'jigs pa ston par gyur to/_/dge slong rdo rje'i lte bas bdud kyi 'khor chen po ral gri dang /_mda' gzhu dang /_mdung thung dang /_mda' bo che thogs pa rnams kyis 'jigs par ston par mthong ngo /_/mthong nas kyang tshig 'di skad smras so/_/bdag gis bden pa'i tshig gang gis 
[\[179a\]]
[\[179a.1\]]bdag chos 'phags pa 'di la sbyor ba na tshul khrims kyi phung po dang /_tshul bzhin du sbyor ba shin tu yongs su dag pa lta na bden pa dang bden pa'i tshig des bdud rnams dang /_bdud kyi 'khor rnams kyi ral gri dang /_mda' gzhu dang /_mdung thung dang /_mda' bo 
[\[179a.2\]]che la sogs pa ji snyed lag na thogs pa 'di dag me tog ud pa la dang /_pad ma dang /_ku mu da dang /_pad ma dkar po dang /_tsam pa ka dang /_sna ma'i me tog dang /_bar shi ka dang /_mkhan pa'i phreng ba rnams su gyur cig_/bdud rnams dang /_bdud kyi ris kyi lha 
[\[179a.3\]]rnams kyi bdag gi gzugs dang /_lus dang /_kha dog dang /_smon lam ci 'dra de 'dra ba kho nar gyur cig ces smras te/_rnam par 'phrul pa'i rgyal po byang chub sems dpa' rdo rje'i lte bas tshig de skad smras ma thag tu bdud rnams dang /_bdud kyi 'khor de rnams kyi ral gri dang mda' 
[\[179a.4\]]gzhu dang /_mdung thung dang mda' bo che la sogs pa lag na thogs pa ji snyed yod pa me tog kha dog sna tshogs pa'i phreng ba bsung zhim pa/_yid du 'ong ba/_blta na sdug pa/_de snyed gnas par gyur to/_/bdud de rnams kyang dge slong gi gzugs de lta bu nyid du gyur te/_de dag 
[\[179a.5\]]thams cad rab tu byung ba'i khongs su gtogs shing gos ngur smrig bgos la skra dang kha spu bregs par snang bar gyur to/_/rnam par 'phrul pa'i rgyal po de nas bdud rnam par gnon pas dge slong de'i cho 'phrul rgya chen po mthong nas ngo mtshar du gyur te/_g.yog 'khor dang bcas par dge slong de'i 
[\[179a.6\]]rkang pa la gtugs nas 'di skad ces smras so/_/dge slong khyod kyis chos gang dag thob par khyod la 'di lta bu'i byin gyi rlabs yod par gyur/_de skad ces smras pa dang /_rnam par 'phrul pa'i rgyal po dge slong rdo rje'i lte bas bdud rnam par gnon pa la 'di skad ces smras so/_/grogs po byin 
[\[179a.7\]]gyi rlabs 'di ni rnyed pa las gyur pa ma yin gyi chos thams cad dmigs su med pa las byin gyi rlabs 'di yod par gyur to/_/grogs po byin gyi rlabs 'di ni rnyed pa las ma gyur gyi chos thams cad ma rnyed pa las byin gyi rlabs 'di yod par gyur to/_/grogs po byin gyi rlabs 'di ni lus dang /_
[\[179b\]]
[\[179b.1\]]ngag dang /_sems la gnas pa las gyur pa ma yin gyi/_chos thams cad la mi gnas pa las byin gyi rlabs 'di yod par gyur to/_/grogs po byin gyi rlabs 'di ni mtshan mar 'dzin pa las gyur pa ma yin gyi/_mtshan ma med pa las byin gyi rlabs 'di yod par gyur 
[\[179b.2\]]to/_/byin gyi rlabs 'di ni chos gang la yang gnas shing gnas pa med pa las byin gyi rlabs 'di yod par gyur to/_/de nas byang chub sems dpa' rdo rje'i lte ba la bdud rnam par gnon pas 'di skad ces smras so/_/dge slong khyod kyi sems la kho bos lo stong du bltas na khyod 
[\[179b.3\]]kyi sems kyi rgyu ba ma mthong ngo /_/de nas dge slong rdo rje'i lte bas 'di skad ces smras so/_/gal te grogs po khyod kyis bskal pa gang gA'i klung gi bye ma snyed du spyod cing /_sems yongs su bltas su zin kyang rnyed par mi 'gyur ro/_/de ci'i phyir zhe na/_'di ltar 
[\[179b.4\]]sems ni/_nang nas kyang mi rnyed/_phyi rol nas kyang mi rnyed/_gnyis ka med par yang mi rnyed pa'i phyir ro/_/grogs po khyod kyi sgyu ma mkhan gyi sprul pa la sems kyi rgyu ba rnyed dam/_smras pa/_dge slong de ni mi rnyed do/_/sgyu ma mkhan gyis sprul pa la sems kyang med/_
[\[179b.5\]]sems pa yang med na de ga la rnyed/_smras pa/_grogs po chos thams cad ni sgyu mar sprul pa'i ngo bo nyid du de bzhin gshegs pas bshad de/_de'i phyir de la sems dang sems pa mi rnyed do/_/smras pa/_gal te dge slong khyod sems sam sems pa mi rnyed na khyod ji ltar 'gro 
[\[179b.6\]]ba'am 'ong ba dang /_tshig tu smra bar byed/_smras pa/_'di lta ste/_dper na/_sgyu ma mkhan gyis sprul pa'i mi 'ong ba dang /_'gro ba dang /_tshig smra bar byed pa ltar kho bo'i 'ong ba dang /_'gro ba dang /_tshig smra bar yang de dang 'dra'o/_/smras pa/_dge slong khyod brtson 'grus 
[\[179b.7\]]rtsom pa 'di dang /_tshul khrims la gnas pa 'di dang /_chos 'phags pa la sbyor ba 'di dang /_'jug pa 'dis ci zhig 'dod/_smras pa/_gnas med pa 'dod do/_/smras pa/_gnas med pa ji ltar 'dod/_smras pa/_de la 'gro ba med pas 'gro ba'am 'gro bar 'gyur ba gang yang med de/_
[\[180a\]]
[\[180a.1\]]grogs po gnas med pa zhes bya ba de ni smon pa med pa'i tshig [{]bla dgas [,]bla dwags [}]so/_/yang brtson 'grus rtsom pa 'di dang /_tshul khrims la gnas pa 'di dang /_chos 'phags pa la sbyor ba 'di dang /_'jug pa 'dis ci zhig 'dod/_ces rnam par gnon pa khyod kyis 
[\[180a.2\]]smras pa de gzugs skye bar mi 'dod/_'gag par mi 'dod/_gnas par mi 'dod/_tshor ba dang /_'du shes dang /_'du byed rnams dang /_rnam par shes pa skye bar mi 'dod/_'gag par mi 'dod/_gnas par mi 'dod/_chos thams cad kyang skye bar mi 
[\[180a.3\]]'dod/_'gag par mi 'dod/_gnas par mi 'dod do/_/rnam par gnon pa 'jug pa gang gzugs so sor mi 'dzin pa dang /_tshor ba dang /_'du shes dang /_'du byed rnams dang /_rnam par shes pa yongs su mi 'dzin pa de 'dod cing de la blta'o/_/rnam par 
[\[180a.4\]]gnon pa 'phags pa rnams kyi 'jug pa gang yin pa de kho bo'i 'jug pa'o/_/smras pa/_dge slong ji ltar 'jug_/smras pa/_rnam par gnon pa so so'i skye bo'i chos gang dag yin pa dang /_sangs rgyas kyi chos gang dag yin pa de dag thams cad mnyam zhing gnyis su 
[\[180a.5\]]med pa dang /_slob pa'i chos gang dag yin pa dang /_sangs rgyas kyi chos gang dag yin pa de dag mnyam zhing gnyis su med pa dang /_mi slob pa'i chos gang dag yin pa dang /_sangs rgyas kyi chos gang dag yin pa de dag mnyam zhing gnyis su med pa dang /_rang sangs 
[\[180a.6\]]rgyas kyi chos gang dag yin pa dang /_sangs rgyas kyi chos gang dag yin pa de dag mnyam zhing gnyis su med pa dang /_'das pa'i chos gang dag yin pa dang /_ma 'ongs pa'i chos gang dag yin pa dang /_da ltar byung ba'i chos gang yin pa de dag mnyam zhing gnyis su med 
[\[180a.7\]]pa de ni skye ba med pa mnyam pa nyid kyis mnyam pa dang /_'byung ba med pa mnyam pa nyid kyis mnyam pa dang /_'gag pa med pa mnyam pa nyid kyis mnyam pa ste/_mnyam pa nyid 'di rnams mi spong ba gang yin pa'i mnyam pa nyid de bstan pa'i phyir/_sems can 
[\[180b\]]
[\[180b.1\]]rnams la chos 'chad par 'dod do/_/grogs po yang dag par 'jug pa 'di ni 'dod pa'i khams su 'jug pa ma yin/_gzugs kyi khams su 'jug pa ma yin no/_/gzugs med pa'i khams su 'jug pa ma yin no/_/gang dag mnyam pa nyid la gnas pa dag ni chos 
[\[180b.2\]]nyid las mi g.yos/_rnam par mi g.yo/_'gro bar mi byed/_mi 'gro bar mi byed do/_/grogs po 'di dag ni yang dag par 'jug pa zhes bya'o/_/de bzhin nyid 'jug pa gang yin pa chos thams cad kyi 'jug pa yang de yin no/_/chos kyi dbyings kyi 'jug pa gang yin pa 
[\[180b.3\]]chos thams cad kyi 'jug pa yang de yin no/_/yang dag pa'i mtha'i 'jug pa gang yin pa chos thams cad kyi 'jug pa yang de yin no/_/'jug pa de lta bu 'dod pa gang yin pa de ni 'dod pa yang med/_'jug pa yang med par yang dag par rjes su mthong zhing mngon par zhen 
[\[180b.4\]]par mi byed de/_grogs po 'di ni yang dag par 'jug pa zhes bya'o/_/de nas byang chub sems dpa' rdo rje'i lte ba la bdud rnam par gnon pas 'di skad ces smras so/_/dge slong khyod yang dag pa'i sbyor ba 'dis chos gang zhig rtogs/_smras pa/_grogs po yang dag pa'i 
[\[180b.5\]]sbyor ba 'dis ni kho bos dam pa med pa'i chos rtogs so/_/lhag par byed pa med pa dang /_rlom sems med pas kyang mnyam pa nyid rtogs par byas so/_/yang khyod kyi chos gang rtogs shes gang de skad smras pa yang dag pa'i sbyor ba 'di ni rtog pas rab tu phye ba ma yin gyi 
[\[180b.6\]]yang dag pa'i sbyor ba 'di ni lhag pa'i nga rgyal med pa'o/_/yang dag pa'i sbyor ba 'di ni thob pas rab tu phye ba ma yin gyi yang dag pa'i sbyor ba 'di ni thob par rab tu phye ba dang bral ba ste/_yang dag pa'i sbyor ba 'dis chos gang yang rtogs pa med do/_/yang dag pa'i sbyor ba 
[\[180b.7\]]zhes bya ba 'dis ni sbyor ba med pa'i tshig [{]bla dgas [,]bla dwags [}]so/_/de nas byang chub sems dpa' rdo rje'i lte ba la bdud rnam par gnon pas 'di skad ces smras so/_/dge slong khyod tshul khrims yang dag par blangs pa 'dis ci zhig thob par 'gyur/_smras pa/_rnam par gnon pa kho 
[\[181a\]]
[\[181a.1\]]bo'i tshul khrims yang dag par blangs pa 'dis chos thams cad 'gag pa med pa dang /_skye ba med par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/smras pa/_byang chub mngon par rdzogs par byang chub 
[\[181a.2\]]pa gang /_smras pa/_gzugs mnyam pa nyid du mngon par rdzogs par byang chub pa ni byang chub mngon par rdzogs par byang chub pa'o/_/tshor ba dang /_'du shes dang /_'du byed rnams dang /_rnam par shes pa mnyam pa nyid du mngon par rdzogs par byang chub pa ni 
[\[181a.3\]]byang chub mngon par rdzogs par byang chub pa'o/_/bdud rnam par gnon pas smras pa/_dge slong byang chub gang du btsal bar bya/_byang chub sems dpa' rdo rje lte bas smras pa/_grogs po byang chub ni 'jig tshogs la lta ba'i ngo bo nyid las btsal bar bya'o/_/smras pa/_
[\[181a.4\]]ji ltar btsal bar bya/_smras pa/_ci nas kyang byang chub dang byang chub tu lta ba kun nas mi ldan pa de ltar btsal bar bya'o/_/de nas bdud rnam par gnon pas dge slong rdo rje'i lte ba la 'di skad ces smras so/_/dge slong khyod kyi ston pa su yin/_sus rjes su bstan pas 
[\[181a.5\]]khyod kyi spobs pa 'di lta bur 'gyur/_smras pa/_grogs po gang 'jig tshogs ma gshigs par byang chub thob pa de ni kho bo'i ston pa'o/_/gang nyon mongs pa dang rnam par byang ba la mi gnas pa de ni kho bo'i ston pa'o/_/gang 'dus byas dang 'dus ma byas la rnam par 
[\[181a.6\]]shes pa mi gnas pa ni kho bo'i ston pa'o/_/gang gzhan las ma mnyan par blang ba med pa'i chu bo mi gnas pa rgal ba de ni kho bo'i ston pa'o/_/gang chos thams cad la rnam par shes pa mi 'jug cing chos rnams la shes pa mi 'pho ba de ni kho bo'i ston pa'o/_/gang 
[\[181a.7\]]sgra thams cad la 'jug pa nye bar bsgrub cing brjod du med pa'i chos nyid las kyang mi g.yo ba de ni kho bo'i ston pa'o/_/gang chos thams cad mi skye ba dang skye ba thams cad mi 'byung bar bya ba'i phyir chos kyi 'khor lo bskor ba de ni kho bo'i ston pa'o/_/gang tshu rol dang /_pha 
[\[181b\]]
[\[181b.1\]]rol dang dbus na mi gnas pa de ni kho bo'i ston pa'o/_/gang chos thams cad mi skye ba'i phyir skyes pa de ni kho bo'i ston pa'o/_/gang chos thams cad 'gog pa med pa'i phyir yongs su mya ngan las 'das pa de ni kho bo'i ston pa ste/_des rjes su bstan pa las kho bo'i spobs pa 'di lta bur 
[\[181b.2\]]gyur to/_/bdud rnam par gnon pas smras pa/_de bzhin gshegs pa de chos kyi 'khor lo ji ltar bskor/_byang chub sems dpa' rdo rje lte bas smras pa/_gzugs 'jug par yang mi byed/_ldog par yang mi byed/_gzugs kyi de bzhin nyid dang /_gzugs kyi chos 
[\[181b.3\]]nyid dang /_gzugs stong pa nyid dang /_gzugs mtshan ma med pa nyid dang /_gzugs smon pa med pa nyid dang /_gzugs zhi ba nyid dang /_gzugs dben pa nyid dang /_gzugs skye ba med pa nyid dang /_gzugs kyi rang bzhin nyid dang /_gzugs kyi ngo bo nyid 
[\[181b.4\]]'jug par mi byed/_ldog par mi byed/_de bzhin du tshor ba dang /_'du shes dang /_'du byed rnams dang /_rnam par shes pa 'jug par mi byed/_ldog par mi byed/_rnam par shes pa'i de bzhin nyid dang /_rnam par shes pa'i chos nyid dang /_rnam par shes pa 
[\[181b.5\]]stong pa nyid dang /_rnam par shes pa mtshan ma med pa nyid dang /_rnam par shes pa smon pa med pa nyid dang /_rnam par shes pa zhi ba nyid dang /_rnam par shes pa dben pa nyid dang /_rnam par shes pa skye ba med pa nyid dang /_rnam par shes pa'i rang bzhin nyid dang /_rnam par 
[\[181b.6\]]shes pa'i ngo bo nyid 'jug par mi byed/_ldog par mi byed de/_de bzhin gshegs pa de ni chos kyi 'khor lo de ltar bskor ro/_/chos thams cad 'jug pa med par bya ba'i phyir chos kyi 'khor lo bskor ro/_/chos kyi 'khor lo de bskor kyang rung ma bskor kyang rung chos kyi 
[\[181b.7\]]dbyings kyi mtha' tshad med pa de nyid spong bar yang mi byed do/_/chos kyi 'khor lo bskor ba de gang dag gis shes par gyur pa de dag thams cad kyang de bskor ba nyid du 'gyur ro/_/de nas bdud rnam par gnon pa g.yog 'khor dang bcas pa dge slong rdo rje'i lte ba de'i 
[\[182a\]]
[\[182a.1\]]slob mar khas blangs nas 'di skad ces smras so/_/bdag ni dge slong khyed la skyabs su mchi'o/_/des de la 'di skad ces smras so/_/khyod kho bo la skyabs su ma 'gro bar de bzhin gshegs pa 'od dri ma med pa'i 'od zer gyi rgyal po gang gis chos 
[\[182a.2\]]'di lta bu bstan pas khyod de nyid la skyabs su song shig_/des de la 'di skad ces smras so/_/kye da de bzhin gshegs pa de'i thad du bzhud kyis tshur spyon/_de nas dge slong rdo rje'i lte ba bdud rnam par gnon pa dang /_bdud brgyad khri bzhi stong po de dag dang 
[\[182a.3\]]'grogs te/_bcom ldan 'das 'od dri ma med pa'i 'od zer gyi rgyal po de bzhin gshegs pa ga la ba der dong nas lhags pa dang /_bcom ldan 'das kyi zhabs la mgo bos phyag 'tshal te/_thal mo sbyar nas spyan sngar 'khod pa dang /_de bzhin gshegs pa 
[\[182a.4\]]des de dag la tshul khrims la gnas pa de nyid dang /_chos 'phags pa la sbyor ba de nyid las brtsams te/_ci nas kyang de dag thams cad bla na med pa yang dag par rdzogs pa'i byang chub las phyir mi ldog par 'gyur ba de lta bur chos bstan to/_/rnam par 'phrul 
[\[182a.5\]]pa'i rgyal po de'i tshe de'i dus na dge slong rdo rje'i lte ba zhes bya ba de gzhan zhig yin pa snyam na khyod kyis de ltar mi blta'o/_/de ci'i phyir zhe na/_rnam par 'phrul pa'i rgyal po khyod nyid de'i tshe de'i dus na dge slong rdo rje'i lte ba zhes bya bar gyur to/_/byang chub sems dpa' sa 'dzin 
[\[182a.6\]]ni de'i tshe de'i dus na bdud rnam par gnon pa zhes bya bar gyur te/_rnam par 'phrul pa'i rgyal po 'di ni byang chub sems dpa' rnams kyi tshul khrims kyi rnam par 'phrul pa ste/_rnam par 'phrul pa de la brten nas smon lam gyi bye brag bsam gyis mi khyab pa rnams byang chub sems 
[\[182a.7\]]dpa' rnams la ston cing sems can tshad med pa rnams kyang byang chub tu yongs su smin par byed/_bdud phyir rgol ba rnams kyang bcom nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_rnam par 'phrul pa'i rgyal po 
[\[182b\]]
[\[182b.1\]]de la byang chub sems dpa' rnams kyi mngon par shes pa'i rnam par 'phrul pa gang zhe na/_mngon par shes pa'i rnam par 'phrul pa zhes bya ba ni rnam pa lnga ste/_'di lta ste/_lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa dang /_
[\[182b.2\]]rdzu 'phrul bya ba'o/_/rnam par 'phrul pa'i rgyal po de la byang chub sems dpa' rnams kyi lha'i mig gi rnam par 'phrul pa'i mngon par shes pa ji lta bu zhe na/_mig gi rnam par 'phrul pa'i mngon par shes pa gang gis byang chub sems dpa'i mig gi dbang po rtsig pa rnams 
[\[182b.3\]]kyis mi sgrib/_shing rnams kyis mi sgrib/_ri rnams kyis mi sgrib/_nags tshal rnams kyis mi sgrib/_khor yug dang /_khor yug chen po'i ri rnams kyis mi sgrib/_ri rab kyis mi sgrib/_'jig rten gyi bar rnams kyis mi sgrib ste/_de sgrib pa med pa'i mig gis 
[\[182b.4\]]phyogs bcur sangs rgyas kyi zhing dpag tu med/_grangs med pa rnams mthong zhing de dag thams cad kyang sangs rgyas kyi zhing gcig tu rab tu shes te/_'di lta ste/_nam mkha' la tha dad pa med pa'i phyir ro/_/zhing la zhing sbyor bar yang mi byed/_tha dad par yang mi byed do/_/
[\[182b.5\]]sangs rgyas kyi zhing de dag na sangs rgyas bcom ldan 'das nyan thos kyi tshogs dang bcas pa gang dag bzhugs pa de dag thams cad kyang mthong zhing chos kyi dbyings dbyer med pa'i tshul gyis sangs rgyas thams cad kyang mthong zhing /_chos kyi dbyings dbyer med pa'i tshul gyis sangs 
[\[182b.6\]]rgyas thams cad sangs rgyas gcig tu mos so/_/sangs rgyas gcig mthong bas kyang sangs rgyas thams cad mthong ba rnam par sbyong bar byed do/_/sangs rgyas thams cad mthong bas kyang sangs rgyas gcig mthong ba rnam par sbyong bar byed do/_/sangs rgyas mthong ba rnam par 
[\[182b.7\]]dag pa des kyang bdag mthong ba rnam par dag pa la 'jug go/_/rnam par dag pa de nyid kyis chos thams cad mthong ba rnam par dag pa la 'jug ste/_bdag mthong ba rnam par dag pa'am/_chos mthong ba rnam par dag pa la 'du shes gnyis su yang mi 'gyur ro/_/sangs 
[\[183a\]]
[\[183a.1\]]rgyas bcom ldan 'das de dag gi nyan thos gang dag mthong ba de dag kyang sangs rgyas mthong ba rnam par dag pa las gzhan ma yin par rab tu shes so/_/de nyan thos mthong bas sangs rgyas mthong la/_sangs rgyas mthong bas kyang nyan thos mthong ste/_yang 
[\[183a.2\]]dag par mthong bas mnyam par mthong ngo /_/'jig rten gyi khams mtha' yas mu med pa dag na 'khod pa'i sems can gang dag sems can du bsdu bas bsdus pa'i sems can dmyal ba'am/_dud 'gro'am/[ {]yi dgas [,]yi dwags [}]sam/_lha ma yin nam/_lha'am/_mi yang rung ste/_
[\[183a.3\]]gzugs med pa na spyod pa ma gtogs par de dag thams cad kyi 'chi 'pho dang /_skye ba dang /_kha dog bzang po dang /_kha dog ngan pa dang /_bde 'gro dang /_ngan 'gro dang /_ngan pa dang /_bzang po rnams mthong zhing sems can de dag gi snang ba tsam du rab tu shes so/_/
[\[183a.4\]]gzugs su snang ba de dag thams cad kyang las kyi rnam par smin par thams cad kyang rab tu shes shing khong du chud do/_/de sems can rnams mthong zhing las kyi rnam par smin pa rab tu shes kyang bdag med pa'i mtha' tshad mar byas nas sems can rnams la sems can gyi 'du 
[\[183a.5\]]shes su mi 'gyur ro/_/de lha'i mig des gzugs su gtogs pa thams cad mthong ste/_dngos po med pa nyid kyi phyir gzugs su snang ba de dag thams cad kyang snang ba tsam du rab tu shes so/_/gzugs su snang ba de dag thams cad kyang sngon gyi mtha' skye ba med pa'i phyir 
[\[183a.6\]]yang dag pa ma yin par rab tu shes la/_lha'i mig sgrib pa med pa de mngon par sgrub pa ma yin no/_/de shes rab kyi stobs dang ldan pas 'dod na gzugs nye bar 'khor du gyur pa dang mtshungs par yang mthong bar 'gyur/_'dod na mi mthong bar yang 'gyur/_de 'dod na gzugs 
[\[183a.7\]]cung zad kyang yong ye mig sngar snang bar mi 'gyur ro/_/de srog chags 'bum phrag du ma'i nang na 'dug kyang bsam gtan dang /_rnam par thar pa dang /_ting nge 'dzin dang /_snyoms par 'jug pa rnams kyis gnas te/_sems can gang yang de'i mig lam du snang bar mi 'gyur 
[\[183b\]]
[\[183b.1\]]ro/_/de ci'i phyir zhe na/_'di ltar byang chub sems dpa' des bdag med pa'i de kho na shes pa'i phyir ro/_/de 'dod na gzugs na spyod pa'i lha'i lus phra ba/_lus bzang ba/_lus 'od gsal ba/_lus mi snang ba/_gang dag yin pa'i lha de dag gi mdun na yang byang chub 
[\[183b.2\]]sems dpa' rang gi lus nye bar ston to/_/lha'i bu de dag gis kyang de'i lus mthong /_des kyang de dag gi lus mthong ngo /_/'dod na de'i lus lha rnams kyis mthong la/_rang gi lus mi mthong ngo /_/de 'dod na lha'i bu de dag rang gi lus mthong la/_de'i lus mi mthong 
[\[183b.3\]]ste/_de lha'i mig de lta bu dang ldan par 'gyur ro/_/de lha'i rna ba dang ldan par gyur te/_'di la 'jig rten gyi khams mtha' yas mu med pa dag na sgra ji snyed yod pa lha'i sgra'am/_klu dang /_gnod sbyin dang /_dri za'i sgra'am/_lha ma yin dang /_nam mkha' lding dang /_
[\[183b.4\]]mi'am ci dang /_lto 'phye chen po'i sgra'am/_mi dang mi ma yin pa'i sgra de dag thams cad de'i lha'i rna ba'i dbang po de la grags par 'gyur ro/_/de sgra de dag thams cad thos kyang sgra tha dad par mi byed la/_sgra thams cad kyang smrar med par mos so/_/brjod du med par 
[\[183b.5\]]mos so/_/de sgra de dag kyang bdag tu 'du shes sam/_sems can du 'du shes sam/_sgrar 'du shes mi 'jug la/_sgra thams cad thog ma'i mtha' dang tha ma'i sgrar brjod pa med par rab tu rtogs shing chos thams cad brjod du med par yid ches so/_/de'i rna ba'i 
[\[183b.6\]]dbang po'i rnam par shes pa'i khams sgrib pa med par 'gyur te/_sgra de dag thos nas kyang sgra de dag gi don gang yin pa de rab tu shes so/_/sgra rnams kyi don gang zhe na/_sgra thams cad kyi don ni brjod du med pa'i don to/_/smrar med pa'i don to/_/sgra thams cad kyi don 
[\[183b.7\]]ni nye bar zhi ba'i don to/_/de don des don la rton par 'gyur ro/_/sgra thams cad kyang thos la chos thams cad ma skyes pa'i phyir gang la yang gnas par mi byed do/_/phyogs bcu'i 'jig rten gyi khams grangs med pa dag na sangs rgyas bcom ldan 'das gang dag 
[\[184a\]]
[\[184a.1\]]bzhugs la 'tsho zhing gzhes te/_chos kyang ston pa de dag gis chos bstan pa de dag thams cad kyang de'i rna bas thos par 'gyur ro/_/de la sgrib pa'am kun nas dkris te 'dug par yang mi 'gyur la/_chos bstan pa de dag thams cad 
[\[184a.2\]]thos shing ji ltar thos pa yang 'dzin to/_/zin nas kyang chos gang yang mi brjed do/_/ji ltar na de gang yang mi brjed ce na/_de ni tshig 'ga' yang ma rtogs par mi 'gyur bas de ltar na mi brjed do/_/chos gang dag zag pa dang bcas pa dang /_zag pa med pa'am/_
[\[184a.3\]]'dus byas dang 'dus ma byas sam/_'jig rten pa dang /_'jig rten las 'das pa'am/_dge ba dang /_mi dge ba'am/_kha na ma tho ba dang bcas pa dang /_kha na ma tho ba med pa rnams sam/_nyan thos kyi theg pa dang ldan pa'am/_rang sangs rgyas kyi 
[\[184a.4\]]theg pa dang ldan pa rnams sam/_theg pa chen po dang ldan pa rnams thos nas/_'di lta ste/_dben pa'i dbyings ro gcig pa nyid kyi phyir chos de dag thams cad chos gcig gi ngo bo nyid kyi ro yin par 'jug go/_/de chos nyan cing 'chad kyang yul thams cad la mi 
[\[184a.5\]]'chags so/_/chos kyang nyan mod kyi mtshan ma thams cad dang yang lhan cig tu mi gnas so/_/de chos la rten pa yin gyis chos ma yin pa la mi rten to/_/de la chos gang zhe na/_chos zhes bya ba ni 'dod chags dang bral ba'o/_/chos zhes bya ba ni mtshan ma med pa'o/_/
[\[184a.6\]]chos zhes bya ba ni 'dus ma byas pa'o/_/chos zhes bya ba ni mtha' yas pa/_dpe med pa/_mi 'gyur ba/_dmigs su med pa/_mi skye ba/_ma skyes pa ste/_gang chos de lta bu la rlom sems med pa dang /_rtog pa med pa dang /_'du shes dang /_yid kyi 'du 
[\[184a.7\]]byed spros pa med pa dang /_blang ba med pa dang /_dor ba med pa de ni chos zhes bya'o/_/de don la rton pa yin gyi tshig 'bru la rton pa ma yin/_tshig 'bru spong bas don la rton pa yang ma yin no/_/de don la 'bab pa'i blos chos nyan te/_ji ltar na don la 'bab pa'i blo 
[\[184b\]]
[\[184b.1\]]gang zhe na/_gang stong pa nyid kyi don gyis lta bar mi ltung ba dang /_gang mtshan ma med pa'i don gyis mtshan mar mi ltung ba dang /_gang smon pa med pa'i don gyis smon par mi ltung ba ste de ltar na don la 'bab pa'i blo yin no/_/gang las chos nyan pa dang /_gang las don 
[\[184b.2\]]la rton pa de yang don du mi dmigs te/_de dmigs su med pa la yang dmigs par mi 'gyur ro/_/de la sangs rgyas bcom ldan 'das de dag la chos nyan te/_nges pa'i don gyi mdo sde la rton pa yin gyi drang ba'i don gyi mdo sde la rton pa ma yin no/_/nges pa'i don gyi 
[\[184b.3\]]mdo sde gang zhe na/_brjod du med pa'i phyir mdo sde thams cad ni nges pa'i don te/_de ltar na nges pa'i don gyi mdo sde la rton pa yin no/_/nges pa'i don gyi mdo sde 'di dag la gang dag mi rton pa de dag ni drang ba zhes bya ste/_ci'i phyir drang ba zhes bya zhe na/_'di ltar nges pa'i 
[\[184b.4\]]don las 'gal ba'i chos la gnas pa yin te/_de dag ni drang dgos pa yin no/_/gang gis drang zhe na/_sgras drang ngo /_/nges pa'i don gyi mdo sde la rton pa dag ni sgras drang ba ma yin no/_/de ci'i phyir zhe na/_de dag gis don dam pa brjod du med pa rtogs shing de dag gis 
[\[184b.5\]]'das pa dang /_ma 'ongs pa dang /_da ltar byung ba'i chos thams cad la lhag chad med par shes pa'i phyir te/_rnam par 'phrul pa'i rgyal po don gyi rnam pa 'di la de ltar chos nyid 'di la rton na mdo sde thams cad nges pa'i don du 'gyur ro/_/de ltar mi rton na mdo sde thams cad 
[\[184b.6\]]drang ba'i don du 'gyur ro/_/rnam par 'phrul pa'i rgyal po gzhan yang byang chub sems dpa' sangs rgyas bcom ldan 'das de dag las chos nyan pa na ye shes la rton pa yin gyi rnam par shes pa la mi rton to/_/de ci'i phyir zhe na/_des rnam par shes pa sgyu ma lta bu dang /_
[\[184b.7\]]dben pa dang /_ngo bo nyid med pa dang /_gzugs med pa dang /_bstan du med pa dang /_thogs pa med pa dang /_rnam par rig pa ma yin par shes pa'i phyir te/_gang rnam par shes pa de ltar rtogs pa de ni ye shes yin no/_/de ye shes la rton pa yin gyi rnam par 
[\[185a\]]
[\[185a.1\]]shes pa'i rjes su mi rgyug kyang gzhan dag la rnam par shes pa de ston te/_de la mtshan mar yang mi 'dzin cing de rnam par shes pa la ye shes so zhes kun tu skyed de/_rnam par shes pa'am/_ye shes la mngon par zhen par yang mi 'gyur ro/_/rnam 
[\[185a.2\]]par shes pa de kho na la mngon par zhen pas ye shes kyi de kho na mi brjod do/_/rnam par 'phrul pa'i rgyal po byang chub sems dpa' gang ye shes la rton pa de ni rnam par shes pa dang lhan cig mi gnas so/_/sems can gzhan dag la rnam par shes pa ma yin par yang 
[\[185a.3\]]chos mi 'chad do/_/rnam par 'phrul pa'i rgyal po 'di ni byang chub sems dpa'i mngon par shes pa'i rnam par 'phrul pa yin te/_lha'i rna ba thob pa des ye shes kyi dbyings 'di rtogs par 'gyur ro/_/rnam par 'phrul pa'i rgyal po byang chub sems dpa' de gang zag gi 
[\[185a.4\]]tshig [{]bla dgas [,]bla dwags [}]dang ldan pa'i chos nyan cing chos nyid la rton gyi gang zag la mi rton to/_/de ci'i phyir zhe na/_rnam par 'phrul pa'i rgyal po gal te legs par gsungs pa'i chos 'dul ba 'di la gang zag yod par gyur na sems can gang yang shin tu dag pa dang thar bar mi 
[\[185a.5\]]'gyur ba'i phyir ro/_/rnam par 'phrul pa'i rgyal po de lta bas na chos thams cad gang zag med mod kyi de bzhin gshegs pa ni 'jig rten gyi tha snyad du gang zag ces gsungs so/_/de bas na byang chub sems dpa' chos la rton pa yin gyi gang zag la rton pa ma yin no/_/
[\[185a.6\]]rnam par 'phrul pa'i rgyal po chos zhes bya ba de ni chos kyi dbyings kyi tshig [{]bla dgas [,]bla dwags [}]so/_/rnam par 'phrul pa'i rgyal po chos kyi dbyings zhes bya ba de ni skye ba med pa'i dbyings kyi tshig [{]bla dgas [,]bla dwags [}]so/_/rnam par 'phrul pa'i rgyal po skye ba med pa zhes bya ba de ni 'byung ba med 
[\[185a.7\]]pa'i tshig [{]bla dgas [,]bla dwags [}]so/_/rnam par 'phrul pa'i rgyal po 'byung ba med pa zhes bya ba de ni brjod du med pa'i tshig [{]bla dgas [,]bla dwags [}]so/_/de ci'i phyir zhe na/_tshig gang dang gang gis chos gang dang gang brjod pa'i chos de dang de tshig de la yod pa ma yin la/_gang yod pa ma yin 
[\[185b\]]
[\[185b.1\]]pa de [{]bla dgas [,]bla dwags [}]yin pa'i phyir te/_de'i phyir tshig [{]bla dgas [,]bla dwags [}]zhes bya'o/_/chos thams cad ni tshig med pa tshig tu brjod pa med pa'o/_/de la ngas tshig brjod pa med pa'o/_/de la ngas tshig brjod pa gang yin pa de ni tshig med pa ste/_brjod pa ma skyes shing yang dag pa ma 
[\[185b.2\]]yin pa'i phyir brjod pa med pa'o/_/de ci'i phyir zhe na/_gang brjod pa'i mtshan nyid de ni sangs rgyas kyi tshig ma yin te/_brjod du med pa ni sangs rgyas kyi tshig yin pa'i phyir ro/_/de bas na sangs rgyas kyi tshig ces bya'o/_/gang sangs rgyas kyi tshig la 'jug pa de ni tshig 
[\[185b.3\]]med pa la 'jug pa'o/_/gal te tshig la 'jug na sangs rgyas kyi tshig la 'jug pa ma yin no/_/rnam par 'phrul pa'i rgyal po sangs rgyas kyi tshig la 'jug par 'dod pas tshig gang gis gang zag ces bya ba'am/_chos zhes bstan par gyur pa de tshig tu blta bar mi 
[\[185b.4\]]bya'o/_/de ci'i phyir zhe na/_gang la gnyis yod pa de sangs rgyas kyi tshig ma yin pa'i phyir te/_sangs rgyas kyi tshig ni gnyis su med pa'o/_/gang la sgra yod pa de ni sangs rgyas kyi tshig ma yin te/_sangs rgyas kyi tshig ni sgra med pa'o/_/gang la brjod pa yod pa de ni sangs 
[\[185b.5\]]rgyas kyi tshig ma yin te/_sangs rgyas kyi tshig ni brjod pa med pa'o/_/rnam par 'phrul pa'i rgyal po de lta bas na byang chub sems dpa' gang sangs rgyas kyi tshig la zhugs pa de ni mngon par shes pa thob pa zhes bya ste/_de lha'i rna ba des sgra thams cad chos nyid dang 'thun par 
[\[185b.6\]]sangs rgyas kyi byang chub rtog par byed do/_/rnam par 'phrul pa'i rgyal po 'di lta ste lha'i rna ba 'di ni byang chub sems dpa'i mngon par shes pa gnyis pa'o//_//'phags pa rnam par 'phrul pa'i rgyal pos zhus pa/_bam po gnyis pa/_rnam par 'phrul pa'i 
[\[185b.7\]]rgyal po gzhan yang byang chub sems dpa' pha rol gyi sems shes pa'i mngon par shes pa 'thob cing sems kyis sems can gzhan dag dang /_gang zag gzhan rnams kyi sems rab tu shes te/_'khor gang dang gang du chos 'chad du 'gro bar de dang po nyid du sems 
[\[186a\]]
[\[186a.1\]]can gang gi bsam pa ji lta bu/_sbyor ba ji lta bu/_rgyu ji lta bu/_mtshan nyid ji lta bu yin snyam du 'khor gyi sems la rnam par lta ste/_bltas nas kyang de bzhin du chos ston to/_/de rang gi sems yongs su dag pas 'khor gyi sems yongs 
[\[186a.2\]]su dag pa rjes su 'jug ste/_rnam par 'phrul pa'i rgyal po 'di lta ste/_dper na me long gi dkyil 'khor yongs su dag pa'i phyir me long gi dkyil 'khor yongs su dag pa la gzugs su snang ba ji lta bu bsnyen pa'i kha dog dang /_rtags dang /_dbyibs ji lta bu 
[\[186a.3\]]yin pa de lta bu nyid kyi gzugs brnyan lhag chad med par snang ste/_me long gi dkyil 'khor ni rnam par mi rtog mi sems kyang de dag snang ngo /_/rnam par 'phrul pa'i rgyal po de bzhin du byang chub sems dpa' yang rang gi sems yongs su dag pa dang /_chos kyi dbyings kyi 
[\[186a.4\]]dkyil 'khor yongs su dag pa'i phyir sems can rnams kyi sems kyi spyod pa ji lta bur 'byung ba de dag thams cad rab tu shes te/_byang chub sems dpa' rang gi sems la sgrib pa yang med/_gzhan gyi sems la sgrib pa yang med do/_/de na gal te 'khor 'dod 
[\[186a.5\]]chags la spyod pa yin na yang de'i sems rab tu shes so/_/'dod chags dang bral ba'i sems kyang yang dag par mthong ngo /_/de ci'i phyir zhe na/_sems kyi rang bzhin chags pa med pa'i phyir ro/_/gal te 'khor zhe sdang la spyod pa yin na yang de'i sems rab tu shes 
[\[186a.6\]]so/_/zhe sdang dang bral ba'i sems kyang yang dag par mthong ngo /_/de ci'i phyir zhe na/_sems kyi rang bzhin zhe sdang ma yin pa'i phyir ro/_/gal te 'khor gti mug la spyod pa yin na yang de'i sems rab tu shes so/_/gti mug dang bral ba'i sems kyang yang dag 
[\[186a.7\]]par mthong ngo /_/de ci'i phyir zhe na/_sems kyi rang bzhin ni gti mug ma yin pa'i phyir ro/_/gal te 'khor nyan thos kyi theg pa la mos pa yin na yang spyod pa de kho na bzhin du shes te/_chos kyi dbyings chung bar yang mi byed do/_/gal te 'khor rang sangs rgyas kyi 
[\[186b\]]
[\[186b.1\]]theg pa la mos pa yin na yang spyod pa de kho na bzhin du shes te/_chos kyi dbyings 'bring du yang mi byed do/_/gal te 'khor theg pa chen po la mos pa yin na yang spyod pa de kho na bzhin du shes te/_chos kyi dbyings mchog tu yang mi byed do/_/de sems can thams cad kyi 
[\[186b.2\]]sems kyi khams kyi spyod pa shes pas kyang chos ston la/_sems kyi rang bzhin la rnam par rtog par yang mi byed do/_/theg pa thams cad rnam par 'jog pas kyang chos ston la chos kyi dbyings tha dad par yang mi byed do/_/chos kyi dbyings tha dad pa med pas kyang 
[\[186b.3\]]sems can thams cad kyi spyod pa rab tu shes so/_/de sems kyis sems la rnam par lta la/_sems kyis sems la spyod par yang mi byed cing mi 'thun par yang mi byed do/_/sems can thams cad kyi sems kyi dbyings de dag kyang rab tu shes te/_chos kyi 
[\[186b.4\]]dbyings gang yin pa de sems kyi dbyings yin par rab tu shes so/_/rnam par 'phrul pa'i rgyal po de ltar na byang chub sems dpa' pha rol gyi sems shes pa'i mngon par shes pa thob ste/_mngon par shes pa des lha dang bcas pa'i 'jig rten gyi khams mngon par shes 
[\[186b.5\]]so/_/rnam par 'phrul pa'i rgyal po gzhan yang byang chub sems dpa' sngon gyi gnas shes pa mngon sum du byed pa'i mngon par shes pa 'thob cing de brjod pa med la/_dbang po mnyam par bzhag pas sngon gyi gnas rjes su dran te/_de bdag dang gzhan dag gi sngon gyi gnas 
[\[186b.6\]]la bskal pa gang gA'i klung gi bye ma snyed nas brtsams nas chos ston to/_/che ge mo zhig na bdag ming 'di zhes bya bar gyur rigs ni 'di zhes bya/_tshe'i tshad ni 'di tsam zhig thub/_bde ba dang /_sdug bsngal ni 'di lta bu zhig myong zhes bya ba dang /_sems can 
[\[186b.7\]]gzhan rnams kyi yang de bzhin du rab tu shes so/_/de sems can rnams sngon gyi dge ba'i rtsa ba rgyu las byung ba rab tu shes te/_sems can 'di dag ni rgyu'i stobs can/_'di dag ni rkyen gyi stobs can/_sems can 'di dag gi rgyu ni nyan thos kyi theg pa/_sems 
[\[187a\]]
[\[187a.1\]]can 'di dag gi rgyu ni rang sangs rgyas kyi theg pa/_sems can 'di dag gi rgyu ni theg pa chen po'o zhes de sems can rnams kyi sngon gyi rgyu shes nas de dag la de bzhin du chos ston to/_/de sngon gyi gnas mngon du byed pas sngon gyi sbyor ba phun sum tshogs pa thob 
[\[187a.2\]]bo/_/de sangs rgyas rnams la sngon dge ba'i rtsa ba ji snyed pa skyed pa byang chub tu yongs su ma bsngos pa de dag rjes su dran par byas nas bla na med pa yang dag par rdzogs pa'i byang chub tu yongs su bsngo'o/_/de sngon gyi gnas kyang rjes su dran la chos thams cad sngon gyi mthar 
[\[187a.3\]]'pho ba med par yang rab tu shes/_gang yang sngon gyi mtha' nas phyi ma'i mthar 'gro ba med par mthong /_phyi ma'i mtha' nas sngon gyi mthar 'gro ba med par mthong ngo /_/chos thams cad gang du yang 'gro ba dang 'ong ba med par yang rab tu shes so/_/de sngon gyi mtha' rjes 
[\[187a.4\]]su dran pa na sngon gyi mthar lta bar mi 'gyur/_de phyi ma'i mtha' rjes su dran pa na phyi ma'i mthar lta bar mi 'gyur te/_chos thams cad mtha' dang dbus med par yang rab tu shes so/_/de sems can thams cad kyi sngon gyi gnas kyang rjes su dran la gzugs sngon gyi mtha' 
[\[187a.5\]]dben pa nyid du yang rab tu shes/_tshor ba dang /_'du shes dang /_'du byed rnams dang /_rnam par shes pa sngon gyi mthas dben pa nyid du yang rab tu shes te/_de phung po lnga char sngon gyi mthas dben pa nyid dang /_phyi ma'i mthas dben pa nyid dang /_da ltar byung bas 
[\[187a.6\]]dben pa nyid du rab tu shes so/_/de chos thams cad sngon gyi mthas stong pa'i ngo bo nyid dang /_da ltar byung bas stong pa'i ngo bo nyid dang /_phyi ma'i mthas stong pa'i ngo bo nyid du rab tu shes so/_/rnam par 'phrul pa'i rgyal po byang chub sems dpa' sngon gyi gnas rjes su dran pa ni 
[\[187a.7\]]sngon gyi dge ba'i rtsa ba yongs su nyams par yang mi 'gyur la/_las mngon par 'du bya ba sngon byas pa yang yongs su zad par 'gyur ro/_/de ci'i phyir zhe na/_des chos thams cad sar pa ma yin pa dang /_rnying pa ma yin par shes pa'i phyir ro/_/des shes pa de lta bu dang 
[\[187b\]]
[\[187b.1\]]ldan pas 'du byed du gtogs pa rnams rmi lam lta bur mos par byed de/_'di lta ste/_dper na rmi lam na skye ba dang /_'chi ba dang /_bde ba dang sdug bsngal rmi ba de bzhin du 'du byed thams cad la mos par byed do/_/de de ltar mos pas 'khor ba las skyo bar mi 'gyur la/_
[\[187b.2\]]sems can thams cad la yang snying rje bar 'gyur ro/_/chos thams cad la bcos ma 'du shes su 'gyur te/_de 'di snyam du bdag bskal pa stong phrag 'di snyed gcig tu 'khor bar gyur pa de yang dag par ma yin zhing med pa'o/_/'byung ba chen po rnams ni med pas 
[\[187b.3\]]gang na 'byung ba chen po rnams mi srid pa'i sems can thams cad kyi 'khor ba yang de bzhin te/_yang dag pa ma yin zhing med pa'o snyam du mi sems so/_/rnam par 'phrul pa'i rgyal po byang chub sems dpa' de sngon gyi gnas rjes su dran la de 'byung ba rnams dang /_'du 
[\[187b.4\]]byed rnams mi rtag pa nyid du mthong ste/_de ci'i phyir zhe na/_de ni 'khor los sgyur ba'i bde ba rjes su dran pa de yang mi rtag pa dang 'gyur ba'i chos can yin/_brgya byin gyi bde ba rjes su dran la de yang mi rtag pa dang 'gyur ba'i chos can yin/_tshangs pa'i bde ba rjes su dran 
[\[187b.5\]]la de yang mi rtag pa dang 'gyur ba'i chos can yin no/_/sngon gyi sangs rgyas bcom ldan 'das rnams kyi zhing gi yon tan bkod pa dang /_nyan thos kyi yon tan bkod pa dang /_byang chub sems dpa'i yon tan bkod pa nye bar spyod pa dang /_yongs su spyod pa rjes su dran 
[\[187b.6\]]zhing sangs rgyas bcom ldan 'das de dag gi gzugs kyi sku phun sum tshogs pa dang /_chos kyi 'khor lo bskor ba phun sum tshogs pa yang rjes su dran no/_/de de ltar rjes su dran pa ni 'dus byas kyi dngos po thams cad dang /_yongs su 'dzin pa thams cad la mi lta ba'i 'du 
[\[187b.7\]]shes pa yin no/_/de ci'i phyir zhe na/_'di ltar de 'di snyam du sangs rgyas kyi zhing rgya chen po dang /_sangs rgyas kyi gzugs kyi sku de dag kyang zad pa'i chos nyid kyi zad pa yin te/_de bas na bdag gi yongs su gzung ba 'di yang mi rtag go snyam du sems shing /_de 
[\[188a\]]
[\[188a.1\]]bdag gi yongs su gzung ba mi rtag pa nyid la yang ston/_'gyur ba la yang ston to/_/de 'di snyam du yang sems te/_e ma'o 'du byed thams cad shin tu mi rtag na sems can rnams ni rtag par 'du shes so snyam du de sems can rnams la snying rje chen 
[\[188a.2\]]po skye zhing dngos po thams cad la mi lta bar 'gyur ro/_/rnam par 'phrul pa'i rgyal po 'di ni byang chub sems dpa'i mngon par shes pa'i rnam par 'phrul pa bzhi pa ste/_dngos po thams cad mi rtag par yang rtogs la/_sems can yongs su smin par bya ba'i phyir 
[\[188a.3\]]srid pa rnams su bsams bzhin du skye ba dang /_yongs su 'dzin pa med par bya ba'i phyir yongs su gzung ba yongs su 'dzin cing /_sems can rnams yongs su smin par bya ba nyid kyi phyir nye bar len pa med par nye bar len to/_/rnam par 'phrul pa'i rgyal po de la byang chub 
[\[188a.4\]]sems dpa' rnams kyi rdzu 'phrul gyi rnam par 'phrul pa gang zhe na/_rnam par 'phrul pa'i rgyal po 'di la byang chub sems dpa' 'dun pa dang /_brtson 'grus dang /_sems dang /_dpyod pa las sems dbang ba'i rnam pa mngon par bsgrub pa'i rdzu 'phrul gyi rkang pa 
[\[188a.5\]]'thob ste/_de shin tu cher mngon par 'dus byas pa med par rdzu 'phrul mngon du 'thob bo/_/de 'dod na sems bskyed pa gcig gis 'jig rten gyi khams gang gA'i klung gi bye ma snyed dag tu 'gro zhing der song ba yang shes la 'di nas kyang mi g.yo'o/_/de na chos ston par 
[\[188a.6\]]yang snang la 'di na gtam brjod pa'i rgyun yang mi 'chad do/_/rnam par 'phrul pa'i rgyal po 'di ni byang chub sems dpa'i rdzu 'phrul gyi rnam par 'phrul pa ste/_rnam par 'phrul pa des rdzu 'phrul gyi cho 'phrul gyis gdul ba'i sems can rnams gdul bar byed de/_lha yang 
[\[188a.7\]]rung /_mi yang rung /_sems can gang dag rtag par 'du shes pa/_de dag la sreg pa'i bskal pa nye bar ston te/_de na stong gsum gyi 'jig rten gyi khams tshig par de dag gis mthong la 'jig rten gyi khams de zhig par yang mi 'gyur ro/_/sems can gang dag 
[\[188b\]]
[\[188b.1\]]lhag pa'i nga rgyal can de dag la ni gnod sbyin lag na rdo rje'i gzugs su nye bar ston te/_de rdo rje 'bar ba kun tu rab tu mched cing 'bar ba rab tu 'jigs par byed pas de dag 'jigs par byas nas de dag nga rgyal med par gyur te de la phyag 'tshal lo/_/gang dag 'khor los 
[\[188b.2\]]sgyur ba'i kha dog la mos pa de dag la ni 'khor los sgyur ba'i kha dog dang gzugs kyis chos ston/_gang dag brgya byin gyi kha dog la mos pa de dag la ni brgya byin gyi kha dog dang gzugs kyis chos ston/_gang dag bdud kyi kha dog la mos pa de dag la ni bdud kyi kha dog dang 
[\[188b.3\]]gzugs kyis chos ston/_sems can gang dag tshangs pa'i kha dog la mos pa de dag la ni tshangs pa'i kha dog dang gzugs kyis chos ston/_gang dag nyan thos dang rang sangs rgyas kyi kha dog la mos pa de dag la ni/_de lta bu'i kha dog dang gzugs nyid kyis chos ston/_
[\[188b.4\]]sems can gang dag sangs rgyas kyi kha dog la mos pa de dag la ni sangs rgyas kyi kha dog dang gzugs kyis chos ston to/_/de sems can kha cig la ni nam mkha' la skyil mo krung du 'dug nas/_'od rnams las 'od zer phyung ste chos ston to/_/de sems can rgya chen 
[\[188b.5\]]po la mos pa rnams la ni stong gsum gyi stong chen po'i 'jig rten gyi khams thams cad bla rer bres/_dar gyi chun kor gyi phreng ba dpyangs/_gdugs dang /_rgyal mtshan dang /_ba dan gyis brgyan/_dril bu'i dra ba skyod/_me tog sna tshogs bkram/_bdug pas 
[\[188b.6\]]bdugs/_sil snyan 'bum phrag du ma gsil ba bstan nas chos ston/_sems can kha cig la ni stong gsum gyi 'jig rten gyi khams thams cad rgya mtsho gcig tu byin gyis brlabs te/_me tog ud pa la dang /_ku mu da dang /_pad ma dkar pos khebs par byas 
[\[188b.7\]]nas de'i dbus su seng ge'i khri mngon par sprul te/_de la bdag 'dug nas chos ston/_sems can kha cig la ni ri rab kyi rtse mo la bdag 'dug par bstan nas tshangs pa'i sgrar smra ba'i dbyangs kyis chos ston/_sems can kha cig la ni lus mi snang bar sgra snyan par grags 
[\[189a\]]
[\[189a.1\]]pa'i rnam par rig byed kyis chos ston/_sems can kha cig la ni dri za'i gzugs kyis glu dang /_rol mo'i dbyangs sgra dga' ba'i sbyor bas chos ston/_sems can kha cig la ni klu'i dkyil 'khor gyis sbyor bas sprin dang /_'brug sgra dang /_glog dang /_
[\[189a.2\]]char gyi rgyun 'bab pa bstan nas chos ston/_bkres pa dang /_skom pas nyen pa kha cig la ni lha'i bza' ba dang /_btung ba byin nas bde bar gyur pa la chos ston/_sems can dmyal ba pa'i sems can gang dag sdug bsngal gyis shin tu gzir ba de dag la ni 
[\[189a.3\]]rdzu 'phrul gyi mthus sems can dmyal ba'i me zhi bar byas nas spu'i bu ga thams cad du gzi byin bcug ste/_bde ba thob par gyur pa rnams la chos ston/_sems can long ba rnams la ni rdzu 'phrul gyi mthus mig byin te/_mig dang ldan par gyur pa la chos 
[\[189a.4\]]ston/_sems can gang dag rna ba dang bral zhing 'on par gyur pa de dag la ni rdzu 'phrul gyi mthus rna ba dang ldan par byas te de dag la chos ston/_sems can gang dag nad sna tshogs kyis gzir ba de dag la ni nad med par byas nas nad dang bral ba rnams la chos ston/_
[\[189a.5\]]sems can gang dag gsad du khrid cing srog gi bar chad du gyur pa de dag gi phyir ni rdzu 'phrul gyi mthus de dang 'dra ba gzhan dag sprul te bsams nas de dag thar bar byas te srog gi dbugs phyin par gyur pa rnams la chos ston/_sems can yan lag dang nying lag 
[\[189a.6\]]nyams shing dbang po dang bral la mi sdug pa/_mi 'jigs pa med pa/_sems rang gi lus la zhum pa de dag la rdzu 'phrul gyi mthus yan lag dang nying lag thams cad dang ldan par byas pa'i 'og tu gzugs bzang po can la chos ston/_sems can mngal gyi gnas na 'khod 
[\[189a.7\]]pa blun zhing mi gtsang ba'i snying pos 'tsho ba dag kyang rdzu 'phrul gyi mthus btul te/_mngal nyid du rin po che bkod pa'i khang pa brtsegs par 'dug nas de dag gi yid kyi blo bskyed de de dag la chos ston/_btsas te dbang po yongs su ma smin pa rnams kyang rdzu 'phrul 
[\[189b\]]
[\[189b.1\]]gyi mthus ngag gi las kyi rnam par rig byed kyis byis pa rnams la chos ston to/_/rnam par 'phrul pa'i rgyal po byang chub sems dpa' de rdzu 'phrul de lta bu dang ldan pas cho 'phrul bsam gyis mi khyab pa dang ldan pa gzhan dag gis kyang chos ston te/_de zla ba dang nyi ma la mos pa'i 
[\[189b.2\]]sems can rnams gdul ba'i phyir zla ba dang nyi ma'i gzhal med khang rnams na zla ba dang nyi ma ltar snang zhing rdzu 'phrul gyi mthus kyang zla ba dang nyi ma'i dkyil 'khor dang /_stong gsum gyi stong chen po'i 'jig rten gyi khams lag mthil du bzhag ste 'jig rten gyi khams mtha' 
[\[189b.3\]]yas par 'gro'o/_/de 'gro ba yang snang la gzhi nas g.yos pa yang med do/_/de 'dod na sangs rgyas kyi zhing gang gA'i klung gi bye ma snyed dag spu'i dra ba gcig tu bcug nas tshangs pa'i 'jig rten du 'dug cing 'jig rten gyi khams mtha' yas par 'phen kyang sems can 
[\[189b.4\]]gang la yang gnod par mi 'gyur la/_slar yang gnas ji lta ba nyid du 'jog cing sems can rnams kyis bdag cag khyer ba'am/_slar blangs par ma shes so/_/kha'i dbugs gcig gis kyang sreg pa'i bskal pa gang gA'i klung gi bye ma snyed dag zhi bar byed do/_/skyil 
[\[189b.5\]]mo krung gcig tu 'dug pas kyang sangs rgyas kyi zhing gang gA'i klung gi bye ma snyed dag tu 'gro'o/_/lag pa gnyis kyis nyi ma dang zla ba bsgribs te/_sangs rgyas kyi zhing de dag kyang smad par byas nas chos ston to/_/rnam par 'phrul pa'i rgyal po byang chub sems dpa' 
[\[189b.6\]]de gal te de bzhin gshegs pa'i spyan sngar 'dug par gyur la/_de 'dod na de bzhin gshegs pa la mchod pa'i las bya ba'i phyir me tog gi phur ma ri rab lta bu dag de bzhin gshegs pa'i sku la 'thor zhing me tog gi phur ma de dag gtor ma thag tu de bzhin gshegs pa'i sku'i 
[\[189b.7\]]nang na snang ngo /_/stong gsum gyi stong chen po'i 'jig rten gyi khams 'di na shing ngam/_rtswa gang dag yod pa de dag thams cad de bzhin gshegs pa la mchod pa'i las bya ba'i phyir mar me dang /_yon chab tu byin gyis rlob ste/_de dag kyang 'bar zhing mar me dang /_yon 
[\[190a\]]
[\[190a.1\]]chab kyi char 'bab par snang ngo /_/sems can thams cad kyi mdun na yang bdag gi lus nye bar ston te/_brgya byin du ston pa'am/_tshangs par ston pa'am/_nyan thos su ston pa'am/_rang sangs rgyas su ston pa'am/_sangs rgyas su ston pa ji 
[\[190a.2\]]ltar mos pa'i gzugs su ston to/_/rnam par 'phrul pa'i rgyal po de ni byang chub sems dpa' rnams kyi mngon par shes pa'i rnam par 'phrul pa ste/_'di lta ste/_lha'i mig gzugs lta ba la thogs pa med pa dang /_lha'i rna bas nyan pa la sgrib pa med pa dang /_
[\[190a.3\]]sems can thams cad kyi sems kyi spyod pa shes pa la thogs pa med pa'i shes pa nyid dang /_bskal pa grangs med pa rjes su dran zhing bskal pa grangs med par gnas pa la thogs pa med pa/_sgrib pa med pa dang /_thams cad nye bar ston cing /_len pa med pa dang /_
[\[190a.4\]]dor ba med par byed pa 'di ni mngon par shes pa'i rnam par 'phrul pa zhes bya ste/_rnam par 'phrul pa'i rgyal po sangs rgyas thams cad bstan par bya ba'i phyir mngon par shes pa gang yin pa dang /_sems can thams cad mchog ma yin pa shes pa'i mngon par shes pa gang 
[\[190a.5\]]yin pa dang /_nyan thos kyi theg pas 'dul ba'i mngon par shes pa gang yin pa dang /_rang sangs rgyas kyi theg pas 'dul ba'i mngon par shes pa gang yin pa dang /_theg pa chen pos 'dul ba'i mngon par shes pa gang yin pa dang /_'chi 'pho ba dang skye ba dag 
[\[190a.6\]]shes pa'i mngon par shes pa gang yin pa dang /_sems can yongs su smin par bya ba shes pa'i mngon par shes pa gang yin pa dang /_mngon par 'byung ba yang dag par shes pa spyod pa dag mngon par shes pa gang yin pa dang /_thabs mkhas pa mngon par shes pa gang 
[\[190a.7\]]yin pa dang /_sbyin pa yongs su bsngo ba'i mngon par shes pa gang yin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab yongs su bsngo ba dang /_bdud tshar gcod pa dang /_dge ba'i rtsa ba la sbyor ba mngon 
[\[190b\]]
[\[190b.1\]]par shes pa gang yin pa de ni mngon par shes pa zhes bya'o/_/rnam par 'phrul pa'i rgyal po gzhan yang byang chub sems dpa' mngon par shes pa thob pa ni gzugs dang /_kha dog dang /_gzi brjid dang /_snyan pa dang /_grags pa dang /_stobs dang /_rigs dang /_
[\[190b.2\]]rus dang /_nor dang /_g.yog 'khor rnams kyis mngon par shes par 'gyur te/_de'i phyir mngon par shes pa zhes bya'o/_/rnam par 'phrul pa'i rgyal po gzhan yang mngon par shes pa thob pa'i byang chub sems dpa' lha dang /_klu dang /_gnod sbyin dang /_dri za 
[\[190b.3\]]dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams dang /_brgya byin dang /_tshangs pa dang /_'jig rten skyong ba rnams dang /_de bzhin gshegs pa dgra bcom pa yang dag par rdzogs pa'i sangs rgyas 
[\[190b.4\]]rnams kyis mngon par shes par 'gyur te/_de bas na mngon par shes pa zhes bya'o/_/rnam par 'phrul pa'i rgyal po de ni mngon par shes pa zhes bya ste/_mngon par shes pa des byang chub sems dpa' sngon dam bcas pa las kyang mi 'gyur la bya ba thams cad kyang 
[\[190b.5\]]ston to/_/rnam par 'phrul pa'i rgyal po de la shes pa'i rnam par 'phrul pa gang zhe na/_'di lta ste/_phung po shes pa dang /_khams shes pa dang /_skye mched shes pa dang /_rten cing 'brel par 'byung ba shes pa dang /_bden pa shes pa'o/_/rnam par 'phrul 
[\[190b.6\]]pa'i rgyal po de la phung po shes pa gang zhe na/_gzugs stong pa dang /_gzugs kyi sngon gyi mtha' stong pa dang /_gzugs kyi phyi ma'i mtha' stong pa dang /_gzugs kyi dbus stong pa dang /_rnam par 'phrul pa'i rgyal po de bzhin du tshor ba dang /_'du shes dang /_
[\[190b.7\]]'du byed rnams dang /_rnam par shes pa stong pa dang /_rnam par shes pa'i sngon gyi mtha' stong pa dang /_rnam par shes pa'i phyi ma'i mtha' stong pa dang /_rnam par shes pa'i dbus stong pa yin te/_nye bar len pa'i phung po lnga po de dag stong zhing shin tu stong par 
[\[191a\]]
[\[191a.1\]]shes pa de ni phung po shes pa zhes bya'o/_/rnam par 'phrul pa'i rgyal po de la khams shes pa gang zhe na/_sa'i khams chos kyi dbyings/_chu'i khams chos kyi dbyings/_me'i khams chos kyi dbyings/_rlung gi khams chos kyi dbyings te/_de 
[\[191a.2\]]ci'i phyir zhe na/_khams bzhi po de dag thams cad chos kyi dbyings su khams gcig ste/_'di lta ste/_nam mkha'i khams yin la/_nam mkha'i khams dang /_chos kyi dbyings de ni dbyings ma yin te/_de ni sa'i khams ma yin/_chu'i khams ma 
[\[191a.3\]]yin/_me'i khams ma yin/_rlung gi khams ma yin pa'i phyir ro/_/de ci'i phyir zhe na/_'gyur ba med pa'i dbyings ni chos kyi dbyings/_gnyis su med pa'i dbyings ni chos kyi dbyings/_skye ba med pa'i dbyings ni chos kyi dbyings/_kun nas nyon mongs pa 
[\[191a.4\]]med pa'i dbyings ni chos kyi dbyings/_shin tu rnam par dag pa'i dbyings ni chos kyi dbyings yin pa'i phyir te/_chos kyi dbyings ci 'dra ba bdag gi dbyings kyang de bzhin/_sems can gyi dbyings kyang de bzhin/_srog gi dbyings kyang de bzhin/_gang zag gi 
[\[191a.5\]]dbyings kyang de bzhin/_'khor ba'i dbyings kyang de bzhin/_mya ngan las 'das pa'i dbyings kyang de bzhin te/_mya ngan las 'das pa'i dbyings ji lta ba de bzhin du 'dod pa'i khams kyang de'i khams/_gzugs kyi khams kyang de'i khams/_gzugs med 
[\[191a.6\]]pa'i khams kyang de'i khams/_'dus byas kyi khams kyang de'i khams/_'dus ma byas kyi khams kyang de'i khams te/_de bas na mya ngan las 'das pa'i dbyings zhes bya'o/_/rnam par 'phrul pa'i rgyal po gzugs kyi khams rnams la de ltar gzhan gyi dring la mi 
[\[191a.7\]]'jog par shes pa gang yin pa de ni khams zhes bya'o/_/rnam par 'phrul pa'i rgyal po de la skye mched shes pa gang zhe na/_mig ni rang bzhin las ma skyes shing ma byung ba ste/_de la byed pa po gang yang med do/_/rnam par 'phrul pa'i rgyal po de bzhin du rna 
[\[191b\]]
[\[191b.1\]]ba dang /_sna dang /_lce dang /_lus dang /_yid kyang rang bzhin las ma skyes shing ma byung ba ste/_de la byed pa po gang yang med do/_/rnam par 'phrul pa'i rgyal po mig ni bdag po med pa ste/_de la lta ba po gang yang med do/_/rna ba ni bdag po med pa ste/_
[\[191b.2\]]de la nyan pa po gang yang med do/_/sna ni bdag po med pa ste/_de la mnom pa po gang yang med do/_/lce ni bdag po med pa ste/_de la myong ba po gang yang med do/_/lus ni bdag po med pa ste/_de la reg pa po gang yang med do/_/yid ni bdag po med pa ste/_
[\[191b.3\]]de la shes pa po gang yang med do/_/rnam par 'phrul pa'i rgyal po mig gi rang bzhin gzugs mi mthong /_rna ba'i rang bzhin sgra mi nyan/_sna'i rang bzhin dri mi snom/_lce'i rang bzhin ro myong bar mi byed/_lus kyi rang bzhin reg bya la reg par mi byed/_yid 
[\[191b.4\]]kyi rang bzhin chos shes par mi byed do/_/de ci'i phyir zhe na/_mig ni byed pa po med pa ste/_rtswa dang /_shing dang /_rtsig pa dang /_gyo mo lta bu yin pa dang /_de bzhin du rna ba dang /_sna dang /_lce dang /_lus dang /_yid ni byed pa med pa ste/_rtswa dang /_
[\[191b.5\]]shing dang /_rtsig pa dang /_gyo mo lta bu yin pa'i phyir ro/_/rnam par 'phrul pa'i rgyal po mig ni chags pa yang ma yin chags pa med pa yang ma yin no/_/de ci'i phyir zhe na/_mig ni rang bzhin gyis chags pa med pa'i phyir ro/_/rnam par 'phrul pa'i rgyal po rna ba 
[\[191b.6\]]dang /_sna dang /_lce dang /_lus dang /_yid ni chags pa yang ma yin/_chags pa med pa yang ma yin no/_/de ci'i phyir zhe na/_yid ni rang bzhin gyis chags pa med pa'i phyir ro/_/rnam par 'phrul pa'i rgyal po skye mched thams cad la gang de ltar rab tu shes 
[\[191b.7\]]shing shes nas kyang chags pa med pa de ni skye mched shes pa zhes bya'o/_/gang phung po dang /_khams dang /_skye mched rnams la de ltar shes nas skye ba med pa dang /_'byung ba med pa dang /_shin tu mya ngan las 'da' bar gyur kyang skye zhing 'byung la phung po dang khams 
[\[192a\]]
[\[192a.1\]]dang /_skye mched rnams kyang yongs su 'dzin cing phung po dang /_khams dang /_skye mched rnams kyang mi spong ba de ni de'i shes pa'i rnam par 'phrul pa'o/_/gang phung po dang /_khams dang /_skye mched dag gi mtshan nyid gang yin pa dang /_ngo 
[\[192a.2\]]bo nyid gang yin pa de dag rab tu shes la/_de rnams spong bar mi byed cing /_khams gsum na yang snang la/_nyon mongs pa dang yang lhan cig mi gnas shing skye ba dang 'byung ba dag kyang ston la/_skye bar yang mi 'gyur/_'chi 'pho bar yang mi 'gyur ba de ni de'i shes pa'i rnam par 
[\[192a.3\]]'phrul pa'o/_/de la rten cing 'brel par 'byung ba shes pa gang zhe na/_ma rig pa gang ni 'du byed rnams kyi rkyen yin mod kyi ma rig pa yang 'di snyam du bdag ni 'du byed rnams skyed do snyam du mi sems/_'du byed rnams ni rnam par shes pa'i rkyen yin mod kyi/_'du byed rnams 
[\[192a.4\]]kyang 'di snyam du bdag cag ni rnam par shes pa skyed do snyam du mi sems/_rnam par shes pa ni ming dang gzugs kyi rkyen yin mod kyi/_rnam par shes pa yang 'di snyam du bdag ni ming dang gzugs skyed do snyam du mi sems/_ming dang gzugs ni skye mched drug gi rkyen yin 
[\[192a.5\]]mod kyi/_ming dang gzugs kyang 'di snyam du bdag ni skye mched drug skyed do snyam du mi sems/_skye mched drug ni reg pa'i rkyen yin mod kyi/_skye mched drug kyang 'di snyam du bdag ni reg pa skyed do snyam du mi sems/_reg pa ni tshor ba'i rkyen yin mod kyi/_reg pa yang 'di 
[\[192a.6\]]snyam du bdag ni tshor ba skyed do snyam du mi sems/_tshor ba ni sred pa'i rkyen yin mod kyi/_tshor ba yang 'di snyam du bdag ni sred pa skyed do snyam du mi sems/_sred pa ni len pa'i rkyen yin mod kyi/_sred pa yang 'di snyam du bdag ni len pa skyed do snyam du mi sems/_len 
[\[192a.7\]]pa ni srid pa'i rkyen yin mod kyi/_len pa yang 'di snyam du bdag ni srid pa skyed do snyam du mi sems/_srid pa ni skye ba'i rkyen yin mod kyi/_srid pa yang 'di snyam du bdag ni skye ba skyed do snyam du mi sems/_skye ba ni rga shi'i rkyen yin mod kyi/_skye ba yang 'di snyam du bdag ni rga 
[\[192b\]]
[\[192b.1\]]shi skyed do snyam du mi sems te/_rnam par 'phrul pa'i rgyal po gang gi tshe byang chub sems dpa' de ltar rten cing 'brel par 'byung ba la so sor rtog pa ni/_de las chad par lta ba'am/_rtag par lta ba'i lta ba gnyis la gnas par mi 'gyur ro/_/de 'di snyam du chos 'di 
[\[192b.2\]]dag thams cad ni rgyu dang rkyen la rag las pa'o snyam du sems shing /_de rgyu dang rkyen de dag tshol te btsal na yang mi rnyed do/_/de nas rten cing 'brel par 'byung ba la mnyam par 'jug go/_/shes pa ji lta bu zhig 'jug ce na/_rten cing 'brel par 'byung ba dang skye ba med 
[\[192b.3\]]par mnyam pa ste/_stong pa nyid gang dang mnyam pa rten cing 'brel par 'byung ba yang de dang mnyam/_mtshan ma med pa gang dang mnyam pa rten cing 'brel par 'byung ba yang de dang mnyam/_smon pa med pa gang dang mnyam pa rten cing 'brel par 'byung ba yang de dang mnyam mo/_/
[\[192b.4\]]mnyam pa de nyid gang gis de bzhin gshegs pas chos thams cad mngon par rdzogs par sangs rgyas pa de rten cing 'brel par 'byung ba dang mnyam mo/_/rten cing 'brel par 'byung ba gang mnyam pa de la bdag skye ba med/_sems can skye ba med/_srog skye ba med/_
[\[192b.5\]]gang zag skye ba med la chos gang yang skye ba med de/_de bas na rten cing 'brel par 'byung ba zhes bya'o/_/rten cing 'brel par 'byung ba ni 'byung ba med par blta bar bya ste/_gang 'byung ba med par shes pa de ni rten cing 'brel par 'byung ba shes pa yin mod kyi yang ma 
[\[192b.6\]]rig pa dang /_rig pa de gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/'du byed dang /_'du byed ma yin pa de dag gnyis su med cing gnyis su dbyer med de/_gang de shes pa de ni rten cing 'brel par 
[\[192b.7\]]'byung ba shes pa'o/_/rnam par shes pa dang /_rnam par shes pa ma yin pa de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/ming dang gzugs dang /_ming dang gzugs med pa de ni gnyis su med cing 
[\[193a\]]
[\[193a.1\]]gnyis su dbyer med de/_gang de shes pa de ni rten cing 'brel par 'byung ba shes pa'o/_/skye mched drug dang /_skye mched drug med pa de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes 
[\[193a.2\]]pa'o/_/reg pa dang /_reg pa med pa de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/tshor ba dang /_tshor ba med pa de ni gnyis su med cing gnyis su dbyer med de/_gang de shes pa 
[\[193a.3\]]de ni rten cing 'brel par 'byung ba shes pa'o/_/sred pa dang /_sred pa med pa de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/len pa dang /_len pa med pa de ni gnyis su med cing gnyis su 
[\[193a.4\]]dbyer med de/_gang de shes pa de ni rten cing 'brel par 'byung ba shes pa'o/_/srid pa dang /_nying mtshams mi sbyor ba de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/skye ba dang /_skye 
[\[193a.5\]]ba med pa de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/rga shi dang rmi lam de ni gnyis su med cing gnyis su dbyer med de/_gang de shes pa de ni rten cing 'brel par 'byung ba shes pa'o/_/
[\[193a.6\]]gang de rten pa de ni mi gnas pa'o/_/gang rten pa de ni snying po med pa/_gang rten pa de ni mi rtag pa/_gang rten pa de ni stong pa/_gang rten pa de ni song ba med pa/_'ong ba med pa/_gang rten pa de ni ma byung ba/_gang rten pa de ni ril por 'dzin pa 
[\[193a.7\]]med pa/_gang rten pa de ni 'jug pa med pa ste/_gang de shes pa de ni rten cing 'brel par 'byung ba shes pa'o/_/gang de rten cing 'brel par 'byung ba mthong ba de ni ma rig pa mi mthong /_'du byed rnams mi mthong /_rnam par shes pa mi mthong /_
[\[193b\]]
[\[193b.1\]]ming dang gzugs mi mthong /_skye mched drug mi mthong /_reg pa mi mthong /_tshor ba mi mthong /_sred pa mi mthong /_len pa mi mthong /_srid pa mi mthong /_skye ba mi mthong /_rga shi mi mthong ste/_de ltar gang chos rnams la tshul bzhin du 
[\[193b.2\]]mthong ba des ni rten cing 'brel par 'byung ba mthong ngo /_/gang rten cing 'brel par 'byung ba mthong ba des ni chos mthong ngo /_/chos gang mthong zhe na/_'dod chags dang bral ba'i chos mthong ngo /_/ci'i phyir 'dod chags dang bral ba zhes bya zhe na/_'di ltar 
[\[193b.3\]]de las chos thams cad la chags pa'i lta ba dang bral bas de'i phyir/_'dod chags dang bral ba'i chos mthong zhes bya'o/_/ci nas kyang lhag par yang mi byed/_bri bar yang mi byed pa de ltar mthong /_ci nas kyang de kho nas mi g.yo zhing mi chags pa de ltar 
[\[193b.4\]]mthong /_ci nas kyang chos kyi dbyings tha dad par mi 'gyur ba de ltar mthong /_ci nas kyang yang dag pa'i mtha' skyon med pa de ltar mthong /_ci nas kyang mthong bas mthong ba yang mi mthong ba de ltar mthong /_ci nas kyang sha'i mig gis mthong ba yang ma yin pa 
[\[193b.5\]]dang /_lha'i mig gis mthong ba ma yin pa dang /_shes rab kyi mig gis mthong ba ma yin pa de ltar mthong ngo /_/de ci'i phyir zhe na/_sha'i mig ni byed pa med pa ste/_byed pa med pa'i phyir mi mthong /_lha'i mig ni mngon par 'dus byas pa yin 
[\[193b.6\]]pas des 'dus ma byas pa mthong bar sla ba ma yin/_shes rab kyi mig ni rnam par mi rtog pa ste/_rnam par mi rtog pas mi mthong ba'i phyir ro/_/rnam par 'phrul pa'i rgyal po byang chub sems dpa' gang chos rnams la de ltar mthong ba des de bzhin gshegs 
[\[193b.7\]]pa mthong ste/_gzugs su mthong ba ma yin/_tshor bar ma yin/_'du shes su ma yin/_'du byed rnams su ma yin/_rnam par shes par mthong ba ma yin/_mtshan dang dpe byad bzang por ma yin/_chos kyi dbyings su ma yin/_tshul 
[\[194a\]]
[\[194a.1\]]khrims su mthong ba ma yin/_ting nge 'dzin du ma yin/_shes rab tu ma yin/_rnam par grol bar ma yin/_rnam par grol ba'i ye shes mthong ba ma yin/_'das par yang ma yin/_ma 'ongs par yang ma yin/_da ltar 
[\[194a.2\]]byung bar mthong ba ma yin te/_gang de ltar mthong ba de ni de bzhin gshegs pa mthong ba'o/_/de nas bcom ldan 'das la byang chub sems dpa' rnam par 'phrul pa'i rgyal pos 'di skad ces gsol to/_/bcom ldan 'das gang chos rnams mthong ba des 
[\[194a.3\]]de bzhin gshegs pa mthong bar 'gyur ba'i rnam grangs mchis lags sam/_bcom ldan 'das kyis bka' stsal pa/_rnam par 'phrul pa'i rgyal po yod do/_/de ci'i phyir zhe na/_gzugs mi zad pa'i mtshan nyid/_skye ba med pa'i rang bzhin can 
[\[194a.4\]]te/_gang gzugs de ltar mthong ba de ni de bzhin gshegs pa mthong ba'o/_/tshor ba dang /_'du shes dang /_'du byed rnams dang /_rnam par shes pa ni zad pa'i mtshan nyid/_skye ba med pa'i rang bzhin can te/_gang rnam par shes pa de 
[\[194a.5\]]ltar mthong ba de ni de bzhin gshegs pa mthong ba'o/_/tshul khrims ni mngon par 'du mi byed pa'i mtshan nyid 'dus ma byas pa ste/_gang tshul khrims de ltar mthong ba de ni/_de bzhin gshegs pa mthong ba'o/_/ting nge 'dzin de ni mnyam pa mthong 
[\[194a.6\]]ba rnam par dag pa'o/_/de ltar ngas de bzhin gshegs pa mar me mdzad kyi tshe mthong ba rnam par dag go/_/der ngas rten cing 'brel par 'byung ba mthong bas chos mthong /_chos mthong bas kyang de bzhin gshegs pa mthong bar gyur to/_/de nas 
[\[194a.7\]]byang chub sems dpa' rnam par 'phrul pa'i rgyal pos gsol pa/_bcom ldan 'das kyis mar me mdzad kyi pha rol tu de bzhin gshegs pa dag gzigs pa ji ltar gzigs/_bcom ldan 'das kyis bka' stsal pa/_gzugs kyi mtshan nyid 
[\[194b\]]
[\[194b.1\]]yongs su rtog par mthong bas mthong gi chos kyi sku gnyis su med par mthong bas ni ma yin no/_/rnam par 'phrul pa'i rgyal po khyod mos par bya'o/_/khyod kyis khong du chud par bya'o/_/ngas byang chub kyi sems bskyed tshun cad de bzhin gshegs pa 
[\[194b.2\]]mar me mdzad ma gtogs par nam yang de bzhin gshegs pa ma mthong ngo /_/de ci'i phyir zhe na/_gzugs kyi mtshan nyid mthong bas de bzhin gshegs pa mthong ba rnam par dag par ma yin pa'i phyir ro/_/rnam par 'phrul pa'i rgyal po de bas na/_de 
[\[194b.3\]]bzhin gshegs pa mthong bar 'dod pas ji ltar ngas chos nyid gcig pa dang /_chos nyid gnyis su med par mar me mdzad mthong ba de ltar blta bar bya'o/_/ji ltar chos nyid gcig pa yin zhe na/_nga'i lus ji lta ba mar me mdzad kyi sku yang de bzhin/_
[\[194b.4\]]mar me mdzad kyi sku ji lta ba sems can thams cad kyi lus kyang de bzhin te/_de bas na lus gcig pa dang /_gnyis su med pa dang /_gnyis su dbyer med pa ste/_'di lta ste/_mtshan nyid med pa'i phyir chos nyid gcig pa shes par bya'i/_
[\[194b.5\]]rnam par brtags pas shes par mi bya'o/_/rnam par 'phrul pa'i rgyal po 'di ni rten cing 'brel par 'byung ba mthong ba zhes bya ste/_rten cing 'brel par 'byung ba mthong bas chos mthong /_chos mthong bas kyang sangs rgyas mthong ngo /_/gang yang sems 
[\[194b.6\]]skyed pa thams cad la 'gog pa mngon du byed kyang yongs su mya ngan las mi 'da' zhing mi skye ba dang dmigs su med pa'i phyir thabs shes pas 'khor ba ston pa 'di ni de'i shes pa'i rnam par 'phrul pa'o/_/de la bden pa shes pa gang zhe na/_bden pa mngon par 
[\[194b.7\]]rtogs pa gang gis nyan thos kyi rnam par grol ba la reg par byed cing /_bden par rtogs pa de nyid byang chub sems dpas mngon par rtogs par byas nas/_rnam par grol ba la yang reg par mi byed pa 'di ni de'i shes pa'i rnam par 'phrul pa'o/_/bden 
[\[195a\]]
[\[195a.1\]]pa mngon par rtogs pa gang gis rang sangs rgyas kyi rnam par grol ba la reg par byed cing /_bden pa mngon par rtogs pa de nyid byang chub sems dpas mngon par rtogs par byas nas/_rnam par grol ba la reg par yang mi byed pa 
[\[195a.2\]]'di ni de'i skye ba med pa'i rnam par 'phrul pa yin mod kyi/_bden pa shes pa zhes bya ba ni gang yang dag par ma yin pa med pa sdug bsngal yongs su shes pa'o/_/de'i yongs su shes pa gang zhe na/_phyin ci log tu skye ba'i phyir de yod pa ma yin zhing med la/_
[\[195a.3\]]de la dngos po yod pa ma yin gyi/_dngos po med par shes pa ste/_gang gi tshe sdug bsngal skye ba med cing /_'byung ba med par shes pa de ni sdug bsngal yongs su shes pa'o/_/de la kun 'byung ba yongs su shes pa gang zhe na/_chos rnams ji 
[\[195a.4\]]ltar kun tu 'byung ba de bzhin du spong ba'o/_/ji ltar kun tu 'byung zhe na/_kun tu 'byung ba zhes bya ba ni kun tu byung ma thag tu 'ong ba med par spong ba dang /_kun tu 'byung ba la 'gro ba med par spong ba 'di ni chos rnams kyi tshul te/_'di la spong bar 'gyur ba'i 
[\[195a.5\]]chos gang yang byung ba med de/_sred pa bag la nyal gang gis srid pa byung ba'i sred pa bag la nyal de spangs pa zhes bya'o/_/de la sdug bsngal 'gog pa gang zhe na/_gang sdug bsngal dang /_kun 'byung ba gnyis shin tu 'gag cing chos gang yang 'jig pa 
[\[195a.6\]]med pa de ni 'gog pa zhes bya'o/_/'gog pa zhes bya ba'i gang mtshan mar dmigs pa thams cad 'gog pa ste/_de ltar chos rnams kyi ngo bo nyid 'gags pas/_skye bar yang mi byed/_'gog par yang mi byed pa de ni 'gog pa zhes bya'o/_/de la lam 
[\[195a.7\]]gang zhe na/_lam gang gis chos thams cad btsal na dge ba dang /_mi dge ba'am/_zag pa dang bcas pa dang /_zag pa med pa'am/_kha na ma tho ba dang bcas pa dang /_kha na ma tho ba med pa'am/_'dus byas dang /_'dus ma byas 
[\[195b\]]
[\[195b.1\]]sam/_'jig rten pa dang /_'jig rten las 'das pa dag mi dmigs pa de ni lam zhes bya'o/_/chos thams cad tha dad pa med pa'i phyir lam mnyam pa nyid do/_/nyon mongs pa thams cad kyis yongs su gdung ba med pa'i phyir lam rab tu zhi ba'o/_/ngan 'gro 
[\[195b.2\]]thams cad dang bral ba'i phyir lam nye bar zhi ba'o/_/zag pa thams cad yongs su zad pa'i phyir lam zag pa med pa'o/_/lam de ni dmigs par lta ba thams cad kyis bgrod par bya ba ma yin pa'o/_/lam de ni rnal 'byor spyod pa yang dag par zhugs pa rnams 
[\[195b.3\]]kyis rtogs sla ba'o/_/lam de ni sngon gyi de bzhin gshegs pa rnams bzhud cing rjes su bzhud pa'o/_/lam de ni mtshan mar rnam par rtog pa thams cad spangs pa'i phyir mtshan ma med pa'o/_/lam gang gis gnyis dang mtshan mar mi ltung ba de ni lam zhes bya 
[\[195b.4\]]ste/_gang gi tshe byang chub sems dpa' bden pa bzhi po gang dag la tshul 'dis rtogs pa de ni bden pa shes pa zhes bya'o/_/bden pa bzhi po 'di rnams nyan thos kyi theg pa pa rnams dang /_rang sangs rgyas kyi theg pa pa rnams ston la/_theg pa de dag la 
[\[195b.5\]]yang 'dod par mi byed pa de ni bden pa shes pa'i rnam par 'phrul pa zhes bya'o/_/rnam par 'phrul pa'i rgyal po gzhan yang shes pa'i rnam par 'phrul pa ni gang nyan thos kyi theg pa yang shes la/_de la gnas par shes pa yang ma yin pa dang /_rang 
[\[195b.6\]]sangs rgyas kyi theg pa pa yang shes la/_de la gnas par shes pa yang ma yin pa dang /_rang sangs rgyas kyi theg pa yang shes la/_de la gnas par shes pa ni shes pa'i rnam par 'phrul pa zhes bya'o/_/gzhan yang shes pa'i rnam par 'phrul 
[\[195b.7\]]pa ni gang shes pa gcig gis sems can thams cad kyi sems shes pa dang /_sems kyi ngo bo nyid gcig gis sems can kyi sems kyi ngo bo nyid shes la/_sems dang shes pa la gnyis su yang mi 'jug pa'o/_/gzhan yang shes pa'i rnam par 
[\[196a\]]
[\[196a.1\]]'phrul pa ni gang 'das pa la shes pa dang mthong ba thogs pa med la/_'das pa la ma 'ongs pa'i sems 'pho ba yang med pa dang /_ma 'ongs pa la shes pa dang mthong ba med pa la/_ma 'ongs pa la 'das pa'i sems 'pho ba med 
[\[196a.2\]]pa dang /_da ltar byung ba la shes pa dang mthong ba thogs pa med la/_'das pa dang /_ma 'ongs pa dang /_da ltar byung ba la yang sems spros pa med pa'o/_/gzhan yang shes pa'i rnam par 'phrul pa ni gang zag pa yang shes la dge ba'i rtsa ba mngon 
[\[196a.3\]]par 'du byed pa la yongs su mi zad par shes pa dang /_skye ba med par shes la/_bsdu ba'i dngos po la yang thabs shes pa 'di ni shes pa'i rnam par 'phrul pa'o/_/gzhan yang shes pa'i rnam par 'phrul pa ni gang shin tu yongs su mya ngan las 'das pa'i 
[\[196a.4\]]chos rnams la gzhan gyi dring la mi 'jog par shes shing shes pa'i stobs des kyang 'di lta ste/_sems can thams cad yongs su smin par bya ba'i phyir yongs su mya ngan las 'da' ba 'di ni shes pa'i rnam par 'phrul pa zhes bya'o/_/rnam par 'phrul 
[\[196a.5\]]pa'i rgyal po de la byang chub sems dpa' shes pa'i rnam par 'phrul par byed par 'dod pas ye shes kyis byas pa'i bya ba rnams bya'i nga rgyal gyis byas pa rnams ni mi bya'o/_/nga rgyal gyi las gang zhe na/_ci tsam du yid rgyu ba de tsam du nga rgyal gyi las so/_/ci 
[\[196a.6\]]tsam du rnam par shes pa rgyu ba de tsam du nga rgyal gyi las so/_/ci tsam du sems rgyu ba de tsam du nga rgyal gyi las so/_/ci tsam du dge ba'i rtsa ba mngon par 'du byed pa la mngon par zhen pa de tsam du nga rgyal gyi las so/_/ci tsam du lta bar ltung ba'i sbyin pa de 
[\[196a.7\]]tsam du nga rgyal gyi las so/_/ci tsam du 'du shes su ltung ba'i tshul khrims su gyur pa de tsam du/_nga rgyal gyi las so/_/ji tsam du bdag dang gzhan la gnas pa'i bzod par gyur pa de tsam du nga rgyal gyi las so/_/ji tsam du lus dang sems la dmigs 
[\[196b\]]
[\[196b.1\]]pa'i brtson 'grus su gyur pa de tsam du nga rgyal gyi las so/_/ji tsam du rtog pa dang /_rnam par rtog pa dang /_yongs su rtog pa'i bsam gtan du gyur pa de tsam du nga rgyal gyi las so/_/ji tsam du bdag dang bdag gir byed pas bskyed pa'i shes rab tu 
[\[196b.2\]]gyur pa de tsam du nga rgyal gyi las so/_/bdag ni byang chub sems dpa'o snyam pa de ni nga rgyal gyi las so/_/bdag ni byang chub tu zhugs so snyam pa de ni nga rgyal gyi las so/_/bdag ni sangs rgyas dang /_chos dang /_dge 'dun gyi tshul mi gcod 
[\[196b.3\]]do snyam pa de ni nga rgyal gyi las so/_/bdag ni sems can gyi don la yang dag par zhugs so snyam pa de ni nga rgyal gyi las so/_/bdag gis sems can ma rgal ba bsgral lo snyam pa dang /_ma grol ba dgrol lo snyam pa dang /_dbugs ma phyin 
[\[196b.4\]]pa dbugs dbyung ngo snyam pa dang /_yongs su mya ngan las ma 'das pa yongs su mya ngan las bzla'o snyam pa de ni/_nga rgyal gyi las so/_/bdag ni sbyin pa'i bdag po'o/_/bdag ni tshul khrims dang /_bzod pa dang /_brtson 'grus dang /_
[\[196b.5\]]bsam gtan dang /_shes rab dang ldan no snyam pa de ni nga rgyal gyi las so/_/bdag ni byams pa dang /_snying rje dang /_dga' ba dang /_btang snyoms la gnas so snyam pa de ni nga rgyal gyi las so/_/bdag ni 'dod pa chung ba/_chog shes 
[\[196b.6\]]pa/_rab tu dben pa la dga' ba'o snyam pa de ni nga rgyal gyi las so/_/bdag ni sbyin gnas smra ba/_bdag ni dgon pa pa yo byad bsnyungs pa'o snyam du rlom sems su byed cing rnam par rtog pa de ni nga rgyal gyi las so/_/bdag ni stong pa nyid dang /_
[\[196b.7\]]mtshan ma med pa dang /_smon pa med pa la gnas pa'o snyam pa de ni/_nga rgyal gyi las so/_/bdag ni bden par smra ba'o/_/yang dag par smra ba'o/_/ji ltar smras pa de ltar byed pa'o snyam pa de ni/_nga rgyal gyi las so/_/bdag ni 
[\[197a\]]
[\[197a.1\]]bdud kyi las las yang dag par 'das la/_bdud bzhi dang lta ba thams cad dang bral zhing skye ba med pa la bzod pa nyams su blang ngo snyam pa de ni/_nga rgyal gyi las so/_/bdag gis byang chub rtogs nas/_chos kyi 'khor lo bskor 
[\[197a.2\]]te/_sems can rnams thar par byas nas/_phung po'i lhag ma med pa'i mya ngan las 'das pa'i dbyings su yongs su mya ngan las bzla'o snyam du gang rlom sems su byed cing /_rnam par rtog pa de dag thams cad ni nga rgyal gyi las te/_rnam par 'phrul pa'i 
[\[197a.3\]]rgyal po/_ji tsam du yid nye bar spyod pa dang /_sems mtho ba dang /_dma' ba dang /_rnam par shes par brtags pa de tsam du nga rgyal gyi las so/_/rnam par 'phrul pa'i rgyal po/_de la ye shes kyi las gang zhe na/_gang la yid kyi nye bar spyod pa med/_
[\[197a.4\]]sems kyi med/_rnam par shes pa'i med pa de ni ye shes kyi las te/_de ye shes kyis byas pa'i las rnams kyang byed do/_/byang chub sems dpa'i las kyang gang zhe na/_gang byang chub sems dpas bya ba ste/_byang chub sems dpa'i las ni rnam 
[\[197a.5\]]pa gnyis so/_/gnyis gang zhe na/_'di lta ste/_sems can thams cad yongs su smin par bya ba dang /_dam pa'i chos yongs su gzung ba'o/_/de bdag ji ltar shes pa de bzhin du/_sems can rnams yongs su smin par byed de/_bdag 
[\[197a.6\]]kyang ji ltar shes zhe na/_bdag ni gnas med par shes te/_gang bdag gnas med par shes pa de la yang yid med/_rnam par shes pa med/_sems med/_de de ltar sems can rnams yongs su smin par byed do/_/dam pa'i chos 
[\[197a.7\]]kyang ji ltar yongs su 'dzin ce na/_gang chos thams cad yongs su 'dzin pa med pa ste/_'di ni dam pa'i chos yongs su 'dzin pa'o/_/gzugs yongs su 'dzin pa ni dam pa'i chos yongs su 'dzin pa ma yin/_tshor ba dang /_'du shes dang /_'du 
[\[197b\]]
[\[197b.1\]]byed dang /_rnam par shes pa yongs su 'dzin pa ni dam pa'i chos yongs su 'dzin pa ma yin/_de bzhin du khams yongs su 'dzin pa dang /_skye mched yongs su 'dzin pa dang /_ming dang gzugs yongs su 'dzin pa ni/_dam pa'i chos yongs su 
[\[197b.2\]]'dzin pa ma yin/_dge ba dang /_mi dge ba'i chos yongs su 'dzin pa ni/_dam pa'i chos yongs su 'dzin pa ma yin/_kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'jig 
[\[197b.3\]]rten pa dang /_'jig rten las 'das pa'i chos yongs su 'dzin pa ni/_dam pa'i chos yongs su 'dzin pa ma yin/_sbyin pa'i mtshan ma yongs su 'dzin pa ni/_dam pa'i chos yongs su 'dzin pa ma yin/_tshul khrims dang /_bzod pa dang /_
[\[197b.4\]]brtson 'grus dang /_bsam gtan dang /_shes rab kyi mtshan ma yongs su 'dzin pa ni/_dam pa'i chos yongs su 'dzin pa ma yin no/_/de ci'i phyir zhe na/_ji tsam du mtshan ma dang /_dmigs pa med pa 'byung ba de tsam du chos ma yin/_
[\[197b.5\]]'dul ba ma yin pa'i phyir te/_gang 'dzin pa thams cad gtong zhing /_'jug pa dang /_mi 'jug pa dang /_smon pa dang /_mtshan ma dang /_dmigs pa yongs su 'dzin pa 'di ni/_dam pa'i chos yongs su 'dzin pa'o/_/de ci'i phyir 
[\[197b.6\]]zhe na/_de bzhin gshegs pas/_chos rnams mtshan ma med pa dang /_dmigs pa med par mngon par rdzogs par sangs rgyas pa'i phyir te/_de mtshan ma dang /_dmigs pa dag gis yongs su gzung bar mi nus so/_/
[\[197b.7\]]gang de ltar/_byang chub sems dpa'i las shes pa de ni ye shes so/_/ye shes de byang chub sems dpa'i bya ba thams cad kyang byed la/_gang zad par yang mi 'gyur ba de ni shes pa'i rnam par 'phrul pa zhes bya'o//_//
[\[198a\]]
[\[198a.1\]]'phags pa rnam par 'phrul pa'i rgyal pos zhus pa/_bam po gsum pa ste tha ma'o/_/rnam par 'phrul pa'i rgyal po de la shes rab kyi rnam par 'phrul pa gang zhe na/_chos rnams rnam par 'byed pa tshig rab tu dbye ba dang /_so so yang dag par rig pa 
[\[198a.2\]]bzhi po 'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa nye bar len cing ston pa'o/_/de la don so so yang dag par rig pa gang zhe na/_tshig 
[\[198a.3\]]'bru bshad pa thams cad don nyid la rton pa yin gyi tshig 'bru la rton pa ma yin pa ste/_don ces bya ba ni chos thams cad yang dag pa nyid du 'du shes pa'o/_/don ces bya ba ni 'di lta ste/_brjod du med pa'o/_/brjed ngas pa med cing tshig 'bru tha dad pa med pa nyid dang /_sngon gyi 
[\[198a.4\]]mtha' dang /_phyi ma'i mtha'i sgra las dben pa nyid dang /_de ni don ces bya'o/_/tshig 'bru gsal ba'i don la ni brten par mi bya'i/_gang tshig 'bru mnyam pa de ni don yin te/_de ni don so so yang dag par rig pa zhes bya'o/_/don thams cad yang dag par rig pa ni don so so 
[\[198a.5\]]yang dag par rig pa zhes bya'o/_/de la chos so so yang dag par rig pa gang zhe na/_de chos la rton pa yin gyi chos ma yin pa la mi rton te/_chos la rton pa la chos ma yin pa snang bar yang mi 'gyur ro/_/de ci'i phyir zhe na/_des ni chos thams cad ming du brjod pa las 
[\[198a.6\]]dben par shes pa'i phyir ro/_/chos so so yang dag par rig pa zhes bya ba ni theg pa tha dad pa dang /_chos tha dad par yang 'tshal la/_chos kyi dbyings kyi mtshan nyid tha dad par yang mi byed pa gang yin pa'o/_/de ci'i phyir zhe na/_'di lta ste/_chos kyi dbyings ni mtshan 
[\[198a.7\]]nyid med par mtshan nyid gcig pa'i phyir ro/_/de brjod pa gang gis chos rnams brjod pa de brag ca'i sgra dang mtshungs pa nyid du 'jug go/_/chos gang dag yongs su brjod pa de dag kyang chos kyi dbyings dang mnyam par shes la shes pa dang tha snyad la thogs pa med pa/_de 
[\[198b\]]
[\[198b.1\]]ni chos so so yang dag par rig pa zhes bya'o/_/de la nges pa'i tshig so so yang dag par rig pa gang zhe na/_gang lha'i gdags pa shes pa dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi 
[\[198b.2\]]dang mi ma yin pa'i gdags pa shes pa dang /_brgya byin dang /_tshangs pa dang /_'jig rten skyong ba'i gdags pa shes pa dang /_tshig gcig dang /_gnyis dang /_tshig mang po rnams dang /_mdor bsdus pa'i tshig [{]bla dgas [,]bla dwags [}]dang /_spros pa'i tshig [{]bla dgas [,]bla dwags [}]dang /_skyes pa 
[\[198b.3\]]dang /_bud med dang /_ma ning gi tshig [{]bla dgas [,]bla dwags [}]dang /_'das pa dang /_ma 'ongs pa dang /_da ltar byung ba'i tshig [{]bla dgas [,]bla dwags [}]shes pa dang /_chos rnams ji ltar gdags par bya ba dang /_gdags pa gang gi sems can gzhan gyi sems kyi rgyud la gdags pa de bzhin du rtogs 
[\[198b.4\]]shing 'dogs so/_/rang gi nges pa'i tshig gis gzhan gyi nges pa'i tshig 'khrug par yang mi byed cing rlom sems su yang mi byed do/_/de ci'i phyir zhe na/_des chos thams cad nges pa'i tshig med par shes pa'i phyir ro/_/de 'di snyam du gdags pa gang gis chos gang 
[\[198b.5\]]gdags pa'i chos de gdags pa de la yod pa ma yin/_gang gis gdags pa'i gdags pa de yang chos de la yod pa ma yin no/_/snyam du sems pa 'di ni nges pa'i tshig ces bya'o/_/nges pa'i tshig gi sgra 'di gal te yang dag pa'i nges pa'i tshig yin du zin na/_dge ba'i 
[\[198b.6\]]chos kyi nges pa'i tshig la mi dge ba'i chos kyi nges pa'i tshig tu mi 'gyur ro/_/de bas na nges pa'i tshig 'di nges par 'byung ba yin par shes par bya'o/_/nges pa'i tshig so so yang dag par rig pa zhes bya ba ni gang gdags pa'i tshig thams cad chos rtogs par ro/_/de ci'i phyir zhe 
[\[198b.7\]]na/_chos thams cad shin tu rtogs pa'i phyir chos rnams mi rtogs so/_/gang de ltar rtogs pa'i rtogs pa de'i gdags pa dang /_bshad pa de ni nges pa'i tshig so so yang dag par rig pa zhes bya'o/_/de la spobs pa so so yang dag par rig pa gang zhe na/_gang gi phyir de la yi ge 
[\[199a\]]
[\[199a.1\]]thams cad so sor snang ba dang sgra thams cad so sor snang ba dang /_ming bstan pa thams cad so sor snang ba'o/_/ji ltar so sor snang zhe na/_gsal ba nyid du so sor snang /_chos su so sor snang /_'dul bar so sor snang /_yang dag par so sor snang ngo /_/mdo'i 
[\[199a.2\]]sgra dbyangs la mos pa rnams la mdo'i sgra dbyangs so sor snang ngo /_/de bzhin du dbyangs kyis bsnyad pa dang /_lung bstan pa dang /_tshigs su bcad pa dang /_ched du brjod pa dang /_gleng gzhi dang /_rtogs pa brjod pa dang /_de lta bu byung ba dang /_skyes pa'i rabs dang /_shin 
[\[199a.3\]]tu rgyas pa dang /_rmad du byung ba dang /_chos gtan la bab par bstan pa la mos pa rnams la de bzhin du so sor snang ngo /_/sngon gyi sbyor ba la mos pa rnams la sngon gyi sbyor ba rnams so sor snang ngo /_/sems can thams cad kyi dbang po rnams so sor snang ste/_dad pa dang ldan pa 
[\[199a.4\]]rnams la dad pa'i dbang po/_brtson 'grus brtsams pa rnams la brtson 'grus kyi dbang po/_dran pa dang ldan pa rnams la dran pa'i dbang po/_ting nge 'dzin dang ldan pa rnams la ting nge 'dzin gyi dbang po/_shes rab can rnams la shes rab kyi dbang po so sor snang ngo /_/
[\[199a.5\]]'dod chags spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/_de la de bzhin gshegs pa la ni dbang po thams cad so sor snang ngo /_/de'i rjes su 'brel pa la ni byang chub sems dpa' la so sor 
[\[199a.6\]]snang ngo /_/zhe sdang spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/_de la de bzhin gshegs pa la ni dbang po thams cad so sor snang ngo /_/de'i rjes su 'brel pa ni byang chub sems dpa' la so sor snang ngo /_/
[\[199a.7\]]gti mug spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/_de la de bzhin gshegs pa la ni dbang po thams cad so sor snang ngo /_/de'i rjes su 'brel pa ni byang chub sems dpa' la so sor snang ngo /_/cha mnyam 
[\[199b\]]
[\[199b.1\]]pa la spyod pa nyi khri chig stong yod pa de dag gi dbang po brgyad khri bzhi stong de bzhin gshegs pa'i ye shes kyis mkhyen te/_de la de bzhin gshegs pa la ni dbang po thams cad so sor snang ngo /_/de'i rjes su 'brel pa ni byang chub sems dpa' la so sor snang ste/_de ni 
[\[199b.2\]]spobs pa so so yang dag par rig pa zhes bya'o/_/rnam par 'phrul pa'i rgyal po de la don so so yang dag par rig pa gang yin pa dang /_chos so so yang dag par rig pa gang yin pa dang /_nges pa'i tshig so so yang dag par rig pa gang yin pa dang /_spobs pa so so yang 
[\[199b.3\]]dag par rig pa gang yin pa dang /_byang chub sems dpa'i so so yang dag par rig pa de dag thams cad kyi rtsa ba ni shes rab yin/_gzhi shes rab yin/_shes rab tu yang dag par 'du ba yin te/_byang chub sems dpa' shes rab can ni rnam par 'phrul pa 'di dag dang /_
[\[199b.4\]]gzhan dag kyang rnam par byed do/_/bcom ldan 'das shes rab kyi rtsa ba gang lags/_gzhi gang lags/_yang dag par 'du ba gang lags/_rnam par 'phrul pa'i rgyal po shes rab kyi rtsa ba thos pa/_gzhi thos pa/_thos par yang dag par 'du ba'o/_/thos pa'i rtsa ba 
[\[199b.5\]]gang lags/_gzhi gang lags/_yang dag par 'du ba gang lags/_rnam par 'phrul pa'i rgyal po thos pa'i rtsa ba ni dge ba'i bshes gnyen yin/_gzhi ni dge ba'i bshes gnyen yin/_yang dag par 'du ba dge ba'i bshes gnyen yin no/_/dge ba'i bshes 
[\[199b.6\]]gnyen gyi rtsa ba gang lags/_gzhi gang lags/_yang dag par 'du ba gang lags/_rnam par 'phrul pa'i rgyal po dge ba'i bshes gnyen gyi rtsa ba ni gus pa yin/_gzhi ni gus pa yin/_yang dag par 'du ba yang gus pa yin no/_/gus pa'i rtsa ba gang lags/_yang dag 
[\[199b.7\]]par 'du ba gang lags/_rnam par 'phrul pa'i rgyal po gus pa'i rtsa ba ni lhag pa'i bsam pa yin/_gzhi ni lhag pa'i bsam pa yin/_yang dag par 'du ba yang lhag pa'i bsam pa yin no/_/lhag pa'i bsam pa'i rtsa ba gang lags/_yang dag par 'du ba gang 
[\[200a\]]
[\[200a.1\]]lags/_rnam par 'phrul pa'i rgyal po lhag pa'i bsam pa'i rtsa ba ni sgyu med pa yin/_gzhi ni sgyu med pa yin/_yang dag par 'du ba yang sgyu med pa yin no/_/sgyu ma mchis pa'i rtsa ba gang lags/_gzhi gang lags/_yang dag par 'du ba gang lags/_rnam par 
[\[200a.2\]]'phrul pa'i rgyal po sgyu med pa'i rtsa ba ni snying rje chen po yin/_gzhi ni snying rje chen po yin/_yang dag par 'du ba yang snying rje chen po yin no/_/snying rje chen po'i rtsa ba ni gang lags/_gzhi ni gang lags/_yang dag par 'du ba gang lags/_rnam par 'phrul pa'i rgyal po snying rje chen po'i 
[\[200a.3\]]rtsa ba ni sems can thams cad yin/_gzhi ni sems can thams cad yin/_yang dag par 'du ba yang sems can thams cad yin no/_/de ci'i phyir zhe na/_rnam par 'phrul pa'i rgyal po sems can thams cad rab tu dgrol ba'i phyir/_byang chub sems dpa'i snying rje chen po las 
[\[200a.4\]]thams cad mkhyen pa nyid kyi sems skye ba'i phyir te/_rnam par 'phrul pa'i rgyal po 'di yang byang chub sems dpa'i shes rab kyi rnam par 'phrul pa'o/_/rnam par 'phrul pa'i rgyal po gzhan yang byang chub sems dpa'i shes rab kyi rnam par 'phrul pa ni gang chos kyi sgo gcig las brtsams 
[\[200a.5\]]nas bskal pa'am/_bskal pa las lhag par bshad pa gzhan dang /_gzhan dag gis 'chad cing 'dug pa na chos gang yang chos nyid dang 'gal bar mi byed de/_de 'dod na lus mi snang bas sems can rnams la chos ston/_spu'i khung bu thams cad nas kyang chos ston pa 'byin/_
[\[200a.6\]]sems can gyi bsam pa dang sbyor ba ji lta ba bzhin du de chos ston pa spobs par byed/_de yid kyi tshul ston pas kyang sems can rnams la chos ston te/_phas kyi rgol ba thams cad kyis mi thub pa yin no/_/phyi rol gyi mngon par shes pa lnga dang ldan pa rnams kyi bstan bcos sam/_
[\[200a.7\]]nyi ma dang /_zla ba dang /_gza' dang /_skar ma shes pa'am/_rmi lam dang mtshan ma shes pa'am/_rig byed dam/_sngags sam/_rig sngags sam/_sgra'am/_mngon par shes pa la 'jug pa'am/_sa g.yo ba'am/_'gro lding ba'i sngags kyi sbyor ba'am/_bya rog 
[\[200b\]]
[\[200b.1\]]gi sgra'am/[ {]ri dgas [,]ri dwags [}]kyi khyu dang /_lha dang klu dang gnod sbyin dang /_dri za dbab pa'am/_rgyal po'i rtags dang /_mtshan nyid dang /_mtshan ma'am/_lo legs pa dang /_lo nyes pa'i mtshan ma'am/_gdon rnam par gtse ba shes pa'am/_de las gzhan pa 'jig rten gyi bzo shes pa 
[\[200b.2\]]'am/_las shes pa'am/_yi ge dang /_lag brda dang /_grangs dang /_brtsi ba dang /_ri mo bri ba dang /_glu dang /_gar dang /_pi bang dang /_rnga dang /_khar dkrol dang /_rol mo la 'jug pa'i shes pa gang dag yin pa de dag thams cad byang chub sems dpa' de tshe rjes nas 
[\[200b.3\]]ma bstan par mngon du 'gyur zhing /_de dag la de'i shes pa rab tu 'jug go/_/shes rab dang ldan pa rnams la'ang de dag thams cad ston cing thams cad la mthar phyin par 'gyur te/_de bstan bcos dang /_sngags dang /_rig sngags kyi gnas de dag thams cad kyang rab tu 
[\[200b.4\]]shes la/_sems can thams cad la'ang mi gnod par gnas shing /_de dag gis yang dag par yang mi sems so/_/rnam par 'phrul pa'i rgyal po byang chub sems dpa' de shes rab ma nyams par tshangs pa 'bum phrag bcu dang lhan cig tu gnas shing 'dug la smra'o/_/lta 
[\[200b.5\]]bas kyang lta ba ston la/_kha dog gis kyang kha dog ston/_smra bas kyang smra ba ston/_kha dog dang 'od dang gzi brjid kyis kyang kha dog dang 'od dang gzi brjid ston la tshangs pa de dag la chags par yang mi 'gyur/_tshangs pa de dag kyang byang chub sems dpa' de bstsur 'ong zhing de la gus pa 
[\[200b.6\]]skyed do/_/de bzhin du lha'i gnas thams cad du yang bdag po yin par ston la de dag la chags pa yang med/_dga' ba yang mi skyed kyi mi rtag pa'i 'du shes nyid skyed/_sdug bsngal gyi 'du shes nyid skyed/_bdag med pa'i 'du shes nyid skyed/_nye bar zhi ba nyid la rton/_sems 
[\[200b.7\]]can thams cad grol bar byed pa nyid la rton/_byang chub kyi snying po nyid la rton te/_rnam par 'phrul pa'i rgyal po 'di yang shes rab kyi rnam par 'phrul pa'o/_/rnam par 'phrul pa'i rgyal po gzhan yang byang chub sems dpa' shes rab kyi rnam par 'phrul pa ni bdud kyi gnas bkod pa 
[\[201a\]]
[\[201a.1\]]ci 'dra ba de dag las bye ba khrag khrig phrag 'bum gyur gyi bkod pa'i khyad par gyis bdud de rnams btul te 'dod par byas nas/_nga rgyal bcag ste/_de dag yang dag par rdzogs pa'i byang chub kyi sems la bkod nas de'i 'og du chos ston to/_/rnam par 'phrul pa'i 
[\[201a.2\]]rgyal po byang chub sems dpa' shes rab ni kun du 'gro bar shes par bya ste/_sbyin pa byin nam len tam/_yongs su sngo ba yang rung shes rab ni kun du 'gro bar shes par bya'o/_/tshul khrims srung ngam/_gzhan dag kyang deng yang dag par 'dzud dam/_yongs su sngo yang rung shes rab nyid 
[\[201a.3\]]yin par shes par bya'o/_/bzod pa sgom mam/_bzod pa la yang dag par 'dzud dam/_bzod pa de byang chub tu yongs su sngo yang rung shes rab nyid yin par shes par bya'o/_/brtson 'grus rtsom mam/_gzhan dag kyang brtson 'grus la yang dag par 'dzud dam/_brtson 'grus de 
[\[201a.4\]]byang chub tu yongs su sngo yang rung shes rab nyid yin par shes par bya'o/_/bsam gtan la snyoms par 'jug gam/_gzhan dag kyang yang dag par 'dzud dam/_bsam gtan de byang chub tu yongs su sngo yang rung shes rab nyid yin par shes par bya'o/_/chos rnams 'dzin tam/_gzhan la ston 
[\[201a.5\]]tam/_ji ltar thos pa'i chos rnams la so sor rtog rung shes rab nyid yin par shes par bya'o/_/thams cad du 'gro ba dang 'ong ba dang /_spyod lam thams cad du gom pa 'dor zhing 'jog pa na shes rab nyid yin par shes par bya'o/_/byang chub sems dpa' shes rab kyi stobs can ni thams cad du dge 
[\[201a.6\]]ba'i stobs can du 'gyur ro/_/byang chub sems dpa' shes rab kyi bdag por gyur pa ni thams cad la dbang phyug gi dbang thob par 'gyur ro/_/byang chub sems dpa' shes rab kyi rnam par 'phrul pa ni thams cad du chos thams cad kyi rnam par 'phrul pa rjes su 'thob bo/_/byang chub sems dpa' 
[\[201a.7\]]shes rab kyi mtshon thogs pa ni nyon mongs pa thams cad gcod cing rab tu 'dral lo/_/byang chub sems dpa' shes rab la gnas pa ni chos thams cad kyi gnas yongs su 'dzin to/_/byang chub sems dpa' shes rab kyi 'od byed pa ni sangs rgyas kyi 'od kyi bkod pa 'thob bo/_/byang chub 
[\[201b\]]
[\[201b.1\]]sems dpa' shes rab dang ldan pa ni dge ba'i chos thams cad lhun gyis grub par rjes su rtogs te/_rnam par 'phrul pa'i rgyal po 'di lta ste/_dper na steng gi bar snang la mda' 'phangs nas 'phen pa'i stobs ji tsam pa de srid du song nas btsal mi dgos pa kho nar slar sa la lhung ngo /_/rnam par 
[\[201b.2\]]'phrul pa'i rgyal po de bzhin du byang chub sems dpa'i ye shes shes rab kyi stobs rnam par dag par de yang btsal mi dgos pa kho nar dge ba'i chos thams cad la yang 'bab/_stobs gang gis skad cig gcig la sangs rgyas kyi zhing gang gA'i klung gi bye ma snyed dag g.yo bar byed pa dang /_bdud 
[\[201b.3\]]kyi sde chen po de dag pham par byed pa'i stobs kyang byang chub kyi snying por kun tu ston/_byang chub thob nas kyang stobs gang dag gis lha dang /_klu dang /_lha ma yin du bcas pa'i 'jig rten gyis mi rdzi ba'i stobs bcu po dag kyang 'thob ste/_rnam par 'phrul pa'i rgyal po tshul khrims dang /_mngon 
[\[201b.4\]]par shes pa dang /_shes pa dang /_shes rab kyi rnam par 'phrul pa 'di dag ni byang chub sems dpa' sems dpa' chen po dge ba'i rtsa ba bskyed pa rnams kyi rna lam du grag par 'gyur ro/_/gang dag gis chos kyi rnam grangs 'di thos na dga' bar gyur pa de dag thams cad kyang rnam par 
[\[201b.5\]]'phrul pa bzhi po 'di dag lhag par byed par 'gyur ro/_/de ci'i phyir zhe na/_'di dag ni nyan thos dang /_rang sangs rgyas thams cad la med pa'i phyir ro/_/de nas byang chub sems dpa' rnam par 'phrul pa'i rgyal po zhus pa'i lan thob pas dga' mgu rangs/_yid bde rab tu dga' tshim 
[\[201b.6\]]zhing yi rangs par gyur nas/_de bzhin gshegs pa la thal mo sbyar te mig mi 'dzums par lta zhing tshig 'di skad ces smras so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ji ltar rnam par 'phrul pa de bzhin du sems can thams cad 
[\[201b.7\]]kyang rnam par 'phrul pa de dag gis rnam par 'phrul par gyur cig_/de nas byang chub sems dpa' sems dpa' chen po rnam par 'phrul pa'i rgyal pos lha dang mi'i me tog rab tu dri zhim pa kha dog rnam pa du ma can rnams kyi phung po byin gyis brlabs nas me tog de dag gis de bzhin gshegs pa 
[\[202a\]]
[\[202a.1\]]dang /_byang chub sems dpa' thams cad dang 'khor thams cad la kun du gtor to/_/me tog de dag gtor ma thag tu gang dag gi lus la phog pa de dag thams cad gser gyi kha dog 'dra ba la mtshan dang dpe byad bzang pos brgyan par snang ngo /_/bar snang las kyang lha 'bum dag 
[\[202a.2\]]tshig tu smra ba/_bcom ldan 'das sems can gang dag rnam par 'phrul pa 'di la mos nas bla na med pa yang dag par rdzogs pa'i byang chub tu sems bskyed par 'gyur ba/_de dag ni sangs rgyas kyi rgyan gyis brgyan pa lags so/_/de ci'i slad du zhe na/_rnam par 'phrul pa 'di dag thams 
[\[202a.3\]]cad ni thams cad mkhyen pa'i sems kyi khongs su gtogs pa lags pa'i slad du'o/_/gal te bcom ldan 'das kyis sngon byang chub kyi sems ma bskyed du lags na chos rnam par 'phrul pa bsam gyis mi khyab pa 'di dag 'di ltar thos par ga la 'gyur lags so/_/de nas bcom ldan 
[\[202a.4\]]'das kyis lha'i bu de dag la legs so zhes bya ba byin no/_/byin nas kyang byang chub sems dpa' rnam par 'phrul pa'i rgyal po la bka' stsal pa/_rnam par 'phrul pa'i rgyal po ngas mngon par dran te/_de bzhin gshegs pa mar me mdzad kyi pha rol na de bzhin gshegs pa bdun cu pa kun nas 'od 
[\[202a.5\]]zer gzi brjid rgya chen zhes bya ba byung ste/_de bzhin gshegs pa des kyang rnam par 'phrul pa bzhi po 'di kho na dag ston pa'i chos kyi sgo'i le'u rgya cher rab tu bstan par gyur to/_/byang chub sems dpa' yul phun sum tshogs pa zhes bya ba zhig kyang yod par gyur te/_des de la zhus pa dang /_
[\[202a.6\]]de bzhin gshegs pa des chos kyi rnam grangs 'di bshad pa na byang chub sems dpa' brgyad stong gis rnam par 'phrul pa 'di dag thob par 'gyur/_mi skye ba'i chos la bzod pa thob par gyur to/_/srog chags sum khri nyis stong gis kyang bla na med pa yang dag par rdzogs pa'i byang chub 
[\[202a.7\]]tu sems skyed do/_/de dag las kyang rnam par 'phrul pa 'di dag ngas thos te/_thos nas kyang bzung ngo /_/de bzhin gshegs pa mar me mdzad las ngas bzod pa thob nas kyang de dag yongs su rdzogs par byas so/_/rnam par 'phrul pa'i rgyal po de lta bas na da ltar yang rung yongs su mya ngan 
[\[202b\]]
[\[202b.1\]]las 'das nas kyang rung ste/_byang chub sems dpa' gang dag chos kyi rnam grangs 'di nyan cing thos nas kyang 'dzin pa dang /_'chang ba dang /_klog pa dang /_kun chub par byed pa dang /_gzhan nga la yang rgya cher yang dag par rab tu ston pa de dag mi skye ba'i chos la bzod pa myur du thob par 'gyur ro/_/
[\[202b.2\]]bstan pa 'di bshad pa'i tshe lha dang mi'i srog chags sum khri nyis stong bla na med pa yang dag par rdzogs pa'i byang chub tu sems skyed cing /_lha'i bu de dag gis kyang bcom ldan 'das la mchod pa'i las bya ba'i phyir me tog gi char chen po mngon par phab sil snyan rnams kyang rab tu dkrol ba 
[\[202b.3\]]dang /_sangs rgyas kyi mthus sil snyan de dag las kyang gang chos kyi rnam grangs 'di thos nas mos shing 'dzin par byed/_'chang bar byed/_klog par byed/_kun chub par byed/_gzhan la yang rgya cher yang dag par ston par byed pa'i sems can de dag ni mos pa rgya che ba dbang po rno ba/_sangs 
[\[202b.4\]]rgyas kyi chos la mos pa/_shes rab spyod pa/_dge ba'i bshes gnyen gyis yongs su zin pa/_sngon dge ba'i rtsa ba bsags pa/_sems can thams cad la snying rje chen po dang ldan pa yin no/_/zhes de skad kyi sgra phyung ngo /_/de nas bcom ldan 'das la byang chub sems dpa' rnam par 
[\[202b.5\]]'phrul pa'i rgyal pos 'di skad ces gsol to/_/bcom ldan 'das de bzhin gshegs pa la stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad gang dag mnga' ba de dag lta bu/_bcom ldan 'das byang chub sems dpa' rnams la yang byang chub sems 
[\[202b.6\]]dpa'i stobs bcu dang /_byang chub sems dpa'i mi 'jigs pa bzhi dang /_byang chub sems dpa'i chos ma 'dres pa [{]bcwa [,]bco [}]brgyad kyang mchis lags sam/_bcom ldan 'das kyis bka' stsal pa/_rnam par 'phrul pa'i rgyal po byang chub sems dpa' gang yongs su sbyang ba byas shing phyir mi 
[\[202b.7\]]ldog pa'i bzod pa thob pas brgyad pa la gnas shing /_sa dgu la 'phar ba shes rab kyi pha rol tu phyin pa dang thabs mkhas pas yongs su zin pa de dag la yod de rnam par 'phrul pa'i rgyal po byang chub sems dpa' de dag ni stobs bcu dang ldan pa/_mi 'jigs pa bzhi dang ldan pa/_chos 
[\[203a\]]
[\[203a.1\]]ma 'dres pa [{]bcwa [,]bco [}]brgyad dang ldan pa ste/_rnam par 'phrul pa'i rgyal po de la byang chub sems dpa'i stobs bcu po dag gang zhe na/_'di lta ste thams cad mkhyen pa nyid du sems bskyed pa lhag pa'i bsam pa brtan pa'i stobs dang /_byams pa yongs su rdzogs pas thams 
[\[203a.2\]]cad gtang ba'i stobs dang /_rnyed pa dang bkur sti dang /_tshigs su bcad pa don du mi gnyer zhing 'jig rten thams cad dang 'dres pa la mi lta bas snying rje chen po yongs su rdzogs pa'i stobs dang /_sangs rgyas kyi chos thams cad la dad pa skyed cing de rdzogs par bya ba'i phyir sems ma 
[\[203a.3\]]zhum pas brtson 'grus chen po yongs su rdzogs pa'i stobs dang /_dran pa dang shes bzhin du spyod cing spyod lam ma 'khrugs pa'i ting nge 'dzin gyi stobs la gnas pa'i stobs dang /_mtha' gnyis rnam par spangs shing rten cing 'brel par 'byung ba dang 'thun pas lta ba thams cad spang ba dang 
[\[203a.4\]]rtog pa dang /_rnam par rtog pa dang /_yongs su rtog pa dang /_spros pa dang /_yongs su dpyod pa thams cad spang ba'i phyir shes rab kyi pha rol tu phyin pa yongs su rdzogs pa'i stobs dang /_sems can thams cad yongs su smin par bya ba dang /_'khor ba tshad med pa yongs su gzung 
[\[203a.5\]]cing /_dge ba'i rtsa ba'i tshogs bsags pas ngoms par bya ba'i phyir 'du byed thams cad rmi lam lta bur mos te/_'khor bas yongs su mi skyo ba'i stobs dang /_chos kyi rang bzhin la so sor rtog pas bdag med pa dang /_sems can med pa dang /_srog med pa dang gso ba med pa dang /_
[\[203a.6\]]gang zag med pa dang /_skye ba med pa dang /_'byung ba med pa'i chos la mos pas mi skye ba'i chos la bzod pa thob pa'i stobs dang /_stong pa dang /_mtshan ma med pa dang /_smon pa med pa'i chos la 'jug cing rnam par thar pa'i sgo la lta ba dang /_nyan thos dang /_rang sangs rgyas kyi theg 
[\[203a.7\]]pa'i rnam par grol ba shes pa la mi reg pas rnam par thar pa thob pa'i stobs dang /_chos zab mo gzhan la rag ma las pa'i shes pa dang /_sems can thams cad kyi sems kyi spyod pa la lta ba thogs pa med pa'i ye shes yongs su rdzogs pa'i stobs te/_rnam par 'phrul pa'i rgyal po de dag 
[\[203b\]]
[\[203b.1\]]ni byang chub sems dpa'i stobs bcu po dag go/_/rnam par 'phrul pa'i rgyal po de la byang chub sems dpa' rnams kyi mi 'jigs pa bzhi po dag gang zhe na/_thos pa thams cad 'dzin pas gzungs thob ste/_brjed pa med pas byang chub sems dpa' 'jigs pa med par 'khor 
[\[203b.2\]]rnams la chos ston pa dang /_chos thams cad rab tu dbye ba dang /_spobs pa thogs pa med pa dang /_spobs pa bar chad med pa dang /_sgra thams cad shes pas byang chub sems dpa' 'jigs pa med par 'khor rnams la chos ston pa dang /_gnas thams cad la mos pa rnam par grol bas 
[\[203b.3\]]bsam pa ji lta ba bzhin du sman sbyor ba shes pa dang /_sems can thams cad kyi dbang po yongs su shes pa dang /_ji ltar so sor 'os par chos 'chad pas byang chub sems dpa' 'jigs pa med par 'khor rnams la chos ston pa dang /_de 'khor gyi 'jigs pa dang bral ba yin te/_'ga' 
[\[203b.4\]]zhig shar dang /_lho dang /_nub dang /_byang gi phyogs rnams nas 'ongs shing bdag la dri ba mi 'dri grang /_bdag gis ni de bstan mi nus so/_/snyam pa'i mtshan ma yang byang chub sems dpa' yang dag par rjes su mi mthong zhing /_sems can thams cad 'dri ba'i skabs kyang 'byed de/_
[\[203b.5\]]dri ba ji skad dris pa'i lan kyang 'debs shing de 'jigs pa dang bral la/_the tsom thams cad gcod pa la mkhas pa yin zhing /_'jigs pa med par yang 'khor rnams la chos ston pa ste/_rnam par 'phrul pa'i rgyal po de dag ni byang chub sems dpa'i mi 'jigs pa bzhi po dag go/_/rnam par 
[\[203b.6\]]'phrul pa'i rgyal po de la byang chub sems dpa' rnams kyi chos ma 'dres pa [{]bcwa [,]bco [}]brgyad po dag gang zhe na/_byang chub sems dpa' ni ma bstan pa'i sbyin pa can yin te/_de sbyin pa byin cig ces sus kyang bskul mi dgos kyi/_skyes ma thag tu sbyin pa la sems 'jug pa yin te/_gal te 
[\[203b.7\]]bdud rang gi gzugs kyis 'ongs nas de la 'di skad du khyod sbyin pa de byin pas ci zhig bya/_gang sbyin pa sbyin par byed pa de ni sems can dmyal ba rnams su skye'o/_/zhes zer yang byang chub sems dpa' de ser sna byed pa'i gnas skabs med kyi/_de bdog pa thams cad yongs su gtong ba la 
[\[204a\]]
[\[204a.1\]]sems 'jug cing /_de sbyin pa rnam par bged pa nyid la sems 'jug la/_de'i sbyin pa de thams cad kyang byang chub la gzhol zhing /_rnam par smin pa la mi re ba dang /_sems can thams cad la yongs su bsngos pa yin/_'di ni byang chub sems dpa'i chos ma 'dres pa dang 
[\[204a.2\]]po'o/_/byang chub sems dpa' ni ma bstan pa'i tshul khrims can yin te/_de de bzhin gshegs pa rnams ma byung ba na yang su las kyang bslab pa dang /_so sor thar par mi nod la/_so sor thar pa'i sdom pas kyang bsdams pa yin/_bslab pa la dga' ba yin/_byang chub sems 
[\[204a.3\]]dpa' khyim na gnas pas kyang ji lta ji lta bur bcas pa'i bslab pa srung la/_mngon par byung nas kyang ji ltar bcas so sor thar pa la bstan mi dgos slob pa ste/_'di ni byang chub sems dpa'i ma 'dres pa'o/_/srog gi phyir yang de bslab pa'i gzhi mi gtong zhing /_tshul khrims thams 
[\[204a.4\]]cad byang chub tu gzhol la sems can thams cad kyi 'chal pa'i tshul khrims spang ba'i phyir yongs su bsngo ba 'di ni byang chub sems dpa'i chos ma 'dres pa gnyis pa'o/_/de sems can thams cad kyis brgyad bkag cing spyos la/_yan lag dang nying lag rnams kyang bcad 
[\[204a.5\]]rab tu dbul ba dang /_gdol pa dang /_rigs ngan pa dang /_smyig ma mkhan dag gis spyos kyang byang chub sems dpa' sems mi 'khrug gi_/de dag la byams pa nyid kyis khyab par byed la/_slar lan blan pa nus shing mthu yod kyang /_lan mi lon par chos nyid la rton/_sangs 
[\[204a.6\]]rgyas kyi chos kho na rton cing /_sems can de dag nyid dad pa bskyed pa'i phyir go cha bgos pa 'di ni byang chub sems dpa'i chos ma 'dres pa gsum pa'o/_/byang chub sems dpa' de rab tu nyam thag pas kyang brtson 'grus mi gtong zhing /_nams kyang zhum par mi 'gyur la/_de gang gi tshe 
[\[204a.7\]]nyan thos rnams yongs su mya ngan las 'da' ba mthong ba de'i tshe 'khor ba na spyod pa sdug bsngal bar mthong ba yang nyan thos kyi yongs su mya ngan las 'da' ba de la sems mi 'jug_/gang gi tshe rang sangs rgyas rnams yongs su mya ngan las 'da' ba mthong ba de'i tshe 'khor ba na spyod pa sdug bsngal 
[\[204b\]]
[\[204b.1\]]bar mthong yang de rang sangs rgyas kyi yongs su mya ngan las 'da' ba de la sems mi 'jug_/gang gi tshe sangs rgyas bcom ldan 'das don thams cad grub cing /_sangs rgyas kyi bya ba thams cad byas pa rnams yongs su mya ngan las 'da' ba mthong ste/_bdag kyang mi nus shing 
[\[204b.2\]]sangs rgyas kyi chos yongs su ma rdzogs pa de'i tshe yang de sems zhum par mi 'gyur gyi/_bsam pa shin tu yongs su rdzogs nas 'di 'dra ba'i yongs su mya ngan las 'da' bas yongs su mya ngan las 'da' bar bya'o/_/zhes brtson 'grus skyed pa 'di ni byang chub sems dpa'i chos 
[\[204b.3\]]ma 'dres pa bzhi pa'o/_/gang gi tshe 'khor los sgyur ba'i rgyal po'am/_lha'i dbang po brgya byin nam/_bdud dbang sgyur bar gyur pa de na/_de lha'i bu mo mang pos bskor cing /_lha'i sil snyan dang /_gar dang /_glu blangs pas bde ba dang ldan par gyur pa na yang bsam gtan nyid 
[\[204b.4\]]mngon du 'gyur/_tshad med pa rnams mngon du 'gyur/_de'i sems dben pa nyid la 'jug par 'gyur/_de'i sems 'du 'dzi dag la 'jug par mi 'gyur/_de 'khor bas cher 'jigs par 'gyur/_de 'dod pa la yang mi sdug pa'i 'du shes chen po skye bar 'gyur/_de phung po 
[\[204b.5\]]rnams la gshed por 'du shes skye bar 'gyur/_khams rnams la dug gdug par 'du shes pa dang /_skye mched rnams la grong stong par 'du shes pa dang /_bdag gi g.yog 'khor de la bdud kyi g.yog 'khor du 'du shes pa dang /_de bud med kyi 'khor de la dur khrod du 'du shes skye bar 
[\[204b.6\]]'gyur/_de chos kyi g.yog 'khor nyid 'dod cing /_sangs rgyas mthong ba dang ldan pa nyid 'dod pa dang /_sems can thams cad thar pa nyid la mngon par dga' ba yin te/_de'i sil snyan dang /_rgyud can dang /_glu'i sgra de dag las kyang bsam gtan gyi yan lag gi sgra byung la/_gal te 
[\[204b.7\]]de la bdud sgra de med par byed na/_yang de'i sngon gyi dge ba'i rtsa ba'i mthus nam mkha' las sangs rgyas kyi sgra dang /_chos kyi sgra dang /_dge 'dun gyi sgra dang /_byang chub sems dpa'i spyod pa'i sgra 'byung ste/_des byang chub sems dpa' rgyal srid de dang /_dbang phyug de bor 
[\[205a\]]
[\[205a.1\]]nas nags tshal du gnas par 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa lnga pa'o/_/de 'jig rten pa'i shes pa rnams la snying po med pa'i 'du shes su 'gyur/_de shes rab rnam par 'byed pa la mkhas pa yin/_bag 
[\[205a.2\]]la nyal dang lta ba dang bral ba yang ma yin/_don dang chos la rton pa yin te/_byang chub sems dpa' de rmi lam na yang bdag tu lta ba dang /_gzhan du lta ba mi 'byung /_de la bag la nyal dang /_lta ba dang /_kun tu dkris te 'dug pa thams cad med cing 'gyod pa dang bral ba yin/_de 
[\[205a.3\]]la bdud sdig can 'gyod pa gang gis bsgribs na chos dang bral bar 'gyur ba'i 'gyod pa skyed mi nus/_de gal te sems can yongs su smin par bya ba'i phyir sbyor ba'i tshul khrims las 'das kyang de 'gyod par mi 'gyur te/_rnam par 'phrul pa'i rgyal po de ni byang chub sems dpa'i chos ma 
[\[205a.4\]]'dres pa drug pa'o/_/de'i tshe brjes nas kyang lhun gyis grub pa nyid du lus kyi las yongs su dag par 'gyur te/_de srog gcod pa spangs pa yin/_lag pa'am/_bong ba'am/_dbyig pa'am/_mtshon gyis sems can gang la yang gnod par mi byed do/_/de mtshon dang /_
[\[205a.5\]]dbyig pa bor ba yin/_bdag gi longs spyod kyis chog shes pa yin te/_de tha na rtswa spar gang tsam yang gzhan dag gis ma byin par mi len/_sa gzhi rin po ches gang ba la yang chags pa mi skyed de shin tu nyam thag cing 'chi bar 'gyur ba dang /_/gos ngan cing rnyings na yang gzhar 
[\[205a.6\]]yang 'tsho ba mi 'thun pas 'tsho bar mi byed cing tshangs par spyod pa yin/_de tha na rmi lam na yang 'dod pa rnams yongs su mi spyod de/_'dod pa dang /_thab mo dang /_nyon mongs pa med pa yin/_'dod pa'i phyir las mi 'thun pa mi spyod de/_de ni byang chub sems dpa'i ma 'dres pa'o/_/
[\[205a.7\]]de ye shes sngon du 'gro ba'i lus kyi las de dang ldan pa yin te/_rnam par 'phrul pa'i rgyal po de ni byang chub sems dpa'i chos ma 'dres pa bdun pa'o/_/de dag yongs su dag pa yin te/_bden par smra ba yin/_yang dag par smra ba yin/_ji skad smras pa de bzhin byed pa yin/_bdag 
[\[205b\]]
[\[205b.1\]]dang de bzhin gshegs pa rnams dang /_lha dang /_klu dang /_gnod sbyin dang /_dri za dang /_mi dang mi ma yin pa rnams mi slu ba yin/_phra ma'i tshig med cing 'khor mi phyed pa yin/_bdag gi 'khor la rjes su chags shing tshig rtsub po med pa yin/_dga' bar smra ba yin/_'jam 
[\[205b.2\]]por smra ba yin/_tshig mi brlang ba yin/_tshig skyon med pa yin/_rigs par smra ba yin/_tshig nyung ba yin/_gsong por smra ba yin/_bzhin 'dzum pa yin te/_gang tshig mi gsal ba dang /_gtum pa dang /_brlang ba dang /_rtsub pa dang /_'jigs par byed pa dang /_pha rol po mi 
[\[205b.3\]]dga' bar 'gyur ba dang /_bdag dang gzhan la gnod par 'gyur ba'i tshig de dag mi smra/_tshig kyal par mi smra ba yin te/_gang med pa la ni med ces smra/_gang yod pa la ni yod ces smra ste/_de tshig gang bsam pa dang /_lhag pa'i bsam pa yongs su dag pa des ma 'dres pa'i 
[\[205b.4\]]chos 'di rab tu 'thob bo/_/tshig smras pa gang gis ma dad pa rnams dad par 'gyur/_dad pa rnams kyang gong du mchod pa byed par 'gyur zhing /_skye ba thams cad du 'di lta bu'i chos kyi tshul smra ba'i tshig 'thob par 'gyur/_lhag pa'i bsam pa ma 'dres pa des kyang bden pa'i rjes 
[\[205b.5\]]su 'jug pa'i tshig 'thob par 'gyur te/_smra ba gang smras pa/_de de bzhin du 'gyur gyi gzhan du mi 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa brgyad pa'o/_/de dag gi sems la dbang du gyur pa yin te/_brnab sems med cing gnod 
[\[205b.6\]]sems kyi sems med pa yin/_yang dag par lta ba yin/_byang chub kyi sems mi mnyam pa dang mnyam pa'i sems de las nams kyang nyams par mi 'gyur te/_de sems kyi gya gyu thams cad dang /_sems kyi g.yo thams cad dang /_sems kyi dmu rgod thams cad yongs su dag 
[\[205b.7\]]cing /_byams pa'i rjes su 'brang ba'i sems kyis nyin mtshan 'das par byed de/_rnam par 'phrul pa'i rgyal po de ni byang chub sems dpa'i chos ma 'dres pa dgu pa'o/_/de skyes ma thag tu bstan bcos dang /_gsang sngags dang /_rig sngags dang /_sman dang /_rtsis 
[\[206a\]]
[\[206a.1\]]shes pa dang /_yi ge dang /_lag rtsis dang /_grangs dang /_rtsis rnams ma thos shing slob dpon med par yang mngon du 'gyur te/_de bstan bcos dang bzo thams cad la mkhas shing /_'jig rten las 'das pa'i chos rnams la gzhan gyi dring la mi 'jog 
[\[206a.2\]]pa'i shes pa dang ldan la gzhan gyi ngor lta ba ma yin gyi lha dang bcas pa'i 'jig rten 'di ci zhig 'chang /_bdag cag gis mnyan te bslab po snyam nas de nyid kyi ngor lta bar 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa bcu pa'o/_/gang gi 
[\[206a.3\]]tshe sems can gzhan dag dang /_gang zag gzhan rnams la 'jig rten pa'i gso ba sbyor ba de'i tshe rnyed pa dang /_bkur sti dang /_grags pa la mi re bar sbyor zhing /_snying rje chen po sngon du 'gro ba'i sems kyis 'jig rten las 'das pa'i chos nyid rjes su dran zhing /_'jig rten 
[\[206a.4\]]pa'i gso ba sbyor ba ni byang chub sems dpa' ni bdag gis nam zhig na khams mi 'thun pa'i nad 'di las sems can rnams thar bar bya zhig gu_/thar bar byas nas kyang nyon mongs pa'i nad shin tu spang zhing /_sdug bsngal thams cad nye bar zhi ba'i mya ngan las 'das pa la 
[\[206a.5\]]dgod par bya'o/_/snyam pa de lta bu'i dran pa thob par 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa bcu gcig pa'o/_/de smon lam ma btab cing /_re ba med pa nyid du brgya byin nyid dang /_tshangs pa nyid dang /_'khor los sgyur ba'i rgyal srid 
[\[206a.6\]]kyang mngon par 'grub cing /_byang chub sems dpa' de brgya byin nyid dang /_tshangs pa nyid don du gnyer ba ma yin/_'khor los sgyur ba'i rgyal srid kyang don du gnyer ba ma yin mod kyi/_de'i de dag bsgrim mi dgos shing lhun gyis grub pa nyid du mngon par 'grub par 'gyur zhing /_byang 
[\[206a.7\]]chub sems dpa' de gzugs 'dod pa'i phyir tshangs par spyod pa mi spyod/_longs spyod 'dod pa'i phyir ma yin/_rgyal srid 'dod pa'i phyir ma yin/_g.yog 'khor 'dod pa'i phyir ma yin/_grags pa dang /_brjod pa dang /_sgra 'dod pa'i phyir tshangs par spyad pa spyod pa yang ma yin 
[\[206b\]]
[\[206b.1\]]la/_de'i de dag kyang lhun gyis grub cing btsal mi dgos pa dang /_re ba med par 'grub par 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa bcu gnyis pa'o/_/de rgyal srid kyi dbang phyug la gnas pa na yang gang sngon sangs rgyas mthong ba'i lha de dag 
[\[206b.2\]]byang chub sems dpa' de'i drung du lhags nas dran par byed/_skul ma 'debs te/_de la 'di skad ston to/_/'di ni bya ba yin/_'di ni bya ba ma yin/_las 'di ni byang chub tu 'gyur/_'di ni yongs su nyams par 'gyur ro/_/khyod de ltar spyod cing de ltar gnas na dbang po rnams bla na 
[\[206b.3\]]med pa yang dag par rdzogs pa'i byang chub dang 'thun par 'gyur ro/_/zhes lha de dag kyang de la skul la/_de yang rang bzhin gyis byang chub sems dpa'i lam las mi g.yo ste/_rnam par 'phrul pa'i rgyal po de ni byang chub sems dpa'i chos ma 'dres pa bcu gsum pa'o/_/ji tsam 
[\[206b.4\]]du khros shing rab tu sdang ba dang /_tha ba dang /_zhe sdang dang /_gnod sems mang ba/_rang bzhin gyis mi srun pa'i rigs can gyi sems can rnams kyis kyang byang chub sems dpa' de la lus dang /_ngag dang /_yid kyis kyang gnod par bya mi nus te/_khros shing tha ba dang /_zhe sdang dang /_gnod 
[\[206b.5\]]sems mang ba'i sems can de dag kyang de mthong ba tsam gyis dad par 'gyur ro/_/gang dag de la log par byed pa de dag la de log par mi byed kyi/_slar de dag chos la sbyar ba'i phyir yang dag par dad par byed do/_/de la log par byed pa'i sems can rnams ngan 'gro log par ltung bar 
[\[206b.6\]]yang mi 'gro'o/_/de ci'i phyir zhe na/_'di ltar sems can gang dag lus sam/_ngag gam/_yid kyis bdag la log par byed pa'i sems can de dag gzhi des ngan 'gror ltung bar ma gyur cig_/ces byang chub sems dpa' des thog ma nyid du tshul khrims ma 'dres pa'i chos yongs su dag 
[\[206b.7\]]pa yongs su rdzogs par byas pa'i phyir te/_tshul khrims dang ldan pa de'i sems kyis smon lam btab pa yang 'grub par 'gyur te/_rnam par 'phrul pa'i rgyal po de ni byang chub sems dpa'i smon lam las byung ba'i chos ma 'dres pa bcu bzhi pa'o/_/sems can gang dag ma dad par 
[\[207a\]]
[\[207a.1\]]'jungs pa/_log par lta ba las la mi lta ba/_las kyi rnam par smin pa la mi rton pa/_sangs rgyas dang /_chos dang /_dge 'dun la rgyab kyis phyogs pa/_dge sbyong dang /_bram ze gzhan dag la ma dad cing ma gus la/_bsti stang mi byed zhe sa mi byed/_ri 
[\[207a.2\]]mo mi byed pa de dag byang chub sems dpa' de mthong ba dang /_spyod lam mthong ba'am/_thos pa nyid kyis dad cing gus par 'gyur/_bsti stang byed zhe sa byed/_ri mo byed de/_rnam par 'phrul pa'i rgyal po de ni byang chub sems dpa'i chos ma 'dres pa bco lnga pa'o/_/lha'am/_klu'am/_
[\[207a.3\]]gnod sbyin nam/_dri za'am/_drang srong rnams sam/_tshangs pa'am/_bdag cag nyid ston par 'du shes shing 'jig rten na ston par grags pa gang dag yin pa de dag gi nang na de nyid rab tu grags par 'gyur zhing /_lha'am/_klu'am/_gnod sbyin nam/_dri za'am/_drang srong ngam tshangs 
[\[207a.4\]]par ston pa 'du shes pa gang dag yin pa de dag byang chub sems dpa' de la 'dud/_rab tu 'dud/_de la rim gro byed/_bsnyen bkur byed/_de dag sngon bdag gi ston pa de yin no snyam pa'i 'du shes su mthong nas bstsur 'ong /_gus par byed/_'di nyid gtso bo/_'di nyid mchog yin no/_/snyam 
[\[207a.5\]]nas dad pa 'thob par 'gyur te/_rnam par 'phrul pa'i rgyal po de ni byang chub sems dpa'i chos ma 'dres pa bcu drug pa'o/_/khyim 'am grong khyer gang na dge ba'i chos rnams 'phel/_mi dge ba'i chos rnams spong la/_sems can yongs su smin pa dang /_dam pa'i chos yongs su 
[\[207a.6\]]'dzin par 'gyur ba der de lhun gyis grub pa nyid du skye bar te/_de der yang dag par song zhing yang dag par zhugs pa'i pha ma dang ldan par 'gyur ro/_/yul lam/_ljongs gang du byang chub sems dpa' de skyes pa der ston pa gcig tu 'gyur te/_rjed cing mchod par 'gyur ro/_/ljongs 
[\[207a.7\]]kyis phyogs de nas sems can gang yang ngan 'gror 'gro bar mi 'gyur ro/_/de ci'i phyir zhe na/_'di ltar byang chub sems dpa' de'i dge ba'i rtsa bas de dag yongs su zin pa'i phyir te/_de dag shi 'phos nas kyang lha dang mi rnams su skye bar 'gyur te/_rnam par 'phrul pa'i rgyal po 'di ni byang 
[\[207b\]]
[\[207b.1\]]chub sems dpa'i chos ma 'dres pa bcu bdun pa'o/_/de mngon par shes pa dang /_rig pa yongs su rdzogs par bya ba'i phyir/_byang chub kyi phyogs dang 'thun pa'i chos thams cad dang 'thun par 'gyur zhing /_bdud kyis kyang glags rnyed par mi 'gyur te/_rnam par 'phrul pa'i rgyal po de 
[\[207b.2\]]ni byang chub sems dpa'i chos ma 'dres pa [{]bcwa [,]bco [}]brgyad pa'o/_/rnam par 'phrul pa'i rgyal po ma 'dres pa rnams zhes bya ba ci'i phyir ma 'dres pa rnams zhes bya zhe na/_sangs rgyas kyi chos thams cad yang dag par 'du ba'i phyir ma 'dres pa rnams zhes bya'o/_/de nas bcom ldan 'das 
[\[207b.3\]]la byang chub sems dpa' rnam par 'phrul pa'i rgyal pos 'di skad ces gsol to/_/bcom ldan 'das de bzhin gshegs pas byang chub sems dpa' sems dpa' chen po rnams la chos kyi snang ba chen po stsal cing /_snang ba tshad ma mchis pa mdzad pa ngo mtshar lags so/_/de 
[\[207b.4\]]ltar bcom ldan 'das kyis bshad pa'i don bdag gis 'tshal ba ltar na/_chos kyi rnam grangs 'di byang chub sems dpa' gang gi rna lam du grags pa des phyis gzhan thos na de lta bu'i dad pa'i dngos po thob par mi 'gyur lags so/_/gang gis chos kyi rnam grangs 'di thos nas 'dzin 
[\[207b.5\]]pa dang /_'chang ba dang /_klog pa dang /_kun chub par byed pa des sangs rgyas kyi chos thams cad bzung bar 'gyur lags so/_/bzung nas kyang gzhan dag la 'chad pa des sangs rgyas kyis chos la yongs su smin par bgyis par 'gyur lags so/_/gang chos kyi rnam grangs 'di la 
[\[207b.6\]]tshul bzhin du sbyor ba des sangs rgyas kyi chos thams cad la zhugs par 'gyur lags so/_/gang 'di la bzod pa de ni rjes su 'thun pa'i bzod pa lags so/_/gang 'di la nan tan bgyid pa de ni sangs rgyas kyi chos thams cad la nan tan bgyid pa lags par blta bar bgyi'o/_/bcom ldan 
[\[207b.7\]]'das gang chos kyi rnam grangs 'di dang ma bral ba'i byang chub sems dpa' de ni mngon par shes pa thob cing byang chub kyi snying po la gnas pa lags pa blta bar bgyi'o/_/bcom ldan 'das kyis bka' stsal pa/_rnam par 'phrul pa'i rgyal po khyod zer ba de bzhin te/_gang chos kyi rnam 
[\[208a\]]
[\[208a.1\]]grangs 'di dang ma bral ba'i byang chub sems dpa' de ni mngon par shes pa thob cing byang chub kyi snying po la gnas pa yin par blta'o/_/rnam par 'phrul pa'i rgyal po sngon byung ba las 'das pa'i dus na de bzhin gshegs pa mar me mdzad kyi pha rol/_de bzhin gshegs 
[\[208a.2\]]pa rab tu gdung ba'i yang pha rol/_de bzhin gshegs pa skar rgyal gyi yang pha rol/_de bzhin gshegs pa rgyal gyi yang pha rol/_de bzhin gshegs pa rab stsal gyi yang pha rol na de bzhin gshegs pa lha'i rgyal po zhes bya ba rig pa dang zhabs su ldan pa/_bde bar gshegs 
[\[208a.3\]]pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das 'jig rten du byung bar gyur te/_rnam par 'phrul pa'i rgyal po de bzhin gshegs pa lha'i rgyal po de'i sangs rgyas kyi zhing de 'byor pa dang /_rgyas pa dang /_
[\[208a.4\]]bde ba dang /_lo legs pa dang /_nyams dga' ba dang /_lha dang mi rnams kyis gang bar gyur cing /_lag mthil bzhin du mnyam pa/_bai dUr+ya dag la 'dzam bu'i chu bo'i gser gyi pad mas spras pa/_gos ka tsa lin di ka ltar reg na 'jam pa yin no/_/de'i tshe mi rnams 
[\[208a.5\]]kyi longs spyod ni dga' ldan gyi lha rnams kyi longs spyod dang yongs su spyod pa ji 'dra ba de 'dra bar gyur te/_bza' ba dang /_btung ba rnams kyang yid la bsam pa tsam gyis 'byung ngo /_/mi de dag gi kha dog dang /_gzugs dang /_dbyibs dang /_skyed mos tshal dang /_gzhal 
[\[208a.6\]]med khang dag kyang lha rnams kyi dang bye brag med par gyur te/_ming du brjod pa 'ba' zhig tha dad du zad do/_/stong gsum gyi stong chen po'i 'jig rten gyi khams de na de bzhin gshegs pa de ma gtogs pa rgyal po gang yang med de/_de'i phyir de bzhin gshegs pa de lha'i rgyal po zhes 
[\[208a.7\]]bya'o/_/'di lta ste dper na/_'khor los sgyur ba'i rgyal po chos kyi 'dun sar 'dug nas chos kho na ston gyis/_chos ma yin pa mi ston to/_/de bzhin du de bzhin gshegs pa lha'i rgyal po de yang chos kyi stan/_dge ba'i khri la bzhugs nas 'jig rten pa rnams la chos ston 
[\[208b\]]
[\[208b.1\]]par gyur to/_/de chos ston pa na mdun dang rgyab na 'khor gyi dkyil 'khor dpag tshad brgyad khri bzhi stong dang /_g.yas g.yon na yang dpag tshad brgyad khri bzhi stong gang bar 'khod de de bzhin gshegs pa de chos ston pa na stong gi 'jig rten gyi khams sgras mngon par khyab par mdzad do/_/
[\[208b.2\]]de bzhin gshegs pa de yang lha dang mi de rnams kyis 'di lta ste bla na med pa'i sangs rgyas kyi chos nan tan du byed pa'i mchod pas mchod/_rjed bsti stang byas/_bla mar byas par gyur to/_/de na sems can dman pa la mos pa gang yang med kyi/_de dag thams cad rgya chen po la mos 
[\[208b.3\]]par gyur te/_'di lta ste sangs rgyas kyi chos la mos pa sha stag go/_/de na nyan thos dang rang sangs rgyas rnams kyis ming yang mi grag na 'jug pa dang /_spyod pa lta smos kyang ci dgos te/_bcom ldan 'das de'i g.yog 'khor na byang chub sems dpa' 'ba' zhig tu gyur to/_/
[\[208b.4\]]de na bud med du gdags pa yang med/_'khrig pa'i chos spyod pa'i sgra yang med de/_sems can de dag thams cad pad ma la skyil mo krung du rdzus te skye bar gyur to/_/lha dang mi de rnams kyang de bzhin gshegs pa mthong bas mgu ba'i dga' ba dang /_chos nyan pa'i dga' ba dang /_
[\[208b.5\]]chos so sor rtog cing 'byed pa'i dga' ba dang /_dga' ba gsum dang ldan par gyur to/_/lha dang mi de dag kyang rtag tu bag yod par gnas par gyur to/_/phan tshun chos bgro ba la brtson no/_/lha dang mi rnams dpag tu med de/_shi 'phos na yang gang na sangs rgyas bcom 
[\[208b.6\]]ldan 'das bzhugs pa'i sangs rgyas kyi zhing rnams su bsams bzhin du skye bar byed do/_/byang chub sems dpa' gang de ni 'chi 'pho ba de shing ta la bdun tsam du bar snang la 'phags nas/_kye grogs po dag bdag ni sangs rgyas kyi zhing 'di nas 'chi 'pho'o/_/zhes 'chi 'pho ba'i sgra 'byin 
[\[208b.7\]]to/_/sgra des kyang byang chub sems dpa' du ma zhig 'dus nas byang chub sems dpa' de'i chos kyi bzod pa la longs spyod cing de la gang 'chi 'pho ba dang /_gang skye ba'i chos gang yin pa zhes de skad kyang smra'o/_/byang chub sems dpa' des byang chub sems dpa' rnams la 'di skad ces smras te/_
[\[209a\]]
[\[209a.1\]]grogs po dag chos gang yang 'chi ba dang /_skye ba med de de bzhin gshegs pas chos thams cad 'chi ba dang /_skye ba med par mngon par rdzogs par sangs rgyas so/_/gzugs mi 'chi mi skye'o/_/tshor ba dang /_'du shes dang /_'du byed rnams dang /_rnam par 
[\[209a.2\]]shes pa mi 'chi mi skye'o/_/de la don dam par bdag gam/_sems can nam/_srog gam/_gang zag gam/_shed las skyes sam/_shed bu'am/_'chi ba'am/_skye bar 'gyur ba gang yang med do/_/bcom ldan 'das chos thams cad stong pa nyid dang /_mtshan ma med pa 
[\[209a.3\]]dang /_smon pa med par mngon par rdzogs par sangs rgyas te/_stong pa nyid dang /_mtshan ma med pa dang /_smon pa med pa'i 'chi ba'am skye bar mi 'gyur ro/_/bcom ldan 'das kyis 'dod chags dang bral ba'i mtha' mngon du mdzad/_bcom ldan 'das kyis mngon par 'du 
[\[209a.4\]]bya ba med pa'i mtha' dang /_skye ba med pa'i mtha' dang /_'byung ba med pa'i mtha' mngon du mdzad de/_'dod chags bral ba'i mtha' nas 'byung ba med pa'i mtha'i bar du 'chi ba dang skye ba yang med do/_/gang 'chi 'pho ba la 'chi 'pho zhes/_de'i rkyen rnams dang mi ldan pa'o/_/gang 
[\[209a.5\]]skye ba zhes bya ba yang rkyen rnams tshogs pa ste/_rkyen rnams la ni 'chi 'pho'am skye ba med do/_/zhes byang chub sems dpa' des byang chub sems dpa'i 'khor der chos kyi gtam de lta bu byas te shi 'phos par gyur to/_/shi 'phos nas kyang thal ba'am/_du ba tsam yang med par 
[\[209a.6\]]gyur te/_'chi 'phos nas de bzhin gshegs pa mngon du bzhugs pa'i sangs rgyas kyi zhing gzhan du song ngo /_/de bzhin gshegs pa de dang /_byang chub sems dpa' de rnams gos ngur smrig mi gyon gyi/_thams cad kyang lha'i gos gtsang ma rnams gyon no/_/der bslab pa 
[\[209a.7\]]bca' ba yang med de/_de dag thams cad cang shes pa skye ba med pa la bzod pa'i chos can du gyur to/_/de dag la gtam rgyas par bya yang mi dgos te/_de dag ni zur tsam gyis go zhing dbang po rno ba sha stag go/_/gang gi tshe de bzhin gshegs pa de byang chub sems dpa' 
[\[209b\]]
[\[209b.1\]]rnams la chos ston pa de'i tshe sangs rgyas kyi zhing de na lha dang mi ji snyed 'khod pa de dag thams cad kyis bshad pa de kun shes par gyur te/_de la kha cig gis ni bzod pa thob/_kha cig gis ni gzungs/_kha cig gis ni spobs pa/_kha cig gis ni ting nge 'dzin thob bo/_/de 
[\[209b.2\]]bzhin gshegs pa de'i mtshan kyang phyogs bcur grags par gyur to/_/rnam par 'phrul pa'i rgyal po de'i tshe de'i dus na/_de bzhin gshegs pa lha'i rgyal po de lha dang bcas pa'i 'jig rten gyi mdun na chos kyi rnam grangs 'di nyid rgyas par 'chad do/_/de na byang chub sems dpa' 
[\[209b.3\]]bdun khri nyis stong yang dag par rdzogs pa'i byang chub tu lung bstan par gyur to/_/de'i tshe de'i dus na byang chub sems dpa' dri med rnam dag 'od ces bya ba zhig kyang yod par gyur to/_/de bzhin gshegs pa des byang chub sems dpa' de lung yang ma bstan pa dang /_de 'di snyam du 
[\[209b.4\]]sems te/_byang chub sems dpa' gang dag lung bstan pa de dag spyod lam mam/_spyod pa'am/_nan tan nam/_dran pa'am/_blo gros sam/_rtogs pa'am/_shes rab bam/_mngon par shes pa'am/_gzungs sam/_ting nge 'dzin thob pa'i bdag las lhag 
[\[209b.5\]]pa'am/_mchog tu gyur pa ni med na/_ci'i phyir 'di bdag ni lung bstan la bdag lung ma bstan snyam mo/_/de nas de bzhin gshegs pa lha'i rgyal po de'i thugs kyis byang chub sems dpa' de'i sems mkhyen nas byang chub sems dpa' de la 'di skad ces bka' stsal to/_/rigs 
[\[209b.6\]]kyi bu ma 'ongs pa'i dus na de bzhin gshegs pa mar me mdzad ces bya ba zhig 'byung ste/_de khyod la lung ston par 'gyur ro/_/de nas byang chub sems dpa' dri med rnam dag 'od kyis tshig de thos nas rab tu dga' zhing mgu bar gyur te/_nam mkha' la 'phags nas/_gal te 
[\[209b.7\]]bskal pa gang gA'i klung gi bye ma snyed cig na de bzhin gshegs pa mar me mdzad de 'byung du zin kyang /_bdag gis thams cad mkhyen pa nyid thob par 'gyur ro/_/de bzhin gshegs pa rnams ni shob be mi gsung ste/_de bzhin gshegs pa rnams ni yang dag par gsungs pa/_
[\[210a\]]
[\[210a.1\]]bden par gsungs pa'o/_/zhes tshig de skad smras so/_/rnam par 'phrul pa'i rgyal po 'di ji snyam du sems de'i tshe byang chub sems dpa' dri med rnam dag 'od ces bya bar 'gyur ba de gzhan zhig yin pa snyam na de ltar mi blta'o/_/de ci'i phyir zhe na/_nga nyid de'i tshe byang chub sems 
[\[210a.2\]]dpa' dri med rnam dag 'od ces bya bar gyur to/_/rnam par 'phrul pa'i rgyal po de'i tshu rol na de bzhin gshegs pa rab gsal zhes bya ba ngas mnyes par byas te/_de las kyang chos kyi rnam grangs 'di thos so/_/thos nas kyang bzung ngo /_/snang ba'i phyag rgya zhes bya ba'i ting nge 'dzin kyang thob bo/_/
[\[210a.3\]]de'i tshu rol na de bzhin gshegs pa rgyal zhes bya ba mnyes par byas te/_de las kyang chos kyi rnam grangs 'di thos so/_/thos nas kyang bzung ngo /_/snang ldan zhes bya ba'i ting nge 'dzin kyang thob bo/_/de'i tshu rol na de bzhin gshegs pa skar rgyal zhes bya ba mnyes par byas te/_de las 
[\[210a.4\]]kyang chos kyi rnam grangs 'di thos so/_/thos nas kyang bzung ngo /_/rnam par snang byed ces bya ba'i ting nge 'dzin kyang thob bo/_/de'i tshu rol na de bzhin gshegs pa rab tu gdung ba zhes bya ba mnyes par byas nas/_de las kyang chos kyi rnam grangs 'di thos te/_thos nas kyang bzung ngo /_/rjes 
[\[210a.5\]]su 'thun pa'i bzod pa thob po/_/de'i tshu rol na de bzhin gshegs pa mar me mdzad ces bya ba mnyes par byas nas/_de las kyang mi skye ba'i chos la bzod pa thob ste/_tshul khrims kyi rnam par 'phrul pa dang /_mngon par shes pa'i rnam par 'phrul pa dang /_shes pa'i rnam par 'phrul 
[\[210a.6\]]pa dang /_shes rab kyi rnam par 'phrul pa zhes bya ba dang /_rnam par 'phrul pa bzhi po de dag mngon sum du byas so/_/rnam par 'phrul pa'i rgyal po rnam grangs des 'di ltar rig par bya ste/_da ltar ram nga 'das pa'i 'og tu yang rung byang chub sems dpa'i theg pa pa'i rigs kyi 
[\[210a.7\]]bu'am/_rigs kyi bu mo gang su dag chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par ston pa de dag thams cad yang dag par rdzogs pa'i byang chub kyi phyir mngon par shes pa myur ba dang ldan par 
[\[210b\]]
[\[210b.1\]]'gyur/_chos kyi rnam par 'phrul pa 'di rnams kyang thob par 'gyur/_thob nas kyang chos kyi rnam par 'phrul pa 'di dag gis chos kyi 'khor lo rjes su bskor bar 'gyur/_thams cad mkhyen pa'i ye shes bla na med pa 'di la rjes su 'thun pa'i bzod pa yang thob par 'gyur ro/_/
[\[210b.2\]]bcom ldan 'das kyis chos kyi rnam grangs 'di bshad pa na byang chub sems dpa' khri drug stong gis bzod pa thob bo/_/srog chags 'bum phrag bcu gnyis kyis ni byang chub tu sems bskyed do/_/stong gsum gyi stong chen po'i 'jig rten gyi khams de yang rab tu g.yos par gyur to/_/
[\[210b.3\]]lha dang klu 'bum dag kyang gang na chos kyi rnam grangs 'di spyod pa na sangs rgyas 'byung bar shes par bya'o/_/gang dag chos kyi rnam grangs 'di nyan pa'i sems can de dag kyang dge ba'i rtsa ba ma bsags pa ma yin/_gang dag gis bzung ba nas kun chub par byed pa'i bar du gyur pa 
[\[210b.4\]]lta smos kyang ci dgos te/_de dag ni ring por mi thogs par rnam par 'phrul pa 'di dag thob par 'gyur ro/_/zhes ched du brjod pa ched du brjod do/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 
[\[210b.5\]]'di ni ming ci lags/_'di ji ltar gzung bar bgyi/_bcom ldan 'das kyis bka' stsal pa/_rnam par 'phrul pa'i cho 'phrul bstan pa zhes bya bar zung shig_/bcom ldan 'das kyis de skad ces bka' stsal nas/_byang chub sems dpa' sems dpa' chen po rnam par 'phrul pa'i 
[\[210b.6\]]rgyal po dang /_tshe dang ldan pa kun dga' bo dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa rnam par 'phrul pa'i rgyal pos zhus 
[\[210b.7\]]pa zhes bya ba theg pa chen po'i mdo rdzogs [{]s+ho[,]so[}]//_//rgya gar gyi mkhan po pradz+nyA bar ma dang zhu chen gyi lots+tsha ba ban de ye shes sdes bsgyur cing zhus te gtan la phab pa//_//
[\[211a\]]
[\[211a.1\]{D168}]@#/_/rgya gar skad du/_bi ma la pra b+ha pa ri pr-its+tshA/_bod skad du/_dri ma med pa'i 'od kyis zhus pa/_bam po dang po/_thams cad mkhyen pa la phyag 'tshal lo/_/gang gi tshe sangs rgyas bcom ldan 'das kyis zla ba'i snying po zhes bya ba'i mdo bshad pa'i tshe 'dzam bu'i gling 
[\[211a.2\]]gi yul thams cad srung ma rnams kyi lag tu so sor gtad pa na/_bcom ldan 'das bya rgod kyi phung po'i ri la bzhugs nas lha thams cad bsdu ba'i phyir 'od zer btang ngo /_/de nas bcom ldan 'das kyis dgongs pa bskyed ma thag tu lha'i rgyal po thams cad 'khor dang bcas pa bcom 
[\[211a.3\]]ldan 'das kyi spyan sngar 'dug go/_/de'i tshe bcom ldan 'das kyis rgyal po chen po rnam thos kyi bu dang /_gnod sbyin gyi dbang po kun tu rgyal la bos te bka' stsal pa/_rgyal po chen po dag nga'i bka' chos dang ldan pa bzhin gyis la rim gro byos shig_/nga yongs su mya ngan 
[\[211a.4\]]las 'das nas lo brgya lon pa na/_li yul zhes bya ba zhig 'byung bar 'gyur te/_de yongs su bskyang ba'i phyir ngas khyed kyi lag tu gtad do/_/rgyal po rnam thos bu khyod dang /_/rdzu 'phrul chen po kun tu rgyal/_/klu yi rgyal po ma dros dang /_/blo rab brtan pa'i lha yi bu/_/nga 
[\[211a.5\]]yi tshig ni mnyan par gyis/_/yul 'di rgyal ba'i dbang po yis/_/'dul ba yin gyi gzhan gyis min/_/gang dag ngas ni ma btul ba'i/_/sems can de dag li yul 'khor/_/sangs rgyas lung bstan grong khyer du/_/so sor skye ba len par 'gyur/_/nga yi sangs rgyas 
[\[211a.6\]]byang chub phyir/_/sdug bsngal chen po myong ba dang /_/smon lam chen po rab mang ba/_/btab par gyur pa gang yin pa'i/_/bsod nams kyi ni tshogs de yis/_/yul 'di nga yi phyag mtshan gyur/_/zhi bar mya ngan nga 'das na/_/khyed rnams la ni gtad par bya/_/gang tshe 
[\[211a.7\]]nga yi byams pa'i sa/_/li yul 'di ni byung ba na/_/'gu ma ti ra gnas mdzes der/_/chos kyi rgyal po'i mchod rten du/_/bskal pa bzang po'i sangs rgyas rnams/_/de tshe 'dir ni 'dul bar 'gyur/_/yul 'di yongs su bskyang ba'i phyir/_/nga yis khyed la 
[\[211b\]]
[\[211b.1\]]byin pa yin/_/de nas rgyal po rnam thos bus/_/bcom ldan 'das la gsol pa ni/_/'dren pa sangs rgyas rnams kyi bka'/_/gcig tu rung ba ma lags te/_/mchog rab rgyal bas bka' stsal pa/_/las 'di shin tu dka' ba lags/_/ston pa bcom ldan bzhugs 
[\[211b.2\]]bzhin du/_/yul dang ljongs rnams 'khrug pa mchis/_/khyod kyis dam chos bshad na yang /_/yongs su bsrung bar dkon lags na/_/ston pa mya ngan 'das pa'i tshe/_/lha yis bor ba'i yul dag tu/_/lha la sogs pa srung ba rnams/_/bka' bzhin mi nyan ji zhig smos/_/
[\[211b.3\]]bdag cag rnams la thugs rjes mdzod/_/gang zhig thos na lha rnams kun/_/khyod kyi bka' bzhin bgyid 'gyur ba/_/de 'dra'i chos ni bshad par gsol/_/sangs rgyas dpa' bo rnams kyi bka'/_/de ni sa steng gcog tu med/_/skye bo gang du ma byung ba'i/_/las ni shin 
[\[211b.4\]]tu dka' lags na/_/bcom ldan der ni bdag cag gis/_/ji ltar yongs su bsrung bar bgyi/_/sangs rgyas rnams ni dus gsum gzigs/_/kun mkhyen ye shes spyan dang ldan/_/rgyal ba skyes mchog de yi phyir/_/las 'di bdag cag mchis kyis 'tshal/_/de 
[\[211b.5\]]phyir gtad pa mnod par bgyi/_/rgyal bas sngar ni bka' stsal pa'i/_/las ni ji ltar bgyid 'gyur ba/_/de ltar byin gyis brlab par gsol/_/rgyal bas lung bstan grong khyer du/_/rgyal bas sngon ni lung bstan pa'i/_/byang chub sems dpa' rnams dang ni/_/gzugs 
[\[211b.6\]]bzang sdom pa 'dzin pa yi/_/dge slong brgya phrag gsum dag dang /_/dge slong ma ni nyis brgya 'byung /_/sdig pa'i las rnams gang dag gis/_/sngon ni smon lam btab gyur cing /_/sdig byed phyogs ni lnga brgya po/_/de dag rnams kyang 'byung 'gyur te/_/dge byed la ni 
[\[211b.7\]]bgegs bya'i phyir/_/yul 'di dag tu skye bar 'gyur/_/dge byed mdza' bo de dag kyang /_/li yul dag tu skye ba len/_/rgyal bas lung bstan yul dag tu/_/legs pa rnams ni byed par 'gyur/_/ji ltar yul 'dir bdag cag rnams/_/legs par 'gyur dang 
[\[212a\]]
[\[212a.1\]]bdag cag gis/_/ci nas gzung ba'i thabs 'tshal bar/_/bcom ldan bdag cag dam pa gsol/_/de la bcom ldan gsungs pa ni/_/dam pa'i mchog ni sbyin par byas/_/gnod sbyin dbang po dus kun tu/_/yul ni yongs su bsrung ba'i phyir/_/byang 
[\[212a.2\]]chub sems dpa'i gnas bzang 'di/_/nga yi tshig gis gzung bar gyis/_/yul de 'byung bar 'gyur ba ni/_/lha yi skyed mos tshal mchog bzhin/_/dge 'dun kun dga' ra bas rgyas/_/dri gtsang khang gis mdzes par byas/_/der ni dgon pa'i gnas rnams kyang /_/
[\[212a.3\]]bde ba can dang 'dra bar 'gyur/_/dge slong dge slong ma yis gang /_/de dag theg pa mchog kyang ston/_/byang chub sems dpa'i gnas bzang der/_/mi rnams skyes pa gang yin pa/_/dge ba yi ni las byed cing /_/byang chub phyir ni sngo bar byed/_/ci srid thub pa'i dbang po 
[\[212a.4\]]yis/_/bstan pa yul der gnas pa dang /_/mchod par byed pa de srid du/_/yul dag kyang ni gnas par 'gyur/_/bstan pa dag la ma mchod na/_/srung ma rnams ni 'khrug par 'gyur/_/yul yang yal bar 'dor ba dang /_/'khrug pa'i sems kyis 'gro bar 
[\[212a.5\]]'gyur/_/srung ma dag ni song ba dang /_/yul 'di lha yis bor ba der/_/nad dang mu ges nyen pa dang /_/rgyal po dag kyang tshe thung 'gyur/_/srung ma kun tu khros pa yis/_/dpung rnams kyang ni med par byed/_/rgyal ba dam pa mchog gis lha rnams la de skad ces bka' 
[\[212a.6\]]stsal nas/_de'i 'og tu bcom ldan 'das dpal 'od zer lta bu zhes bya ba'i ting nge 'dzin la snyoms par zhugs te/_smin mtshams kyi gseb nas de bzhin gshegs pa'i rnam pa zhes bya ba'i 'od zer rnams byung ngo /_/'od zer de dag las kyang 'od zer tshad med grangs med pa byung bar 
[\[212a.7\]]gyur te/_sangs rgyas kyi zhing thams cad du song nas sangs rgyas kyi zhing gang dang gang na sangs rgyas bcom ldan 'das bzhugs pa der tshig tu brjod pa 'di skad ces 'byung ste/_/lha'i lha sangs rgyas bcom ldan 'das shAkya thub pas gnod pa nyung ngam/_bskyod pa yang ngam zhes bya ba'i 
[\[212b\]]
[\[212b.1\]]bar du 'dri'o/_/'di skad ces kyang smras te/_sangs rgyas nyid kyi phyir ngas bskal pa mang por dka' ba byas so/_/dam pa'i chos bsdu ba'i phyir lus grangs med pa yongs su btang ba byas te/_sbyin pa mang po byin no/_/sdug bsngal shin tu mang po byang chub sems dpa' gzhan dag gis 
[\[212b.2\]]ma myong ba dag nyams su myong ste/_des bla na med pa yang dag par rdzogs pa'i byang chub rjes su thob par gyur to/_/da ni nga yongs su mya ngan 'da' ba'i dus dang skabs su bab nas/_'dzam bu'i gling thams cad kyi yul rnams yongs su bskyang ba'i phyir srung ma rnams kyi lag tu 
[\[212b.3\]]byin no/_/lha rnams mya ngan nga 'das nas/_/lo brgya lon pa de yi tshe/_/ming ni li yul zhes bya ba/_/rab tu 'byor pa 'byung bar 'gyur/_/bskal pa bzang po'i sangs rgyas dang /_/byang chub sems dpa' skyob rnams kyi/_/'dul ba'i phyir ni chad kyu ste/_/rtog ge pa dang 
[\[212b.4\]]bral ba yin/_/bskal pa bzang po'i rgyal sras rnams/_/li yul 'khor gyi grong khyer der/_/skye ba dag kyang len 'gyur zhing /_/mig dang 'dra bar snang bar 'gyur/_/sems can rnams ni smin bya dang /_/chos kyang mnyan par bya ba'i phyir/_/byang chub spyod pa bzang 
[\[212b.5\]]po dag_/de tshe de kun spyod par 'gyur/_/sangs rgyas rnams kyis bdag la dgongs/_/nyi ma'i snying po mdo sde che/_/mdo sde mchog ni bshad pa na/_/snying rjes non pa'i sems kyis su/_/yul der bsrung bar bya ba'i phyir/_/gzungs sngags rnams dang 'od zer dag_/
[\[212b.6\]]ji ltar sngon ni skur ba bzhin/_/sangs rgyas zhing ni thams cad nas/_/yul 'khor 'dir ni skyes kyi rnams/_/rgyal mchog rnams kyis skur bar mdzod/_/bstan pa bsrung bar bya ba'i phyir/_/bdag la dgyes pas skur bar mdzod/_/skyob pa shAkya seng ge yis/_/'od zer 
[\[212b.7\]]de dag btang ba na/_/sangs rgyas zhing rnams song nas ni/_/de nyid du ni slar yang 'ongs/_/de nas de ma thag tu sangs rgyas kyi zhing thams cad na bzhugs pa'i sangs rgyas bcom ldan 'das rnams kyis/_bcom ldan 'das shAkya thub pa li yul yongs su bskyang bar bzhed pa'i 
[\[213a\]]
[\[213a.1\]]bstan pa yun ring du gnas par bya ba'i phyir skyes su 'od zer dag kyang btang /_gzungs sngags dag kyang bskur te/_'di skad ces kyang gsungs so/_/sangs rgyas bcom ldan 'das gang dag gis 'od zer dag kyang gtong /_gzungs sngags dag kyang byang chub 
[\[213a.2\]]sems dpa' rnams kyi lag tu bskur ba de dag gi mtshan ni 'di zhes bya/_byang chub sems dpa' de dag gi ming yang 'di zhes bya'o/_/de bzhin gshegs pa mu stegs thams cad 'dzud pa la dpa' ba la phyag 'tshal lo/_/byang chub sems dpa' tshig gsang ba la phyag 'tshal lo/_/
[\[213a.3\]]gzungs sngags ni 'di yin te/_tad+ya thA/_ba ra ba ra/_kA sha a ra/_tsakra ko She/_gu h+ya ka bA re swA hA/_gzungs sngags 'dis li yul gyi lha dang mi rnams la lha rnams dam pa sbyin par 'gyur ro/_/de bzhin gshegs pa dga' ba'i chos la dpa' ba la phyag 'tshal lo/_/
[\[213a.4\]]byang chub sems dpa' chos kyi dbang phyug la phyag 'tshal lo/_/tad+ya thA/_ba ra tri ka bu li/_sha si ri pa hA re bA re swA hA/_gzungs sngags 'dis ni tshe rabs dran par 'gyur ro/_/de bzhin gshegs pa chos la zhugs pa shin tu 'phags pa'i tog gi gsung la phyag 'tshal lo/_/
[\[213a.5\]]byang chub sems dpa' 'jig rten dbang phyug la phyag 'tshal lo/_/byang chub sems dpa' rang gi yid la gsal ba'i tshig la phyag 'tshal lo/_/de bzhin gshegs pa mngon par 'phags pa'i rgyal po la phyag 'tshal lo/_/byang chub sems dpa' nam mkha'i tshig la phyag 
[\[213a.6\]]'tshal lo/_/tad+ya thA/_hwA kya ra te/_ho ho ho ho/_phA ru ra ra/_a bi ba ra/_ma bi ba ra/_Na ru he swA hA/_gzungs sngags 'di su 'dzin pa ni ngan song ngan 'gror 'gro bar mi 'gyur la/_sems can rnams kyi 'gro ba sngon gyi tshe rabs su ji lta bur gyur pa dang /_tshe rabs phyi ma la 
[\[213a.7\]]cir 'gyur ba yang shes par 'gyur ro/_/de bzhin gshegs pa bu sdug rgyal ba'i chos 'phel ba la phyag 'tshal lo/_/byang chub sems dpa' lha dang mi'i chos kyi dbang phyug la phyag 'tshal lo/_/tad+ya thA/_d+ha ra s+thi ta/_ta tha tA badzri bi sa re ta tha tA swA hA/_gzungs sngags 
[\[213b\]]
[\[213b.1\]]'dis ni gzungs thob par gyur to/_/de bzhin gshegs pa mi 'khrugs pa la phyag 'tshal lo/_/byang chub sems dpa' dri ma med pa'i dbang phyug la phyag 'tshal lo/_/tad+ya thA/_a ba hi/_sarba ta thA ga ta b+hU ta ko Ti b+ha ti b+ha ti/_pa Di ra Di swA hA/_gzungs sngags 'dis ni de bzhin 
[\[213b.2\]]gshegs pa'i byang chub kyi shing drung du byang chub thob par gyur to/_/de bzhin gshegs pa rnga sgra'i rgyal po la phyag 'tshal lo/_/byang chub sems dpa' dpal rgyan la phyag 'tshal lo/_/tad+ya thA/_ta tha tA pu De dra ba ne/_sarbi sa ra D+ri/_gu h+ya man tra ta tha tA d+ha na swA hA/_gzungs sngags 
[\[213b.3\]]'dis ni byang chub sems dpa' dka' ba chen po mdzad par 'gyur zhing /_sems can rnams kyang sdug bsngal dang nad rnams las yongs su thar bar 'gyur ro/_/de bzhin gshegs pa 'od dpag med la phyag 'tshal lo/_/byang chub sems dpa' snang gsal la phyag 'tshal lo/_/
[\[213b.4\]]tad+ya thA/_rad dA ga te/_ba gri ba ti ta Di b+ha ti tsan+d+re swA hA/_gzungs sngags 'dis ni byang chub sems dpa' sangs rgyas kyi zhing rnams yongs su sbyong bar byed de/_su 'di 'dzin pa'i lus dang /_sems kyi sdug bsngal rnams zad par 'gyur ro/_/de bzhin gshegs pa shAkya 
[\[213b.5\]]thub pa la phyag 'tshal lo/_/byang chub sems dpa' 'jam dpal gzhon nur gyur pa la phyag 'tshal lo/_/byang chub sems dpa' kun tu bzang po la phyag 'tshal lo/_/tad+ya thA/_b+hi na re ri bi/_sa ma sa tsa ga ba/_dar+sha na rash+mi/_sa man ta dar+sha ra ni swA hA/_gzungs sngags 
[\[213b.6\]]'dis ni byang chub sems dpas bya ba thams cad shes par gyur to/_/'dis ni de bzhin gshegs pa shAkya thub pas kyang rgyu chen po rnams mdzad do/_/sangs rgyas bcom ldan 'das 'di dag gis gzungs sngags 'di dag yul kun du bsrung ba'i phyir/_bcom ldan 'das 
[\[213b.7\]]shAkya thub pa la skyes su bskur ro/_/de'i tshe sangs rgyas bcom ldan 'das dpa' bar 'gro ba'i ting nge 'dzin la snyoms par zhugs nas dang po thugs bskyed pa nas/_byang chub kyi snying po'i mthar thug pa'i bar gyi byang chub sems dpa'i spyod pa thams cad dang /_chos la gus par 
[\[214a\]]
[\[214a.1\]]yang dag par rjes su dgongs so/_/de nas rang gi don dang lha la sogs pa'i don gyi phyir de dag la yul gtams shing gtad do/_/tshangs pa la sogs pa'i lha rnams dang /_lha thams cad kyi gzungs sngags 'di yang brjod par bya'o/_/na mo brah+ma ne/_na maH
[\[214a.2\]]sarba de bA nA na/_tad+ya thA/_bra h+ma na in dre/_de ba tA pra tiSh+Thi te/_a shwa s+thA ne/_ba ra in dre/_swa pa ra pa ri/_ha rak+shiM ma ba in dre/_san ta thA sma ra ba ra ha re/_a ma b+ha kum+b+ha ka krI grI shrI/_A lang kA ra/_sarba de ba/_grA ma swA hA/_gzungs sngags 'dis lha dang /_mi rnams rgyal 
[\[214a.3\]]ba thob par 'gyur zhing /_dgras kyang de la gnod par mi byed la/_dbang phyug thams cad kyi bdag por 'gyur ro/_/li yul du gang la la rgyal por 'gyur ba de 'di snyam du/_li yul 'di ni skye bo dang /_mi dang /_mi mang pos gang zhing nor dang /_'bru mang po rgyas pa yin te/_
[\[214a.4\]]yul thams cad kyi mchog dam pa yin pas/_gzhan gyi dmag tshogs 'ong bar mi nus so snyam du sems par 'gyur ro/_/de'i tshe rgyal po des dgon pa dang /_dge 'dun gyi kun dga' ra ba dang /_grong khyer dang /_grong rdal dang /_yul 'khor dang /_rgyal po'i pho brang 
[\[214a.5\]]'khor thams cad du dge slong dang /_dge slong ma dang /_dge bsnyen dang /_dge bsnyen ma rnams dang /_yul gyi mi thams cad sngar bshad pa'i gzungs kyi gsang sngags kyi tshig rnams klog tu gzhug par bya'o/_/'dzin du gzhug pa dang /_kun chub par byed du gzhug go/_/dge 
[\[214a.6\]]slong dang /_dge slong ma dang /_dge bsnyen dang /_dge bsnyen ma de dag dang /_yul na gnas pa'i mi de dag la yang phye ma dang /_gos dang /_gdugs dang /_rgyal mtshan dang /_ba dan rnams dang /_kha zas dang /_btung ba sna tshogs dang /_mchod pa'i las sna tshogs 
[\[214a.7\]]dang /_yo byad thams cad kyis rim gror bya'o/_/btsun par bya'o/_/bsti stang du bya'o/_/mchod par bya'o/_/de ltar byas na li yul de gnod pa thams cad med pa dang /_phyir rgol ba'i rgyal po thams cad kyi dpung gis rgyal po de'i li yul gzhig par mi nus so/_/de nas yang 
[\[214b\]]
[\[214b.1\]]phyogs bcu'i sangs rgyas kyi zhing dag nas/_sangs rgyas bcom ldan 'das rnams kyis rang rang gi mtshan dang /_'od zer dang /_gzungs kyi gsang sngags kyi tshig rnams bskur ro/_/brgya byin dang /_tshangs pa la sogs pa lha'i rgyal po sum cu rtsa gnyis po de dag dang /_'jig rten 
[\[214b.2\]]skyong ba bzhi dang /_lha'i bu kun du rgyal ba la sogs pa/_gnod sbyin gyi sde'i bdag po chen po nyi shu rtsa brgyad dang /_byang chub sems dpa' dri ma med pa'i 'od de dang /_go ma sa la gan d+ha'i mchod rten mchod pa'i byang chub sems dpa' nyi khri po de dag dang /_klu'i rgyal po gdon la 
[\[214b.3\]]snyems pa la sogs pa khri brgyad stong po gang yin pa de dag gi lag tu bcom ldan 'das shAkya thub pas/_bskal pa bzang po'i byang chub sems dpa' thams cad kyi gnas/_bskal pa bzang po'i sangs rgyas bcom ldan 'das thams cad kyi phyag mtshan du gyur pa li yul dang thub 
[\[214b.4\]]pa drang srong chen po'i gnas su gyur pa go ma sa la gan d+ha'i mchod rten de dang /_dge slong dang /_dge slong ma'i dge 'dun de dag la bsrung ba dang /_yongs su bskyang ba dang /_'tshe ba med par bya ba dang /_'bye bar mi 'gyur ba dang /_sangs rgyas kyi bstan pa li yul na gnas pa de 
[\[214b.5\]]yun ring du gnas par bya ba'i phyir gtad do/_/sangs rgyas kyi mtshan 'di dag dang /_'od zer 'di dag dang /_gzungs kyi gsang sngags kyi tshig 'di dag snying rjes non pa'i thugs dang ldan pa dang /_gsol ba chen po btab pas skyes su bskur nas/_de bzhin du sangs rgyas 
[\[214b.6\]]bcom ldan 'das de dag gi bka' mnyan te/_brgya byin dang /_tshangs pa la sogs pa lha'i rgyal po sum cu rtsa gnyis po de dag dang /_'jig rten skyong ba de dag dang /_gnod sbyin gyi sde'i bdag po de dag dang /_klu'i rgyal po de dag dang /_dri ma med pa'i 'od la sogs pa byang chub sems 
[\[214b.7\]]dpa' de dag dang /_'khor de dag thams cad kyis thal mo sbyar te/_li yul de dang /_thub pa'i drang srong chen po'i gnas go ma sa la gan d+ha'i mchod rten de dang /_sangs rgyas kyi bstan pa de dag bsrung ba'i phyir mnos so/_/sangs rgyas kyi mtshan de dag dang /_'od zer de dag 
[\[215a\]]
[\[215a.1\]]dang /_gzungs kyi gsang sngags kyi tshig de dag kyang yul bsrung ba'i phyir mnos so/_/'od zer de dag kyang byang chub sems dpa' dri ma med pa'i 'od kyi lus la gnas par gyur to/_/de bzhin gshegs pa tshul khrims la rab tu gnas pa la phyag 'tshal lo/_/
[\[215a.2\]]de bzhin gshegs pa zhi bas rol pa la phyag 'tshal lo/_/de bzhin gshegs pa zhi ba'i rgyal po la phyag 'tshal lo/_/de bzhin gshegs pa zhi ba'i bla ma la phyag 'tshal lo/_/de bzhin gshegs pa nam mkha' la rab tu gnas pa la phyag 'tshal lo/_/de bzhin gshegs 
[\[215a.3\]]pa mtshon cha rab tu 'jil ba la phyag 'tshal lo/_/de bzhin gshegs pa spyan brgya pa la phyag 'tshal lo/_/de bzhin gshegs pa 'od zer bzang po la phyag 'tshal lo/_/de bzhin gshegs pa dbang po'i rnam pa la phyag 'tshal lo/_/de bzhin gshegs pa nyi ma'i rnam 
[\[215a.4\]]pa la phyag 'tshal lo/_/dbang po'i rgyal mtshan zhes bya ba'i 'od zer dang /_bdud rtsi'i lo ma zhes bya ba'i 'od zer dang /_zhi bar 'gyur ba zhes bya ba'i 'od zer dang /_lo ma dang bral ba zhes bya ba'i 'od zer dang /_ka zhes bya ba'i 'od zer dang /_me zhes bya ba'i 'od zer dang /_
[\[215a.5\]]gnas pa zhes bya ba'i 'od zer dang /_mi g.yo ba zhes bya ba'i 'od zer dang /_g.yo ba dang mi g.yo ba zhes bya ba'i 'od zer dang /_thogs med sbyin zhes bya ba'i 'od zer dang /_yid dang 'thad pa zhes bya ba'i 'od zer dang /_bar chad med pa zhes bya ba'i 'od zer dang /_rims 
[\[215a.6\]]med rgyal mtshan bye ba zhes bya ba'i 'od zer dang /_'khrugs med gnas zhes bya ba'i 'od zer dang /_tog gi blo gros zhes bya ba'i 'od zer dang /_grong khyer du 'bab pa zhes bya ba'i 'od zer dang /_'khor lo snang ba zhes bya ba'i 'od zer dang /_dpa' bo'i tog ces bya ba'i 'od zer 
[\[215a.7\]]dang /_rdo rje'i rnam pa zhes bya ba'i 'od zer dang /_bsod nams kyi tog ces bya ba'i 'od zer dang /_bsam gtan gyi tog ces bya ba'i 'od zer dang /_me lce dang ldan pa zhes bya ba'i 'od zer dang /_kun tu snang ba zhes bya ba'i 'od zer dang /_byang chub kyi yan lag ces bya ba'i 
[\[215b\]]
[\[215b.1\]]'od zer dang /_zhi gnas kyi 'od ces bya ba'i 'od zer dang /_mtha' yas pa zhes bya ba'i 'od zer dang /_nor bu snang ba zhes bya ba'i 'od zer dang /_dpa' bo'i rin chen zhes bya ba'i 'od zer dang /_zla ba snang ba zhes bya ba'i 'od zer dang /_nyi ma snang ba zhes bya ba'i 'od zer dang /_ye shes 
[\[215b.2\]]'gro ba zhes bya ba'i 'od zer dang /_snang ba'i rin po che zhes bya ba'i 'od zer dang /_dbang po'i rgyal mtshan zhes bya ba'i 'od zer dang /_'jig rten snang ba zhes bya ba'i 'od zer dang /_snying rje'i rnam pa zhes bya ba'i 'od zer dang /_rgyal ba dam pa zhes bya ba'i 'od zer dang /_shes rab 
[\[215b.3\]]kyi snang ba zhes bya ba'i 'od zer dang /_me zhes bya ba'i 'od zer dang /_'jig rten gyi sgron ma zhes bya ba'i 'od zer dang /_rab rib kyi rnam pa rab tu zhi bar byed pa zhes bya ba'i 'od zer dang /_rgyal ba mchog ces bya ba'i 'od zer dang /_'jig rten gyi rnam pa zhes bya ba'i 'od zer dang /_
[\[215b.4\]]'od chen po zhes bya ba'i 'od zer dang /_ko ka ra zhes bya ba'i 'od zer dang /_a'i tshul du byed pa zhes bya ba'i 'od zer dang /_dzad tsha ra ya zhes bya ba'i 'od zer dang /_dpa' bo byed pa'i dpa' bo'i rgyal mtshan zhes bya ba'i 'od zer dang /_'od chen po zhes bya ba'i 'od zer dang /_'od 
[\[215b.5\]]mtha' yas pa zhes bya ba'i 'od zer dang /_mi bskyod pa zhes bya ba'i 'od zer dang /_rgyal mtshan blo gros zhes bya ba'i 'od zer dang /_'bad pa mtho ba zhes bya ba'i 'od zer dang /_bden pa can zhes bya ba'i 'od zer dang /_mgu bar byed pa zhes bya ba'i 'od zer dang /_rab sgrogs 
[\[215b.6\]]zhes bya ba'i 'od zer dang /_'od byed pa zhes bya ba'i 'od zer dang /_rdo rje blo gros zhes bya ba'i 'od zer dang /_stong pa'i rnam pa zhes bya ba'i 'od zer dang /_'dzin pa zhes bya ba'i 'od zer dang /_dpa' ba'i rgyal mo zhes bya ba'i 'od zer dang /_g.yo ba zhes bya ba'i 'od zer dang /_
[\[215b.7\]]mtho ris su 'gro ba zhes bya ba'i 'od zer dang /_zhi ba'i rnam pa zhes bya ba'i 'od zer dang /_zhi ba'i tog ces bya ba'i 'od zer dang /_bsam gtan gyi rgyal mtshan zhes bya ba'i 'od zer dang /_dga' ba'i tog ces bya ba'i 'od zer dang /_'dam bu lta bu'i 'od ces bya ba'i 'od zer 
[\[216a\]]
[\[216a.1\]]dang /_mig snang ba zhes bya ba'i 'od zer dang /_klu 'byung ba zhes bya ba'i 'od zer dang /_klung gi 'od ces bya ba'i 'od zer dang /_skyes bu'i rnam pa zhes bya ba'i 'od zer dang /_'bar ba can zhes bya ba'i 'od zer dang /_me zhes bya ba'i 'od zer dang /_pad ma'i 
[\[216a.2\]]'od ces bya ba'i 'od zer dang /_dbang po'i rnam pa zhes bya ba'i 'od zer dang /_'dri ba'i tshul zhes bya ba'i 'od zer dang /_bskyod pa zhes bya ba'i 'od zer dang /_dbang po la gnas pa zhes bya ba'i 'od zer dang /_'khrug pa zhes bya ba'i 'od zer dang /_sa'i rgyal mtshan ston pa 
[\[216a.3\]]zhes bya ba'i 'od zer dang /_bden pa'i tog ces bya ba'i 'od zer dang /_snang bar byed pa zhes bya ba'i 'od zer dang /_dngar ba'i rnam pa zhes bya ba'i 'od zer dang /_dbang po la brten pa zhes bya ba'i 'od zer dang /_yid la 'gro ba zhes bya ba'i 'od zer dang /_rab tu 'gro mdzes 
[\[216a.4\]]zhes bya ba'i 'od zer dang /_'phral ba'i rnam pa zhes bya ba'i 'od zer dang /_legs 'bar zhes bya ba'i 'od zer dang /_'dri bar byed pa zhes bya ba'i 'od zer dang /_nyi ma 'khor ba zhes bya ba'i 'od zer dang /_nye bar gnas pa zhes bya ba'i 'od zer dang /_ye shes kyi chu 
[\[216a.5\]]zhes bya ba'i 'od zer dang /_rgyal ba'i blo gros zhes bya ba'i 'od zer dang /_rnam par bsgyings pa zhes bya ba'i 'od zer dang /_bden pa snang ba zhes bya ba'i 'od zer dang /_sangs rgyas kyi rnam pa zhes bya ba'i 'od zer dang /_gtsug tor zhes bya ba'i 'od zer dang /_rdo rje rgyal mtshan 
[\[216a.6\]]zhes bya ba'i 'od zer dang /_rdo rje la gnas pa zhes bya ba'i 'od zer dang /_bsod nams kyi rgyal mtshan zhes bya ba'i 'od zer dang /_lce'i tog ces bya ba'i 'od zer dang /_yid dang bar byed pa zhes bya ba'i 'od zer dang /_'di dag ni sangs rgyas kyi 'od zer yin no/_/tad+ya thA/_lo ka hA 
[\[216a.7\]]ra/_shud d+hA ka ru s+thi ti pu Sh+ya ba/_ka ru le swA hA/_sdig pa gcod par byed pa zhes bya'o/_/tad+ya thA/_shud d+ha ma ti/_ad tsam b+he bu lo tsa re/_a kra ma te/_tsu ra ka re pu swA hA/_dga' byed snying rje zhes bya'o/_/tad+ya thA/_in dra/_in dri/_ba dre/_ba de bi phu re swA hA/_rdo rje blo gros zhes 
[\[216b\]]
[\[216b.1\]]bya'o/_/tad+ya thA/_Tha ke ba ke_/dzA dzam b+he/_b+h+ra ma dz+wa re swA hA/_pad ma 'dul zhes bya'o/_/tad+ya thA/_shu ra/_ra re be a lo ke_/ko sha gA re swA hA/_bye bar byed pa zhes bya'o/_/tad+ya thA/_tsa le bi ta thA/_a n+yo n+ya/_pradz+nyA kA re swA hA/_sbyor ba med pa zhes bya'o/_/tad+ya thA/_dzi dzi re/_hA 
[\[216b.2\]]rA hA le/_le le pradz+nyA kA re swA hA/_'gog pa med pa zhes bya'o/_/tad+ya thA/_badzre shrI ka re/_sa ra sa ra/_a dz+nyA mA dz+nye/_na ri re kI/_na ri/_sang ngi dz+nyA kA re phu swA hA/_gzhan gyis mi tshugs pa zhes bya'o/_/tad+ya thA/_a pu rI bi ba re/_sa da re/_ma kha ka re swA hA/_bden pa la gnas 
[\[216b.3\]]pa zhes bya'o/_/tad+ya thA/_dz+yo ti dz+yo ti/_badzre a/_a k+Sha man tra be/_pra ga A be/_badzri mA ba/_ka ka su re swA hA/_gzungs sngags kyi dbang phyug gi rgyal mo zhes bya ste/_gzungs sngags 'di ni pha rol gyi dmag tshogs zhi bar byed pa dang /_dge ba'i tshogs yongs su 
[\[216b.4\]]rdzogs par byed pa'o/_/tad+ya thA/_di shA ka re/_s+tha kA rai/_in dra ba te/_ba prA tau sa prA u s+thA te swA hA/_gzungs sngags 'di ni mu ge med par byed pa dang /_dbul ba med par byed pa'o/_/dam pa gang 'dod pa thams cad kyang thob par 'gyur te/_zhag nyi shu rtsa gcig gi bar du nyin lan 
[\[216b.5\]]bzhi mtshan lan bzhi ste/_dus brgyad du lan nyi shu rtsa re re bzlas brjod byas na gter ram/_yang nor gang sa'i 'og tu sbas pa gzhan thob par 'gyur ro/_/tad+ya thA/_oM he mo he dzam b+ha ya/_ma sha man tra kA/_da ma kA re la b+hA kA re/_bi kA re sa di dz+nyA kA re/_da ka di a d+hA ka/_pra 
[\[216b.6\]]sha ma na phu a ka na pra ma ne phu swA hA/_nad thams cad zhi bar byed pa dang /_bud med du skye ba las thar bar byed pa dang /_bud med rnams kyi bud med kyi nad rab tu zhi bar byed pa ste/_brtul zhugs bya mi dgos par/_ji ltar 'dod pa de bzhin du/_dus gsum du bzlas brjod bya'o/_/
[\[216b.7\]]bud med gang la la mo mtshan gyi nad yod pa de la ni nyin gcig bzhin du lan bdun bdun du bzlas brjod bya'o/_/tad+ya thA/_ka ka/_ko sha phu ma ma/_ra ra ra ra/_sta re phu/_sa ka re phu swA hA/_gzungs sngags 'di ni gnod pa byung ba dang /_sdug bsngal thams cad med par byed par bshad de/_brtul 
[\[217a\]]
[\[217a.1\]]zhugs bya mi dgos so/_/sangs rgyas bcom ldan 'das gang dag gi mtshan sngar smos pa dang /_gang dag gis gzungs sngags bshad pa de dag ni/_bcom ldan 'das shAkya thub pa byang chub sems dpa'i spyad pa spyod pa na/_grogs su gyur pa sha stag go/_/sangs rgyas 
[\[217a.2\]]de dag gi mi mjed kyi 'jig rten gyi khams dang /_bcom ldan 'das shAkya thub pa'i phyag mtshan li yul 'dir/_skye bo mang po la phan pa'i phyir/_bskal pa bzang po'i byang chub sems dpa' rnams kyi skye ba blangs te/_sngar smos pa'i sangs rgyas bcom ldan 'das de dang de dag gis 
[\[217a.3\]]bcom ldan 'das shAkya thub pa'i li yul yun ring du gnas par bya ba'i phyir/_gzungs sngags de dag dang /_sangs rgyas kyi 'od zer de dag dang /_sangs rgyas kyi mtshan de dag skyes su bskur te/_sangs rgyas kyi sras rnams kyis zhus nas/_byang chub sems dpa' 'phags pa spyan 
[\[217a.4\]]ras gzigs dbang phyug gis sems can thams cad kyi don gyi phyir dang /_li yul yongs su bskyang ba dang /_bstan pa yun ring du gnas par bya ba'i phyir/_sangs rgyas bcom ldan 'das rnams las skyes de dag blangs nas 'dir khyer te 'ongs so/_/sangs rgyas kyi zhing sna tshogs 
[\[217a.5\]]na gnas pa'i byang chub sems dpa' mang po dag kyang sangs rgyas kyis lung bstan pa'i yul 'di ci nas 'jig par mi 'gyur ba dang /_bstan pa yang yun ring du gnas par bya ba'i phyir/_'dir lhags nas skye ba blangs so/_/gang gi tshe yul der gnod pa byung na de'i tshe sangs rgyas kyi mtshan de 
[\[217a.6\]]dag dang /_gzungs sngags de dag dang /_'od zer sngar bshad pa de dag bris te grong khyer gyi sgo rnams su btsugs la/_dmag gi ru mtshon la yang bris te bzhag nas/_mi rnams kyang klog tu bcug cing 'chang du bcug na pha rol gyi dmag tshogs kyis 'jigs pa dang /_mu ges 
[\[217a.7\]]'jigs pa dang /_las 'byang bar bya ba dang /_dge ba'i phyogs yongs su rdzogs par bya ba dang /_sems can rnams kyis ji lta bur bsams pa bzhin du phan 'dogs par 'gyur ro/_/sems can nad pa rnams la yang skyabs byed par 'gyur ro/_/gang la sdig pa'i las 
[\[217b\]]
[\[217b.1\]]shin tu lci ba dag yod na yang /_des zhag nyi shu rtsa gcig gi bar du sangs rgyas kyi mtshan dang /_gzungs sngags dang /_'od zer rnams bzlas brjod bya zhing /_phyogs bcu'i sangs rgyas bcom ldan 'das rnams dran par bya'o/_/gang na sku gdung dang ldan pa'i mchod rten nam/_sangs 
[\[217b.2\]]rgyas kyi sku gzugs bzhugs pa de'i spyan sngar dus gsum du bzlas brjod byas na dge ba'i phyogs las gang 'dod pa de myur du yongs su rdzogs par 'gyur te/_'od zer de dag kyang de'i steng du gnas par 'gyur ro/_/pha rol gyi dmag tshogs 'ong na yang bzlas brjod bya'o/_/yang na zhag 
[\[217b.3\]]bdun gyi bar du bklag par bya'o/_/su yang rung ste gnod pa byung ba'am/_nad pa'am/_ji lta bur 'dod pa las bzlas brjod bya ba'am/_yang na bklag par bya'o/_/ci ste klog mi nus na de'i tshe skud pa la lan bdun bzlas brjod bya ste/_mdud pa byas nas btags na gnod pa 
[\[217b.4\]]thams cad las thar bar 'gyur ro/_/grong khyer gang gi sgo dag tu sangs rgyas kyi mtshan dang /_gzungs sngags dang /_'od zer rnams bris te bzhag na grong khyer de gzhan gyi dmag tshogs kyis gzhom par mi nus so/_/rtag tu bzlas brjod byed pa la ni sha spang mi dgos so/_/
[\[217b.5\]]dngos po gzhan yang spang mi dgos so/_/de nas rigs kyi bu gang dag sangs rgyas kyi rjes su rab tu byung ba de dag shin tu dgongs shing bag tsha bar gyur pa de dag la/_byang chub sems dpa' 'phags pa spyan ras gzigs dbang phyug gis 'di skad ces smras so/_/bu dag bag tsha bar 
[\[217b.6\]]ma byed cig_/khyod kyi don gyi phyir dge 'dun gyi kun dga' ra ba mang po dang /_chos kyi rgyal pos byas pa'i dri gtsang khang la sogs pa sku gdung dang ldan pa'i mchod rten yul der 'byung bar 'gyur te/_ji srid du yul de na sangs rgyas bcom ldan 'das kyi bstan pa gnas kyi bar du yul de ma 
[\[217b.7\]]lus par gzhig nus pa'i rgyal po 'byung bar mi 'gyur ro/_/'di lta ste/_dngar ldan zhes bya ba yid du 'ong ba dang /_phag gis mtshon pa'i grong khyer dang /_grong khyer rnying pa de dag gsum yang ji srid du sangs rgyas kyi bstan pa gnas shing /_dge 'dun thams cad la mchod pa dang /_
[\[218a\]]
[\[218a.1\]]sangs rgyas kyi mchod rten ka pi la na yod kyi bar du de dag 'jig par mi 'gyur ro/_/de nas byang chub sems dpa' 'phags pa spyan ras gzigs dbang phyug gis rgyal ba'i sras thams cad la bos te bsgo ba/_kye grogs po dag byang chub sems dpa' rnams dang /_lha 
[\[218a.2\]]la sogs pa yul de yongs su skyong ba gang yin pa de dag gis chos dang mi ldan pa'i rgyal pos yul de gzhig pa na yal bar ma dor cig_/la la zhig gis sangs rgyas kyi bka' ma mnyan te/_'jig pa'i tshe yul btang bar gyur na bla na med pa yang dag par rdzogs pa'i byang chub 
[\[218a.3\]]las bskal pa mang por bar chad du 'gyur ro/_/de nas gzungs sngags 'di bshad do/_/tad+ya thA/_kA le/_a kA le/_ni k+sh+ra me b+ha pra be shA/_A kA li kra me/_a ni sh+k+ra me/_a bra be shA/_pa re sa me pa ri sa mi ti/_sa sa se/_a sa sa se/_sa ku te/_ba ru re/_pa ru re/_a 
[\[218a.4\]]ga me/_a sa ma mo te/_sid d+he sid d+hA ya/_na mo bai ro tsa nA ya swA hA/_pha Da De Ne sba te/_A sA te/_su man ne/_sa ru ste/_sid d+he/_sid d+hA ya swA hA/_de nas byang chub sems dpa' 'phags pa spyan ras gzigs dbang phyug gis li yul gyi rgyal por gyur pa la dris nas/_'di ni 
[\[218a.5\]]khyed kyi skyes yin no/_/ji ltar khyod kyis byas pa dang /_khyod kyis dkon mchog gsum gyi phyir lus dang srog btang bar byas pa gang yin pa de ni sangs rgyas kyi sras rnams kyi las de lta bu yin te/_khyod kyis legs par byas pa yin no/_/gang gi tshe yul du dgra chen po'i 'jigs pa 
[\[218a.6\]]byung bar gyur na de'i tshe mdo sde 'di bklag par bya'o/_/bcang bar bya'o/_/mchod par bya'o/_/'on te 'jigs pa thams cad zhi bar 'gyur te/_sa ha pa ti yang grogs byed par 'gyur ro/_/yul bsrung ba'i phyir mdo 'di cho ga bzhin du bris te rgyal po'i pho brang du bcang bar bya'o/_/rgyal 
[\[218a.7\]]po'i pho brang gi phyi rol dang /_grong khyer gyi sgo rnams su yang de bzhin du bris te gzhag par bya'o/_/lam po che dang /_srang dang /_bzhi mdo dang /_sum mdo rnams dang /_khyim bdag rnams kyi khyim du yang gzhag par bya'o/_/gang gi tshe mang du bklags sam/_bslabs sam/_
[\[218b\]]
[\[218b.1\]]bcangs na de'i tshe yul der yams kyi nad dang /_gnod pa rnams las thar bar 'gyur ro/_/byang chub sems dpa' 'phags pa spyan ras gzigs dbang phyug gis de skad ces smras nas/_bar snang la gnas pa'i lha rnams kyis lha'i me tog gi char ni phab/_lha'i sil snyan rnams 
[\[218b.2\]]ni dkrol/_lha'i rnga bo che rnams ni brdungs te/_byang chub sems dpa' dang /_lha dang /_klu'i rgyal po thams cad kyis tshig 'di skad ces brjod do/_/gang gi tshe yul der gzungs sngags de dag dang /_'od zer de dag dang /_sangs rgyas kyi mtshan de dag 'ong bar gyur pa de'i tshe bdag 
[\[218b.3\]]cag kyang ji ltar sngon bcom ldan 'das shAkya thub pa'i thad du 'ongs pa bzhin du phyi bzhin 'ong bar bya'o/_/rgyal po de la yang yul bsrung ba'i phyir bdag cag gis gzungs sngags sbyin par bya ste/_dam pa ci slong ba de bzhin du sbyin par bya'o/_/de nas byang chub sems dpa' zhig bud 
[\[218b.4\]]med kyi gzugs kyis 'jig rten gyi khams rnam par snang mdzad kyi 'od zer gyis so sor brgyan pa zhes bya ba na 'dug pas/_de bzhin gshegs pa pad ma'i 'dab ma dri ma med pa'i rgyu skar gyi rgyal po mngon par shes pa'i me tog kun tu rgyas pa'i mngon sum du smon lam btab ste/_ci 
[\[218b.5\]]nas kyang bdag mi mjed kyi 'jig rten gyi khams bcom ldan 'das shAkya thub pa'i sangs rgyas kyi zhing du mchis la/_der bcom ldan 'das de las dam pa'i chos pad ma dkar po zhes bgyi ba'i chos kyi rnam grangs thos par gyur cig_/der bdag gis sems can thams cad la phan pa 
[\[218b.6\]]dang /_bde ba dang /_nad las thar bar bgyid par gyur cig_/ces de skad du smon lam btab nas/_byang chub sems dpa' de sangs rgyas kyi zhing de nas shi 'phos nas/_mi mjed kyi 'jig rten gyi khams su rgyal po ma skyes dgra'i pho brang du btsun mo dam pa'i bu mor skyes te dri ma 
[\[218b.7\]]med pa'i 'od ces bya bar gyur to/_/de nas rgyal po ma skyes dgra'i bu mor gyur pa dri ma med pa'i 'od ces bya ba de nyid 'khor de'i nang na 'dus par gyur te 'dug pa des bcom ldan 'das la 'di skad ces gsol to/_/bcom ldan 'das yongs su mya ngan las 'das nas lo brgya lags pa na li 
[\[219a\]]
[\[219a.1\]]yul yongs su bskyang ba'i slad du bdag gis kyang bkas gtad pa mnod par 'tshal lo/_/sangs rgyas bcom ldan 'das kyis sngar gsungs pa'i 'od zer btang ba rnams gang gi tshe/_bdag gi steng du gnas par 'gyur ba na/_gzungs gang gis gzungs 
[\[219a.2\]]thams cad rtogs par 'gyur ba'i gzungs de yang bdag gis bud med kyi gzugs kyis thob par gyur cig_/gang gi tshe li yul du 'jigs pa chen po byung bar gyur pa na/_de'i tshe yul yongs su bsrung ba dang /_bstan pa yang yun ring du gnas par bgyi ba'i slad du/_bdag 
[\[219a.3\]]la sangs rgyas bcom ldan 'das rnams kyis dgongs par gyur cig_/thabs kyang ston par gyur cig_/lha rnams kyang dam pa stsol bar gyur cig_/de bzhin du bdag der mi'i bud med gzhan 'dra bar bud med de tha mal pa'i gzugs su snang bar gyur cig_/sangs rgyas kyi 
[\[219a.4\]]'od zer de dag gi steng du gnas pa yang thob par gyur cig_/sems can gnod pas nyen pa rnams dang /_nad kyis thebs pa rnams dang /_sdug bsngal bar gyur pa de dag sdug bsngal thams cad las thar bar bgyi ba'i slad du gzungs sngags de dag kyang thob par gyur cig_/
[\[219a.5\]]gang gi tshe rgyal po chen po de dag phan tshun 'thab pa dang /_gang gi tshe gdong dmar gyis li yul gyi yul 'khor khyer ba na yang der bdag bud med kyi skye ba len par gyur cig_/sangs rgyas bcom ldan 'das rnams kyis theg pa chen po'i mdo sde dam pa'i chos pad ma 
[\[219a.6\]]dkar po gsungs pa gang lags pa de yang bdag 'dzin par gyur cig_/mdo sde 'di las gzungs sngags 'byung ba rnams kyang rtogs par gyur cig_/sems can 'dul ba'i slad du sgra thams cad la rtogs pa'i ting nge 'dzin yang rtogs par gyur cig_/dam 
[\[219a.7\]]pa'i chos pad ma dkar po'i chos kyi rnam grangs kyis sems can thams cad la phan 'dogs par gyur cig_/li yul gyi srung ma gang lags pa'i lha rnams la yang chos kyi sbyin pa dang /_mchod pa'i las bgyid par gyur cig_/theg pa chen po'i mdo sde dam pa'i 
[\[219b\]]
[\[219b.1\]]chos pad ma dkar po 'di dang /_lha gang dag gis mdo sde 'di bstan cing mnos pa de dag kyang bdag gi dbang du gyur cig_/de nas srung ma rnam thos kyi bu dang /_srin mo lam bkon ti srin mo thams cad dang /_grogs mo dang bcas pa dang /_'phrog ma bu dang 'khor du 
[\[219b.2\]]bcas pa de dag gis bcom ldan 'das dang /_lha mo dri ma med pa'i 'od kyi tshig thos nas/_stan las langs te thal mo sbyar nas 'di skad ces gsol to/_/gang gi tshe lha mo 'di li yul du skye ba len par 'gyur ba de'i tshe bdag cag kyang grogs bgyid pa'i slad du srung ma bgyid 
[\[219b.3\]]cing theg pa chen po'i mdo sde dam pa'i chos pad ma dkar po dang /_li yul gyi yul 'khor sangs rgyas bcom ldan 'das kyis gtad pa khyod kyis mnos so zhes dran par bgyi'o/_/de'i tshe lha'i rgyal po sum cu rtsa gnyis kyis lha mo de'i dam bcas pa 'di thos nas 'di skad 
[\[219b.4\]]ces gsol to/_/gang gi tshe lha mo 'di li yul bsrung ba'i slad du skye ba len par 'gyur ba de'i tshe bdag cag 'khor dang bcas pas kyang yul bsrungs pa dang /_bsams pa bzhin du 'byor bar bgyi ba'i slad du grogs bgyi'o/_/de'i tshe lha mo dri ma med pa'i 'od stan 
[\[219b.5\]]las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_thal mo sbyar nas bcom ldan 'das la dam pa gsol zhing /_bcom ldan 'das kyi spyan sngar smon lam btab pa/_bcom ldan 'das bdag sems can thams cad la bu 
[\[219b.6\]]gcig pa bzhin du sems par gyur cig_/brtson 'grus gang ci rtsom pa de thams cad grub par gyur cig_/lus brtan pa dang /_sems brtan pa dang /_sems can gyi don bgyid pa dang /_bsam pa yongs su rdzogs par bgyid pa dang /_yul gyi slad du sems 
[\[219b.7\]]mngon par brtson par gyur cig_/dam pa'i chos pad ma dkar po'i mdo sdes sems can rnams la phan 'dogs pa dang /_ting nge 'dzin yang thob par gyur cig ces smras so/_/lha mos bcom ldan 'das kyi spyan sngar de skad ces smras pa/_de'i tshe bcom ldan 'das dang /_lha 
[\[220a\]]
[\[220a.1\]]mo dri ma med pa'i 'od kyi steng du lha'i me tog gi char bab bo/_/de'i tshe lha mo dri med 'od/_/byang chub sems dpa'i gnas mdzes pa/_/li yul du ni skyes shig ces/_/rgyal ba'i spyan sngar smon lam btab/_/skyob pa shAkya seng ge yi/_/bstan pa ji srid 
[\[220a.2\]]gnas pa'i bar/_/de srid bar du bdag kyang der/_/rtag tu skye ba 'dzin gyur cig_/rgyal ba'i spyan sngar gang gi tshe/_/lha mos smon lam btab pa na/_/sangs rgyas zhing bzhugs rgyal rnams kyis/_/de tshe legs zhes bya ba byin/_/lha mo yul gyi srung ma la/_/rgyal 
[\[220a.3\]]ba rnams kyis legs byin pa/_/rnam thos bu dang gnod sbyin dbang /_/kun tu rgyal gyis de bzhin thos/_/de tshe rnam thos bu la sogs/_/lha rnams gang dag der 'dus pas/_/bcom ldan 'das la tshig gis gsol/_/li yul yongs su bsrung ba'i phyir/_/lha rab dam 
[\[220a.4\]]pa 'thun gyur pa/_/bdag cag gis ni yul yang bzung /_/gang tshe gser gyi rigs dag dang /_/skar rdo'i yul ni mdzes gyur pa/_/li ni dbang bar gyur pa na/_/gser gyi dpya ni 'jal bar 'gyur/_/de tshe lha mos gsol pa ni/_/skar rdo dang ni gser gyi rigs/_/
[\[220a.5\]]lha rnams kyis ni bsrung ba'i phyir/_/rgyal ba skyes mchog stsol bar mdzod/_/sa 'dir sngon gyi tshe rabs su/_/gang tshe bdag ni dge bsnyen ma/_/ming ni hu shar gyur pa na/_/yul 'di gnyis ni bdag gi lags/_/de yi 'khor du rgyal byung ba/_/u rgyan bdag po dbang 
[\[220a.6\]]phyug go/_/rgyal po stan las langs nas kyang /_/pus mo gnyis ni sa la btsugs/_/bcom ldan 'das la gsol ba ni/_/gang gi tshe na li yul zhes/_/bya ba de ni 'byung 'gyur zhing /_/yongs su rgyas shing skye bo gang /_/de tshe skar rdo'i yul dag tu/_/stobs chen rgyal por bdag gyur nas/_/
[\[220a.7\]]der ni li yi bdag po dang /_/rtag tu gnyen ni bgyid pa dang /_/bdag gi yul de bsrung ba'i phyir/_/bdag nyid kyang ni dbul bar bgyi/_/de yi tshe ni dri med 'od/_/lha mos smon lam 'di skad btab/_/gang tshe yul gyi dang po 'dir/_/sum pa mang po 'ong ba dang /_/
[\[220b\]]
[\[220b.1\]]gang tshe yul 'dir rgya dang ni/_/'a zha dang ni sum pa rnams/_/'phags skyes po yi dmag bzhin du/_/yul der 'ong bar gyur pa na/_/de tshe yul 'dir skye bo'i phyir/_/bdag gis skye ba blang bar bgyi/_/bdag gis skye ba der blangs pas/_/sum pa la sogs ldog gyur 
[\[220b.2\]]cig_/li yul na ni gnas rnams kyis/_/sngon ni gang du las bgyis pa/_/der ni bdag kyang dga' bzhin du/_/bdag gis su ni las rnams bgyis/_/der ni sngon gyi rgyal po gang /_/blon po khyim bdag yul mi dang /_/bdag la sdug par gyur pa dang /_/de dag 
[\[220b.3\]]dang ni bral bar 'gyur/_/de tshe bdag ni gcig pu sdug_/mi gtsang ting 'dzin thob gyur nas/_/der ni skyo bar gyur pa na/_/sngon gyi smon lam dran gyur cig_/de tshe de yi 'khor du ni/_/ka spa ra yi bdag po rgyal/_/des ni lha mo dri med 'od/_/smras pa thos par gyur 
[\[220b.4\]]nas kyang /_/rgyal po stan las langs nas ni/_/'di skad kyi ni tshig kyang smras/_/bdag ni tshe rabs snga mar ni/_/mi bzad las byas gang yin pas/_/shAkya rnams ni brlag pa'i phyir/_/bdag ni rgyal po 'phags skyes dang /_/mdzes pa'i yul du lhan cig dong /_/las 
[\[220b.5\]]'di rnam smin mi bzad pa/_/tshe 'di la ni mi myong bar/_/bdag ni 'di skad smon lam 'debs/_/gang gi tshe na sum pa dang /_'a zha dag der dong ba dang /_bdag gis sngon shAkya'i yul du 'phags skyes po'i g.yul ngor las byas pa gang yin pa de/_gang gi tshe lha mo 'di 
[\[220b.6\]]skyo ba chen por gyur pa na/_de'i tshe bdag 'di'i phar gyur la/_bdag gi phyir 'di skyo bar gyur cing /_dang por gzungs thob pa bzhin du/_des bdag kyang sdug bsngal thams cad las grol bar gyur cig ces byas so/_/rgyal po de'i btsun mo dam pa 'khor de nyid kyi nang na 
[\[220b.7\]]'dug pa des smon lam btab pa de'i tshe bdag kyang lha mo dri ma med pa'i 'od kyi mar gyur la/_bdag gis 'phags skyes po'i dmag slar ldog la sdig pa'i las chen po 'di lta bu byas te ci bya zhes gyod btab pa'i dge ba'i sems bskyed pa gang yin pa des na li yul der bdag 'chi 
[\[221a\]]
[\[221a.1\]]ba'i dus la ma bab kyi bar du/_bdag gis li yul de nyid du mi rtag pa nyid mthong nas/_gang gi tshe yul der 'a zha dang sum pa 'ong ba de'i tshe bdag 'chi ba'i dus byas nas 'jig rten gyi khams bde ba can du skye bar gyur cig ces byas so/_/lha mo dri ma med pa'i 
[\[221a.2\]]'od de'i ming po rgyal po ma skyes dgra'i bu gang yin pa de yang shin tu nga rgyal che zhing rgyags pas g.yul 'gyed pa blta ba'i phyir shAkya'i g.yul der rgyal po 'phags skyes po'i dmag gi zla la 'ongs nas/_des kyang g.yul der mi bsad pa la sogs pa'i sdig byas te/_
[\[221a.3\]]gang gi tshe der sems can mang po shi ba mthong ba de'i tshe/_des sangs rgyas mthong nas 'gyod pa chen po dang skyo bar gyur cing /_de'i tshe des lha mo dri ma med pa'i 'od la smras pa/_nga ni khyod kyi ming po shin tu sdug pa yin pas ngas dmag de'i nang du sdig pa'i las byas pa 
[\[221a.4\]]khyod kyis thos nas rjes su yid rangs par gyur te/_khyod kyi yid kyis mi dge ba thob par gyur pa gang yin pa'i las kyi rnam par smin pa des na khyod kyi yul du sum pa'i dmag 'ong bar gyur te/_de'i tshe da ltar ji lta ba bzhin du der nga khyod kyi sdug pa'i ming por gyur la/_khyod 
[\[221a.5\]]kyis gcig pu lung med par mi gtsang ba'i ting nge 'dzin thob par 'gyur ba dang /_khyod kyis thog ma kho nar gzungs thob par 'gyur bzhin du/_de'i tshe nga yang khyod kyi mthus sems can dmyal ba dang /_dud 'gro'i sdug bsngal rnams las thar bar gyur nas gnod sbyin 
[\[221a.6\]]gyi dbang po rnam thos kyi bu'i g.yog byed pa'i gnod sbyin A dzu la zhes bya bar gyur la des rtag tu khyod bsrung zhing ngas rnam thos kyi bu la sogs pa de dag dang /_gnod sbyin gzhan de dag dang /_lha'i pho brang sum cu rtsa gnyis dag tu lha'i rgyal po de dag la dran par bskul te/_gang 
[\[221a.7\]]gi tshe khyod la dgongs pa de'i tshe 'ongs nas ci 'dod pa sgrub par gyur cig ces smras so/_/der lha mo de nyid kyi nu mo tha [{]chungs [,]chung [}]rgyal po ma skyes dgra'i bu mor gyur pa des smon lam btab pa/_bdag gi ming po 'phags skyes po'i dmag gi zla la sdig pa'i las byas pa bdag gis thos nas 
[\[221b\]]
[\[221b.1\]]dga' bar gyur pa'i las des na der yang khyod kyi nu mor gyur la gang gi tshe las de'i rnam par smin pas bdag mya ngan gyis 'chi ba'i dus byed par 'gyur ba de'i tshe khyod de lta bur skyo bar gyur pas na/_bdag gis dge ba'i bshes gnyen rnyed nas chos gang gis 'bras bu dang po thob ste/_
[\[221b.2\]]sdug bsngal mthar byed par 'gyur ba de lta bu'i chos thos nas de'i tshe sngon dang phyi ma'i las rnams dran par gyur cig ces byas so/_/der lha mo de'i ming po tha [{]chungs su [,]chung du [}]gyur cing /_dge bsnyen ma hu sha zhes bya bar gyur pa phyin cad de'i ming por gyur pa de'i sngon gyi las kyis sems 
[\[221b.3\]]can rnams skrag par byed pa des sring mo bcom ldan 'das kyi spyan sngar smon lam 'debs pa yang mthong la/_bcom ldan 'das kyi spyan sngar smon lam btab nas li yul gyi yul 'khor yongs su bskyang ba'i phyir mnos pa yang mthong ngo /_/de nas lha mo dri ma med pa'i 'od kyi 
[\[221b.4\]]ming po tha [{]chungs [,]chung [}]rgyal po ma skyes dgra'i bus bcom ldan 'das gang na ba de logs su thal mo sbyar ba btud nas 'di skad ces gsol to/_/sngon bdag gis sangs rgyas bcom ldan 'das mang po la bsnyen bkur byas te/_dus thams cad du skyes par gyur nas rgyal srid kyi 
[\[221b.5\]]bgyi ba mang po yang bgyis so/_/bdag gi sring mo 'di yang bud med kyi gzugs kyis byang chub sems dpa'i spyad pa spyod pa lags te/_'dis li yul yongs su bskyang ba'i slad du sug par blangs pa de ni las chen po mchis kyi 'tshal ba lags te/_bud med kyi bsam pa ni 
[\[221b.6\]]sangs rgyas bcom ldan 'das nyid kyis mkhyen par bas so/_/bcom ldan 'das ci nas kyang bdag gi steng du 'od zer btang ba de lta bur bdag la byin gyis brlab par gsol/_ci nas kyang yul bsrung ba'i slad du grogs bgyid par 'gyur ba dang /_bdag gi rigs kyis yun ring 
[\[221b.7\]]por li yul du yul 'dzin par 'gyur ba de lta bu'i gzungs kyang stsal bar gsol/_skye ba blangs te 'bras bu thob nas gum pa'i 'og tu yang lha rnams kyi nang du skye bar gyur cig_/gang gi tshe li yul du sum pa'am/_gdong dmar rnams 'ong bar 'gyur ba de'i tshe bdag skar 
[\[222a\]]
[\[222a.1\]]rdo'i yul gyi rgyal por gyur te/_lha mo dri ma med pa'i 'od de'i ming por gyur/_li yul dar bar bgyi ba'i slad du bdag de'i grogs bgyid par gyur cig ces byas so/_/gang gi tshe gzhon nu des de skad ces gsol nas/_smon lam yang btab de'i tshe bcom 
[\[222a.2\]]ldan 'das bdud las rnam par rgyal ba zhes bya ba'i ting nge 'dzin la snyoms par zhugs so/_/lha rnams kyis kyang lha'i me tog gi char phab ste/_lha'i sil snyan rnams dkrol lo/_/bcom ldan 'das ting nge 'dzin de las bzhengs nas bka' stsal pa/_ngas thog ma sems 
[\[222a.3\]]bskyed pa nas byang chub kyi snying po la 'dug gi bar du bsod nams dang /_dge ba'i rtsa ba bsags pa de dag dang /_de bzhin gshegs pa mang po gzhan dag ji lta ba bzhin du sangs rgyas kyi phrin las mang po mdzad mdzad pa'i bsod nams kyi phung po chen po de dag dang /_cho 
[\[222a.4\]]'phrul de dag ngas gcig tu bsdus te gcig tu brtul bas ma 'ongs pa'i dus su lha mo dri ma med pa'i 'od 'dis yongs su bskyang ba'i phyir lag tu blangs pa'i li yul gyi yul 'khor rab tu gnas par bya'o/_/de nas bcom ldan 'das bya rgod kyi phung po'i ri las mi snang bar gyur te/_
[\[222a.5\]]phyogs gang du li yul dang /_thub pa'i drang srong chen po'i gnas go ma sa la gan d+ha'i mchod rten 'byung bar 'gyur ba'i phyogs der bzhugs so/_/bcom ldan 'das der bzhugs bzhin du dpal thams cad kyis brgyan pa zhes bya ba'i ting nge 'dzin la snyoms par zhugs 
[\[222a.6\]]nas/_ye shes sgron ma zhes bya ba'i 'od zer btang ngo /_/bya rgod kyi phung po'i ri la gnas pa'i 'khor de dag thams cad kyis kyang gnas gcig na 'khod bzhin du bcom ldan 'das gang du li yul 'byung bar 'gyur ba'i phyogs de na skyil mo krung bcas te bzhugs 
[\[222a.7\]]par mthong ngo /_/thub pa'i drang srong chen po'i gnas ri glang ru zhes bya ba de la gnas pa'i byang chub sems dpa' sngon bcom ldan 'das shAkya thub pa byang chub sems dpa'i spyad pa spyod pa na grogs su gyur pa gang yin pa de dag gis kyang 'od zer de dag btang ste/_bcom ldan 
[\[222b\]]
[\[222b.1\]]'das nyid ni gang du go ma sa la gan d+ha'i mchod rten gyi chos kyi 'khor lo 'byung bar 'gyur ba de'i bar snang la bzhugs so/_/byang chub sems dpa' rnams ni gang dang gang dag tu dge 'dun gyi kun dga' ra ba dang /_dgon pa'i gnas dang /_dri gtsang khang dang /_mchod rten 
[\[222b.2\]]chen po rnams 'byung bar 'gyur ba'i chu'i nang gi pad ma'i steng de dang de dag la 'khod do/_/de nas der sangs rgyas bcom ldan 'das kyis gzungs sngags gang gis sangs rgyas bcom ldan 'das rnams kyi chos thams cad thugs su chud par 'gyur ba'i gzungs sngags chos 
[\[222b.3\]]kyi spyi bo zhes bya ba 'di bshad do/_/tad+ya thA/_ba ba ra/_pra t+ya ba ba ra/_pradz+nyAb ba ra/_bud d+ha ba ba ra/_sad d+harma ba ba ra/_shu rA ba ba ra/_sarba d+harma skan d+ha ba ba ra/_badzra pA Ni ba ba ra/_tiSh+Tha ta ba ba ra swA hA/_gang gi tshe sangs rgyas bcom ldan 'das kyis gzungs 
[\[222b.4\]]sngags 'di bshad pa de'i tshe bya rgod kyi phung po'i ri la gnas pa'i 'khor thams cad kyis thos so/_/ri glang ru'i zom na bcom ldan 'das byang chub sems dpa' thams cad kyi tshogs dang thabs cig tu bzhugs pa yang mthong ngo /_/de nas bcom ldan 'das kyis lha mo dri ma 
[\[222b.5\]]med pa'i 'od dang /_gzhon nu rdo rje sde la bka' stsal pa/_khyod kyis gzungs sngags 'dis nga'i las gyis la/_li yul gyi yul 'khor khyod la gtad pas/_yongs su bsrung bar gyis shig_/de'i tshe lha mo dri ma med pa'i 'od dang /_byang chub sems dpa' rdo rje sdes 'di skad 
[\[222b.6\]]ces gsol to/_/bcom ldan 'das li yul gtad pa 'di bdag cag gis mnod par 'tshal lo//_//dri ma med pa'i 'od kyis zhus pa/_bam po gnyis pa/_de'i tshe bcom ldan 'das kyis dri ma med pa'i 'od dang /_gzhon nu rdo rje sde'i don gyi phyir 
[\[222b.7\]]gzungs sngags gzhan bshad pa/_tad+ya thA/_ni rdzi te/_brdzi te/_brdzi te/_b+ha Thi te d+harma skan d+ha a ba ra dzi te/_in dra brdzi te/_phu swA hA/_de'i tshe sangs rgyas bcom ldan 'das rin chen snying po la sogs pa gang dag la lha mo dri ma med pa'i 'od kyi sngon sangs rgyas nyid du thog ma sems 
[\[223a\]]
[\[223a.1\]]bskyed pa de dag kyang der gshegs so/_/gzhon nu rdo rje sdes kyang yon phul lo/_/sangs rgyas bcom ldan 'das de bzhin gshegs pa kun tu gzigs pa de las sngon sangs rgyas nyid du lung bstan pa thob po/_/dri ma med pa'i 'od kyis sangs rgyas kyi zhing 'od 
[\[223a.2\]]kyi rgyal po zhes bya ba der byang chub thob par gyur te/_de bzhin gshegs pa zla ba'i rgyal mtshan shin tu 'phags pa'i 'od zer gyi 'od kyi rgyal po zhes bya bar 'gyur ro/_/gnas pa zhes bya ba'i bskal pa la 'jig rten gyi khams bud med du grags pa zhes bya bar/_de bzhin 
[\[223a.3\]]gshegs pa chos kyi sgra sgrogs phyag na rin chen mdzod bsnams zhes bya bar 'gyur ro/_/gang gi tshe lha mo de la de ltar sangs rgyas bcom ldan 'das kyis lung bstan pa de'i tshe/_de lung bstan pa'i phyir sangs rgyas bcom ldan 'das kyis 'od zer btang ste/_gang gi tshe lha mo 
[\[223a.4\]]dri ma med pa'i 'od kyis lung bstan pa de thob pa de'i tshe der byang chub sems dpa' sems kyi tshig ces bya bar gyur te/_de phyin cad sangs rgyas kyi zhing thams cad na gnas pa'i sangs rgyas bcom ldan 'das rnams kyis kyang lung bstan to/_/bskal pa bzang po'i byang chub 
[\[223a.5\]]sems dpa' rnams kyis kyang byang chub gang la khyod gnas pa de ni shin tu dkon pa yin no zhes smras so/_/sangs rgyas bcom ldan 'das gang dag sngon sangs rgyas bcom ldan 'das shAkya thub pa'i thad du 'od zer gtong ba'i sangs rgyas bcom ldan 'das de dag gis kyang gsung gcig 
[\[223a.6\]]tu 'thun par gzungs sngags bshad pa/_tad+ya thA/_tA thA tA/_lo kA gra/_ta thA ga ta/_ka ba pa bi/_ka ra dzi/_b+hu ta ko Ti/_bi bi dra dra kha sha ra/_sas sas sas sas/_b+ha d+ha pra b+ha/_ba pa da ka ra na sa/_ba ra na ba ba ba ba/_a sa tsa ru na na/_tsa pa ba ra Nan/_ka ka ko Ta rA dzA na/_
[\[223a.7\]]bya ka ra Na sa b+ha dra/_ka ra Na swA hA/_gzungs sngags 'di ni lung ston pa zhes bya ste/_gzungs sngags 'dis sangs rgyas bcom ldan 'das rnams kyis byang chub sems dpa' rnams bla na med pa yang dag par rdzogs pa'i byang chub tu lung ston par mdzad de/_mtshan lan 
[\[223b\]]
[\[223b.1\]]gsum nyin lan gsum du bzlas brjod byas na phyir mi ldog par gyur te/_sangs rgyas kyi byang chub tu lung bstan pa yang thob par 'gyur ro/_/gang gi tshe lha mo dri ma med pa'i 'od kyis sangs rgyas nyid du lung bstan pa thob pa/_de'i tshe des bzod pa chen po thob par gyur 
[\[223b.2\]]te/_de'i tshe des smon lam btab pa/_ji srid du li yul du 'jigs pa chen po 'byung bar 'gyur ba de srid du bdag bud med kyi gzugs su snang bar gyur te/_smon lam btab pa des na de'i tshe bdag skar rdo'i rgyal po'i bu mor skye ba len par gyur cig ces byas so/_/de 
[\[223b.3\]]bzhin gshegs pa zla ba'i rgyal mtshan shin tu 'phags pa'i 'od zer gyi 'od kyi rgyal po la phyag 'tshal lo/_/de bzhin gshegs pa chos kyi sgra sgrogs phyag na rin chen mdzod bsnams la phyag 'tshal lo/_/zhes sangs rgyas kyi mtshan 'di gnyis su brjod pa ni bud med du 
[\[223b.4\]]skye ba las thar bar 'gyur te/_'jig rten gyi khams der skye bar 'gyur ro/_/tshe dang ldan pa'i dam pa ji lta bu 'dod pa de bzhin du 'grub par 'gyur ro/_/sems can dmyal bar skye ba'i las rnams kyang bshags par 'gyur ro/_/bla na med pa yang dag par rdzogs 
[\[223b.5\]]pa'i byang chub las kyang phyir mi ldog par 'gyur ro/_/sad+yA the dan/_da da da da/_pradz+nyA ke sa/_pradz+nyA ke re/_pa ra pradz+nyA/_pra ta ha ta swA hA/_gzungs sngags 'di ni byang chub kyi yan lag gi me tog ces bya ste/_chos ji lta bu 'dod pa de lta bu 'thob par 'gyur ro/_/bdud kyi ris 
[\[223b.6\]]kyi lha rnams kyis kyang sangs rgyas su bsgrub pa la bar chad byed mi nus shing glags rnyed par mi 'gyur ro/_/dran pa dang yang ldan par 'gyur ro/_/sems kyang phyin ci log tu mi 'gyur ro/_/gang gi tshe sangs rgyas bcom ldan 'das kyis gzungs sngags 'di bshad pa de'i tshe lha 
[\[223b.7\]]mo dri ma med pa'i 'od kyis smon lam btab pa/_bdag gis der skye ba blangs te skar rdo'i rgyal po'i bu mor gyur nas gser gyi yul gang du bdag gi pha ma gum pa'i sdug bsngal gyis bdag skyo bar gyur pa der bdag 'gro bar gyur cig ces byas so/_/de'i tshe 'khor de'i nang na 
[\[224a\]]
[\[224a.1\]]rgyal po ma skyes dgra'i grong khyer skyong ba'i rigs kyi bu gzhan zhig 'dug pa des 'di skad ces smras so/_/bdag khyed kyi khyim thab tu gyur la/_bdag gi khyim na khyod bud med kyi lus kyis las de dag byed cing bdag gis kyang der bar chad byed par mi 'gyur ba 
[\[224a.2\]]dang /_khyod kyi yul gyi phyir dang /_sangs rgyas nyid bsgrub pa'i bar gyi las ci byed pa de dag thams cad bdag gi khyim du byed cing dka' ba'i las de dag thams cad kyang dran par gyur cig ces byas so/_/de na grong khyer skyong ba de'i bur gyur pa zhig yod pa des smras pa/_gang gi 
[\[224a.3\]]tshe sngon khyod dge bsnyen ma hu sha zhes bya bar gyur pa de'i tshe bdag khyod kyi bur gyur cig ces bdag gis smon lam btab nas/_de phyin cad tshe rabs thams cad du khyod ni bdag gi mar gyur la/_bdag ni khyod kyi bur gyur to/_/gang gi tshe khyod gser gyi yul du smon lam chen po'i 
[\[224a.4\]]dbang gis las byed par 'gyur ba dang /_gang gi tshe yul der gnod pa chen po byung ba de'i tshe yang ci nas kyang bdag der sems can thams cad gnod pa las thar bar bya ba'i phyir grogs su 'gyur ba dang /_yul de na rgyal po med par yang bdag gis chos bzhin du skyong ba dang /_
[\[224a.5\]]bdag gzhan gyis bkol bar mi 'gyur ba dang /_sangs rgyas nyid du 'gyur gyi bar du bdag khyod kyi bur 'gyur zhing /_khyod kyang bdag gi mar gyur cig ces byas so/_/de'i tshe 'khor de'i nang na lha mo dri ma med pa'i 'od de'i phyi bzhin du 'brang ba'i rigs dang ldan pa'i bud med cig 
[\[224a.6\]]'dug pa nga rgyal gyis shin tu khengs shing rgyags la/_'dod chags kyi sems dang shin tu ldan pa des smon lam btab pa/_bdag kyang khyod kyi nu mor gyur te/_gzhon nu'i tshe bdag gis skyes bu mang po dag dang 'dod pa'i 'dod chags kyi phyir bgad pa dang /_rtsas pa gang 
[\[224a.7\]]yin pa'i bdag gi las de dag thams cad byang bar gyur cig ces byas so/_/'khor de'i nang na skyes pa gzhan zhig sangs rgyas bcom ldan 'das kyi spyan sngar 'dug pa des rigs dang ldan pa'i bud med de la smras pa/_gang khyod kyis nga'i phyir gsang ba'i don gyi dam bcas 
[\[224b\]]
[\[224b.1\]]pa de ni ngas mi gtong zhes byas nas/_de'i tshe mi des smon lam btab pa/_gang gi tshe ma 'ongs pa na rigs dang ldan pa'i bud med 'di lha mo dri ma med pa'i 'od dang lhan cig tu li yul na gnas shing las chen po byed par 'gyur ba de'i tshe bdag gis las 'di gshegs te 'khor 
[\[224b.2\]]ba nas 'byung ba 'thob par gyur cig ces byas so/_/de'i tshe lha mo dri ma med pa'i ming po byang chub sems dpa' rdo rje sdes bcom ldan 'das kyi spyan sngar pus mo'i lha nga sa la btsugs te thal mo sbyar nas 'di skad ces gsol to/_/btsun pa bcom ldan 'das bdag gser 
[\[224b.3\]]gyi rigs su chos dang ldan pa'i rgyal por gyur te/_yul rtas par bgyi ba'i slad du lha mo dri ma med pa'i 'od kyi grogs su gyur la/_li yul gyi yul 'khor rtas par bgyi ba'i slad du gser gyi yul gang du dge bsnyen ma hu sha zhes bya ba gnas par gyur pa der nor sa'i 
[\[224b.4\]]'og tu bzhag pa dang /_mi shi ba rnams kyi dur khrod na yod pa gang yin pa dang /_dge bsnyen ma hu sha'i nor du gyur pa gang yin pa de dag thams cad bdag gis btsal te/_gser la sogs pa nor mang po rnams stsal bar bgyi'o/_/lha mo dri ma med pa'i 'od 'di yang 
[\[224b.5\]]sangs rgyas bcom ldan 'das kyi spyan sngar li yul gyi slad du nor rnams dbul bar bgyid do/_/gang gi tshe yul der gnod pa 'byung ba de'i tshe yang lha'am/_klu'am/_gnod sbyin nam/_'byung po gang su dag nor de la bgegs byed par mi 'gyur ro/_/yul de'i srung 
[\[224b.6\]]mar gyur pa gang yin pa de dag thams cad kyang ci nas nor de rnyed par 'gyur bar rang nyid grogs byed par 'gyur ro/_/sngon gyi gser gyi ri gang du dge bsnyen ma hu sha byung bar gyur pa der bud med gzhan zhig byung ste/_des sbyin pa mang po byin la tshul khrims ni des ma bsrungs te/_
[\[224b.7\]]des 'di skad du bdag gis sbyin pa dag byin pa'i bsod nams bsags pa gang yin pa des na bdag gser gyi rigs kyi rgyal po'i btsun mo dam par gyur la/_ci nas kyang li yul de rtas par bya ba'i phyir nor sbyin par byed pa de lta bur bdag grogs su gyur cig ces byas so/_/de'i 
[\[225a\]]
[\[225a.1\]]tshe lha mo dri ma med pa'i 'od kyi ming po gzhon nu rdo rje sdes 'di skad ces gsol to/_/gang gi tshe dmag gi dpung chen po de dag phan tshun 'gyed par 'gyur ba de'i tshe bdag skar rdo'i rgyal por gyur nas/_gang gi tshe gdong dmar dag dmag 'dren pa de'i tshe/_bdag 
[\[225a.2\]]gi gser gyi rigs kyi rgyal po las nor blangs te/_li yul rtas par bgyi ba'i slad du chos bzhin du stsol bar gyur cig ces byas so/_/de'i tshe na rigs dang ldan pa'i bud med gzhan zhig lha mo de'i grogs mor gyur pa sa dang po thob pa gang yin pa de'i 'khor der 'dus par gyur te 
[\[225a.3\]]'dug pa des smon lam btab pa/_bdag li yul du tshe rabs bdun gyi bar du rgyal po'i btsun mo dam par gyur cig gang gi tshe dmag gi dpung chen po gang yin pa de dag li yul du g.yul 'gyed pa'i dus la bab pa de'i tshe ni bdag rgya yul du skye ba len par gyur cig_/gang gi tshe 
[\[225a.4\]]gzhon nu rdo rje sde 'di li'i rgyal por gyur pa de'i tshe ni bdag de'i btsun mo dam par gyur nas/_bdag cag gnyis kas li yul slar rtas par bgyi ba dang /_dge 'dun gyi kun dga' ra ba rnams dang /_dgon pa'i gnas rnams dang /_mchod rten chen po dang /_dri gtsang khang 
[\[225a.5\]]dang /_gdong dmar rnams kyis bsregs pa gang yin pa de dag kyang bdag cag gnyis kyis slar gsar du bgyid par gyur cig ces byas so/_/gang gi tshe de dag gis 'khor gyi nang du smon lam btab pa de'i tshe bcom ldan 'das rdo rje rgyal mtshan zhes bya ba'i ting nge 'dzin la 
[\[225a.6\]]snyoms par zhugs so/_/rgyal po chen po rnam thos kyi bu dang /_gnod sbyin kun tu rgyal dang /_klu'i rgyal po ma dros pa dang /_lha'i bu blo gros rab tu brtan pa dang /_lha mo 'phrog ma bu dang bcas pa dang /_lha mo dri ma med pa'i 'od rnams kyang de'i tshe sangs rgyas yid la byed 
[\[225a.7\]]pa zhes bya ba'i ting nge 'dzin la snyoms par zhugs so/_/de nas ting nge 'dzin las langs te/_bcom ldan 'das kyi spyan sngar pus mo'i lha nga sa la btsugs nas 'di skad ces gsol to/_/bcom ldan 'das bdag cag gis ma 'ongs pa'i dus su li yul de bsrung ba'i slad du 
[\[225b\]]
[\[225b.1\]]mnod par 'tshal te/_ji ltar bcom ldan 'das kyis bka' stsal pa de bzhin du sug las thams cad 'tshal lo/_/de nas 'khor der 'dus pa gang yin pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 
[\[225b.2\]]'phye chen po dang /_mi dang mi ma yin pa de dag thams cad kyis bcom ldan 'das kyi steng gi nam mkha' la me tog gi char phab nas rol mo'i sgra rnam pa sna tshogs ji lta bus sangs rgyas bcom ldan 'das la mchod par 'os pa rnams kyang bsgrags so/_/de'i tshe 'khor de'i nang na rnam thos 
[\[225b.3\]]kyi bu dang /_kun tu rgyal la sogs pa gang dag gi lag tu yul de bsrung ba'i phyir gtad pa de dag la 'di skad ces bka' stsal to/_/yul bsrung ba'i phyir khyed kyi lag tu yang dang yang du gtad do/_/gang gi tshe gdong dmar dag gis yul bzung ste/_dge 'dun gyi kun dga' ra 
[\[225b.4\]]ba dang /_dri gtsang khang dang /_mchod rten chen po rnams 'jig par byed cing sreg par byed de/_de dag gis ci nas kyang nga'i bstan pa gzhig par bya ba'i phyir smon lam log par btab pas ring po mi thogs par der dmag sde gnyis po de dag phan tshun 'gyed par 'gyur ba de'i tshe 
[\[225b.5\]]lha mo dri ma med pa'i 'od kyi ming po gzhon nu rdo rje sde nyid gser gyi rigs kyi yul der song nas/_gser gyi rigs kyi rgyal po la 'di skad ces smras te/_dri ma med pa'i 'od kyis zhus pa'i mdo bcom ldan 'das shAkya thub pas bka' stsal pa yod de/_li yul nas 'ongs 
[\[225b.6\]]pa 'di ni sangs rgyas bcom ldan 'das dang lha rnams kyis gsungs pa yin te/_sangs rgyas bcom ldan 'das rnams dang /_lha rnams kyi bka' ni gcog tu rung ba ma yin no/_/gdong dmar gyis li yul gyi yul 'khor khyer ba'i dus la ni da bab ste rgya ni gser gyi 
[\[225b.7\]]rigs kyi yul du 'ong bar 'dod do/_/gang gi tshe phan tshun g.yul 'gyed par byed pa de ni 'jigs pa chen po yin te/_gang gi tshe gdong dmar rnams skrag par gyur pa de'i tshe gser gyi rigs kyi yul du 'gro bar chas so/_/de la bcom ldan 'das kyis bstan pa ni 'di 
[\[226a\]]
[\[226a.1\]]yin te/_gang gi tshe gser gyi rigs kyi yul gdong dmar mi gtong la/_rgyang la gnod pa byed du mi 'ong ba de'i tshe gser gyi rigs kyi yul du mdo 'di phrin yig tu khyer la/_gser gyi rigs kyi rgyal po la 'di skad du 'di ni sangs rgyas bcom ldan 'das 
[\[226a.2\]]dang /_lha rnams kyis bka' stsal pa yin te/_lha dang mi rnams kyis 'gal bar byar mi rung ba yin gyis/_bdag gis li yul gyi glud sbyin pa dang skar rdo'i don gyi phyir nga la nor mang po byin cig ces smros la/_gang gi tshe nor thob par gyur pa de'i tshe thog mar li yul du 
[\[226a.3\]]nor rdzongs la gdong dmar la skur cig li yul pa rnams la yang der sbyin par bya ste/_gang gi tshe li yul du skyes bskur ba na/_der thog mar skar rdor yang bskur bar byas nas/_mi'i yul chos bzhin du bya'o/_/de'i tshe 'di skad du nga ni gdong dmar rnams kyi bran mi byed de/_
[\[226a.4\]]ngas li yul gzung gis nga la nor byin cig dang /_de dag gis dmag gi dpung chen po yang der 'ong bar mi nus so zhes smros shig_/gang gi tshe de'i dmag li yul du 'ong na der ma 'ongs shig dang yul de ci ri ba'i rin ngas sbyin no/_/ci ste yul blu ba'i phyir/_phrin yig 'di bzhin 
[\[226a.5\]]du byed par 'gyur na bdag cag gis li yul thams cad bsdus te 'dum par bya'o zhes byas na rdzi bar mi nus te 'di la the tsom mi bya'o/_/gang gi tshe sangs rgyas bcom ldan 'das kyis lha mo dri ma med pa'i 'od dang /_byang chub sems dpa' rdo rje sde la de skad ces bstan nas/_sangs rgyas 
[\[226a.6\]]bcom ldan 'das rnams 'od zer rnams gtong zhing byang chub sems dpa' rnams gtong ba gang yin pa de dag dang /_lha la sogs pa 'khor der 'dus pa gang yin pa de dag gis 'di skad ces gsungs so/_/bdag cag gis kyang lha mo dri ma med pa'i 'od de la gang gi tshe 
[\[226a.7\]]yul der gnod pa byung bar 'gyur ba de'i tshe dran par 'gyur ba'i gzungs sngags dang gzungs sngags gang yid la byas na gzungs sngags chen po gzhan rnams rtogs par 'gyur ba de sbyin par bya'o/_/'on kyang sangs rgyas yid la byed pa zhes bya ba'i ting nge 'dzin thob par gyur te/_de la 
[\[226b\]]
[\[226b.1\]]gnas pas sangs rgyas kyi zhing thams cad na sangs rgyas bcom ldan 'das rnams bzhugs pa rnams mthong zhing de dag gis chos bshad pa yang thos par 'gyur la/_lha rnams kyang dam pa sbyin par 'gyur ro/_/de nas sangs rgyas bcom ldan 'das sngon 'od zer gtong ba gang 
[\[226b.2\]]yin pa de dag thams cad kyis lha mo dri ma med pa'i 'od la legs so zhes bya ba byin te/_'di skad ces gsungs so/_/khyod kyis yongs su bskyang ba'i phyir/_/li yul mnos pa gang yin pa/_/rgyal mchog gis ni bka' stsal bzhin/_/shes rab chen pos de bzhin byos/_/sa 
[\[226b.3\]]steng gzhan gyis mi tshugs pa'i/_/gsang sngags kyang ni sbyin par bya/_/gang gi tshe na li yul der/_/gnod 'byung dus la bab pa na/_/de tshe nged kyis dgongs par bya/_/de 'dra'i shes rab dag kyang sbyin/_/de tshe tshangs pa la sogs lha/_/sa steng dbang phyug sum cu gnyis/_/
[\[226b.4\]]mgrin gcig 'thun par smras pa ni/_/klu rnams dang ni gnod sbyin dang /_/de bzhin 'byung po lha ma yin/_/mi ma yin dang mi rnams kyis/_/'tshe bar mi 'gyur gang yin pa'i/_/gzungs sngags nged kyis sbyin par bya/_/tad+ya thA/_in dra dad ta tri shu la ha sha sarba pA sha b+han d+ha ne/_
[\[226b.5\]]ni tsin dA ne/_dra dra dra dra/_dza dza dza dza/_bud tI ra/_ni tsin na de/_tA la hi li/_a shwa s+thA ne/_na ni ne ni/_pu pu pu pu/_in dra yu gi na/_bi sha bi sha bi sha bi sha swA hA/_'di ni rta gnas zhes bya ba'i gzungs sngags yin te/_gzungs sngags 'dis ni rangs byed kyi srin po 
[\[226b.6\]]rnams thub la/_srid sgrub kyis kyang sgra mi snyan pa rnams thub par gyur to/_/de nas tshangs pa la sogs pa lha rnams dang /_'khor de dag thams cad kyis 'di skad ces smras so/_/rig sngags 'di rgyal mtshan gyi rtse mo la btags sam/_rta'i mgo la btags sam/_
[\[226b.7\]]rang gi mgul du btags kyang rung ste/_gang dang gang du g.yul 'gyed du 'gro ba de gzhan gyis mi thub par 'gyur zhing thams cad du rgyal bar 'gyur te/_lha la bya ba bzhin du gtsang mas bcang bar bya'o/_/li yul gyi bdag po rgyal po des kyang ras la 'dus pa chen po'i ri mo bris 
[\[227a\]]
[\[227a.1\]]te/_rgyal po'i pho brang gtsang mar byas te/_thams cad du gdugs dang rgyal mtshan dang ba dan gyis brgyan nas bdug pa sna tshogs kyi snod kyis bdugs te/_me tog sna tshogs bkram zhing me tog gi phreng ba sna tshogs kyis mdzes par byas la/_der 
[\[227a.2\]]g.yog gi bya ba byed pa gang yin pa de dag gis kyang ji ltar rgyal po btsun mo'i 'khor dang bcas pa rnams spangs pa bzhin du spang bar bya zhing gtsang mas gos dang /_zas dang skom gtsang mar byas te/_'dus pa chen po'i ri mo'i gzugs rgyal po'i gdan la bzhugs nas 
[\[227a.3\]]de'i mdun du sa gzhi skyong nul gyis legs par byugs pa la dkyil 'khor bya'o/_/bdag nyid kyang khrus legs par byas shing gos gtsang ma bgos la/_g.yog de rnams kyang de bzhin du byed du gzhug go/_/gang gi tshes gzhi dag par byed pa de'i tshe/_thog mar ba'i rnam 
[\[227a.4\]]lngas rgyal po'i pho brang thams cad chag chag gdab bo/_/yang na spos thams cad kyi chus gdab bo/_/de nas dkyil 'khor khru bcu drug pa gru bzhi lham par byas la/_der kha zas ro sum brgya pa dang /_'bru mar dri zhim pos bsgos pa'i mar me sum brgya drug cu dang /_
[\[227a.5\]]gdugs stong nyis brgya sum cu dang /_ba dan stong nyis brgya sum cu dang /_bum pa sum cu rtsa gnyis dang /_bum pa chen po bzhi dang /_rnga bo che bzhi gzhag par bya'o/_/gzungs sngags 'di yang dkyil 'khor de'i dbus su gzhag par bya'o/_/sil snyan mang po dkrol 
[\[227a.6\]]zhing rol mo'i sgra mang po yang bsgrag par bya'o/_/de nas sgrub pa pos tshangs pa la sogs pa lha rnams la bstod pa gdon cing gzungs sngags 'di yang bzlas brjod bya ste/_sgrub pa po ngas sgrub pa'i zla gang lha thams cad kyi bstod pa sna tshogs shes pa gzhag par bya'o/_/
[\[227a.7\]]las 'di zhag bdun gyi bar du byas nas mjug brtul te zhag bdun pa'i nyin par khrus bya'o/_/las 'di ni ji ltar sngar smos pa de bzhin du tshes lnga la bya'o/_/sgrub pa po nyid kyang dkyil 'khor gyi drung du 'dug par bya'o/_/me'i thab khung ni gnyis te/_gcig ni sgrub pa po'i 
[\[227b\]]
[\[227b.1\]]phyir bya'o/_/gcig ni sgrub pa'i zla ba'i phyir byas la/_der las kyis sbyin sreg lan brgya rtsa brgyad bya'o/_/rta gnas kyi gzungs sngags kyang lan brgya rtsa brgyad bzlas brjod bya'o/_/rtswa dUr ba'i sbyin sreg kyang lan brgya rtsa brgyad bya'o/_/gur gum gyi chus dkyil 'khor 
[\[227b.2\]]gser gyi kha dog bzhin du gyur gyi bar du chag chag mang du gdab par bya'o/_/sbyin sreg gi mar ni dri zhim pos bsgos pas sbyin sreg bya'o/_/dkyil 'khor skyong nul gyis mdzes par byugs la/_gang gi tshe bzlas brjod rtsom pa na rnga bo che rdung zhing rol mo'i sgra rnams bsgrags te/_
[\[227b.3\]]dkon mchog gsum la mchod pa byas la thog ma tshes lnga'i nyi ma nub ka'i dus skabs su las 'di brtsam zhing gsang sngags bzlas brjod bya'o/_/yang na tshes drug gam bdun la brtsam par bya'o/_/nang par gyi dus skabs su thog mar me lha spyan drangs la/_ji ltar sngar 
[\[227b.4\]]bstan pa bzhin du rtswa dUr ba'i sbyin sreg bya'o/_/ro'i kha zas de dag kyang phyir phyung la gsar pa gzhan gzhag par bya ste/_zhag gsum mam/_zhag bdun gyi bar du sbyin sreg zin pa'i rjes la ro'i kha zas de gsar pa rnams gzhag par bya'o/_/dkyil 'khor de'i dbus su 
[\[227b.5\]]sangs rgyas kyi sku gzugs dang /_dam pa'i chos dang /_sku gdung yang gzhag par bya'o/_/dkyil 'khor der gdugs bcu dang /_rgyal mtshan bcu dang /_ba dan bcu dang /_rnga bo che bcu dang /_dril bu bcu dang /_me tog gi phreng ba sum brgya drug cu dang /_mar me sum 
[\[227b.6\]]brgya drug cu rnams gzhag par bya'o/_/las de ltar byas pa'i rjes la dkyil 'khor de nyid du tshes brgyad la brtsams te/_tshes [{]bcwa [,]bco [}]lnga'i bar du 'phags pa spyan ras gzigs dbang phyug gi cho ga rgyas par brtsam zhing bzlas brjod bya'o/_/gang gi tshe rta gnas kyi gzungs sngags 
[\[227b.7\]]kyi las de dag gis las chen po rtsom mam/_yang na g.yul chen po'i nang du 'gro bar 'dod dam/_yang na rgyal po chen po'i dbang phyug gi bdag po thob par 'dod na rta gnas kyi gzungs sngags 'di ji ltar 'di las cho ga rgyas pa sngar smos pa de bzhin du bzlas brjod byas 
[\[228a\]]
[\[228a.1\]]nas/_de'i tshe lha rnams dam pa dang /_dbang bskur ba sbyin par byed do/_/gang gi tshe 'phags pa spyan ras gzigs dbang phyug gi cho ga rgyas pas bzlas brjod bya bar rtsom pa na dkyil 'khor de nyid du snga ma'i lugs bzhin du byas na/_de'i tshe sangs 
[\[228a.2\]]rgyas bcom ldan 'das sngon 'od zer btang zhing gzungs sngags bskur ba gang yin pa de dag gi thugs las skyes pas sku byang chub sems dpa' 'phags pa spyan ras gzigs dbang phyug dang /_lha mang po dang thabs cig tu der gshegs nas dam pa yang stsol bar mdzad 
[\[228a.3\]]de las 'di ni ji ltar 'dod pa de bzhin du 'grub pa yin no/_/gzungs sngags 'di'i las 'di dag cho ga rgyas pa 'di'i las rnams ni gang gi tshe las chen po rtsom mam/_yang na dgra mthong nas g.yul du 'gro ba de'i tshe bzlas brjod byas te/_ya lad la bzlas brjod 
[\[228a.4\]]byas na bdag nyid bsrung bar 'gyur ro/_/dgra sta la bzlas brjod byas sam/_gzhu la bzlas brjod byas sam/_mda' la bzlas brjod byas te/_dkyil 'khor der gur gum la lan brgya rtsa brgyad bzlas brjod byas nas dmag mi thams cad dang /_
[\[228a.5\]]rta thams cad kyi dpral bar thig le byas la grong khyer gyi sgo rnams sam/_rgyal po'i pho brang ngam/_rgyal po'i khab kyi sgo rnams su gur gum des bskus na thams cad du rgyal bar 'gyur te/_'jigs pa thams cad las yongs su thar bar 'gyur ro/_/de nas yang 
[\[228a.6\]]lha rnams kyis gzungs sngags gzhan byin te/_na mo brah+ma ma ne/_na ma sarba de ba nAn/_tad+ya thA/_brah+ma ma na/_in dri de ba nAn/_pra ti sh+Thi te/_a shwas+thA ne/_ba ra in+de sa ta ba pha sma ba/_ha re/_A ma b+ha ku pa ga ga kri shrI li ka ra/_sarba de ba grA bA swA hA/_'di ni chol ba'i 
[\[228a.7\]]gzungs sngags yin te/_ji ltar 'dod pa bzhin du dkyil 'khor der bzlas brjod bya'o/_/gur gum la lan bdun bzlas brjod byas na rta gnas kyi gzungs sngags kyi skabs su sngar bshad pa'i las de dag thams cad kyang byed par 'gyur te/_lan bdun bzlas 
[\[228b\]]
[\[228b.1\]]brjod byed pa'i mchod pa'i cho ga ni sngar bshad pa yin no/_/gang gi tshe dmag gi nang du 'gro ba na de'i tshe gsang sngags 'di dang /_rta gnas kyi gsang sngags lan bdun bdun bzlas brjod byas na sngar bshad pa'i 'od zer dang /_gzungs sngags rnams dang bcas par dmag 
[\[228b.2\]]dpon gyi rgyal mtshan gyi rtse mo la gdags shing lus la yang bcang bar bya'o/_/gang gi tshe rta gnas kyi rig sngags kyi bzlas brjod rtsom pa de'i tshe/_zhag bdun gyi bar du lha'i gnas su 'gro ba bzhin du gtsang sbra byas te/_spong ba rnams 'di ltar bya'o/_/tshes bcu 
[\[228b.3\]]gsum la rtsom na ni kun spang bar bya'o/_/tshes bcu bzhi la rtsom na ni sha bza' bar mi bya'o/_/tshes [{]bcwa [,]bco [}]lnga la rtsom na ni 'bras chan 'o ma dang sbyar ba'am/_'bras kyi 'o thug gam/_'bras chan dang mar bza' bar bya ste/_chu btung bar mi bya'o/_/de nas yang sangs rgyas bcom ldan 
[\[228b.4\]]'das kyis gzungs sngags 'di byin no/_/na ma shrI su bar+Nota ta ma pra ba b+ha sa s+ya/_ta thA ga ta s+ya/_tad+ya thA/_bud ba d+harme/_a sang ga pra ti/_ba se/_bo d+hi bo d+hi/_dra be shrI sa re sa re/_bi sarbe duH_kha shrI laM ka ra sarba dur pra b+ha se ba ra khri tiSh+Thi ti swA hA/_gzungs sngags 'di gang du 
[\[228b.5\]]rta gnas kyi rig sngags bzlas brjod byed pa der brjod par bya ste/_dngos grub gang 'dod pa dang /_las gzhan gang byed kyang rung /_yang na gter 'dod na yang gzungs sngags 'di lan sum cu rtsa gsum bzlas brjod bya'o/_/de nas 'jig rten skyong ba bzhi la sogs pa/_rgyal 
[\[228b.6\]]chen bzhi'i ris kyi lha thams cad kyis thal mo sbyar te 'di skad ces gsol to/_/gnod sbyin nam/_'byung po ji snyed mchis pa de dag bzlog pa'i slad du bdag cag gis gzungs sngags 'di bshad par 'tshal te/_'byung po dang /_rims dang nad thams cad zhi bar bgyid pa 
[\[228b.7\]]dang /_gzhan yang skyes pa'am/_byis pa rnams kyi nad gang ci yang rung ba dag la lan gsum bsrung bar bgyi'o/_/yang na mdud pa gsum bgyis te btags na 'byung pos btang ba'i nad rnams zhi bar 'gyur ro/_/gang gi bu btsas nas mi 'tsho ba des ni bdag nyid kyis bsgrub 
[\[229a\]]
[\[229a.1\]]par bya ste/_bu rnams kyang bsrung bar bya'o/_/de nas rgyal po chen po bzhis bcom ldan 'das la 'di skad ces gsol to/_/bcom ldan 'das kyis kyang grub pa stsal bar gsol/_/de'i tshe sangs rgyas bcom ldan 'das rdo rje rgyal mtshan gyis/_
[\[229a.2\]]gzungs sngags 'di gsungs so/_/tad+ya thA/_bad ku dri/_ba dza la phu swA hA/_gzungs sngags 'di bcom ldan 'das shAkya thub pa dang /_rdo rje rgyal mtshan gyis rgyal chen bzhi'i ris kyi lha rnams dang /_byang chub sems dpa' spyan ras gzigs dbang phyug 'grub par bya ba'i phyir 
[\[229a.3\]]gsungs te/_gang gi sna nas khrag 'byung ba dang /_gang gi lus la rma byung ba dang /_yang na gzhi gzhan las gyur te/_bud med rnams kyi lus las khrag 'dzag cing 'byung ba la skud pa dmar po la sngags la spyi bor gdags par byas te/_rma la ni byug par yang bya'o/_/ji 
[\[229a.4\]]ste rims sam/_'byung pos btang ba'i nad dam/_skrangs par gyur na de la skud pa la sngags nas mdud pa bcu byas te mgul du gdags so/_/gang la 'khru ba'am/_mkhris pa las gyur pa'i 'khru ba yod pa de la ni skud pa ser po la mdud pa bcu byas te rked pa la 
[\[229a.5\]]gdags so/_/de'i tshe byang chub sems dpa' spyan ras gzigs dbang phyug gis gzungs sngags 'di bshad do/_/na mo rad na tra yA ya/_na mo ar+yA ba lo ki te shwa rA ya/_bod+hi sa twA ya/_ma hA sa twA ya/_tad+ya thA/_sa re sa re/_bi sa re bi sa re bi sha na sha ni ye swA hA/_'byung 
[\[229a.6\]]pos btang ba'i nad thams cad dang rims nad thams cad rab tu zhi bar byed pa ste/_gang gi tshe nad pa shi la thug par gyur te/_mdangs phrog pas srog gi phyed 'phrogs pa de la gzungs sngags 'di brjod par bya'o/_/tad+ya thA/_bod+ha bod+ha/_Ar+ya ba lo ki te sha ra/_ra sh+mi pra b+ha 
[\[229a.7\]]se b+hu ta dzam b+he/_phu phu phu phu/_ka ru le phu swA hA/_gzungs sngags 'di rims nad thams cad dang /_'byung po'i gdon thams cad zhi bar bya ba la lan gsum brjod la skud pa la mdud pa gsum bor te gdags so/_/bzlas brjod ni zan zos pa'i 'og tu bya'o/_/gzungs 
[\[229b\]]
[\[229b.1\]]'di ni sangs rgyas thams cad dang spyan ras gzigs dbang phyug gis gsungs so/_/na mo a sti ka rA dza ka ri bud d+ha s+ya/_ta thA ga ta s+ya/_tad+ya thA ang ga re/_mang ga re phu ba tsa ga re/_phu badzra/_phu bud d+ha rA dze phu h+ya re te phu dri pa re phu swA hA/_dug gi gsang sngags 
[\[229b.2\]]yin te/_gang gis dug 'thungs sam/_phol mig byung ngam/_rma red pa la kha zas sam/_yang na chu'am/_sman nam/_sa la lan bdun bzlas brjod byas na thams cad zhi bar 'gyur ro/_/de'i tshe rgyal chen bzhi'i ris kyi lha rnams kyis gzungs sngags bshad 
[\[229b.3\]]de/_sngar gang gi yon tan gsungs pa de dag gi mtshan mas bshad pa'i gzungs sngags bdag cag gis stsal bar bgyi'o/_/tad+ya thA/_shA na ta mu khi bi mu khi bi ma le/_bi mu khe/_Da D+ha kha mu la swA hA/_gzungs sngags 'di ni 'byung po'i rims thams cad dang /_nad 
[\[229b.4\]]bzhi'i rims rnams dang /_nad 'go ba zhi bar bgyid pa ste/_gzungs sngags 'di ni 'byung po rnams kyis 'gal bar bgyir mi rung ba lags so/_/gang gi tshe rta gnas kyi rig sngags bzlas brjod bgyid pa na thog mar gsang sngags 'di dag gis skud pa gdags par 
[\[229b.5\]]bgyi'o/_/dkyil 'khor gyi nang du mchi ba'i tshe yang der mtshams 'dzin pa 'di dag bzhag par bgyi ste/_gzungs sngags re re yang lan gsum gsum brjod la mdud pa gsum bor te/_sangs rgyas kyi spyan sngar bdug pa thams cad kyis bdug par bya'o/_/dkyil 
[\[229b.6\]]'khor gyi mdun der byang chub sems dpa' spyan ras gzigs dbang phyug gi ri mo'i gzugs bris pa bzhag la du ru ka'am/_a ga ru nag po'i bdug pa bsreg par bgyi'o/_/lha rnams la ni sra rtsi pog dang /_gu gul gyi bdug pa bsreg par bya ste/_de'i tshe 'di skad 
[\[229b.7\]]smon lam gdab par bgyi'o/_/ji ltar bdag sangs rgyas bcom ldan 'das rnams kyis yul gyi yul 'khor bsrung ba'i phyir las su bka' stsal pa dang /_ji ltar lha rnams kyis bdag gi grogs su bgyi'o zhes dam bcas pa dang /_sangs rgyas rnams kyis bka' 
[\[230a\]]
[\[230a.1\]]stsal pa dang /_lha rnams kyis dam bcas pa bzhin du bdag gi las 'di de bzhin du des grub cing mthar phyin par gyur cig ces bgyi'o/_/de'i tshe sangs rgyas bcom ldan 'das thams cad dang /_byang chub sems dpa' lag na rdo rjes de bzhin gshegs 
[\[230a.2\]]pa rnams kyi mtshan 'di dag bshad do/_/de bzhin gshegs pa gser mchog la phyag 'tshal lo/_/de bzhin gshegs pa kun tu gzigs pa la phyag 'tshal lo/_/de bzhin gshegs pa dri ma med par snang ba la phyag 'tshal lo/_/de bzhin gshegs pa dgongs 
[\[230a.3\]]pa thams cad yongs su rdzogs pa la phyag 'tshal lo/_/de bzhin gshegs pa rab tu 'jigs shing bag tsha ba dang bral ba drang srong chen por grags pa la phyag 'tshal lo/_/tad+ya thA/_ka ra ba ra/_i ri ba ra/_sa su ra ma ma ra/_ba ba ra/_bud d+ha a d+hiSh+Thi te/_d+harma a 
[\[230a.4\]]d+hiSh+Thi te/_sang ga a d+hiSh+Thi te/_brah+ma a ng+hiSh+Thi te/_sha kra a ng+hiSh+Thi te/_badzra pA Ni gu h+ya ga a ng+hiSh+Thite/_bid t+yA d+hiSh+Thi te/_sarba de pa a ng+hi Sh+Thi te swA hA/_gzungs sngags 'di ni lag na rdo rje'i gsang ba'i ye shes chen po'i mdo las gsungs te/_nad thams cad dang /_'jigs 
[\[230a.5\]]pa thams cad rab tu zhi bar byed pa yin no/_/de bzhin gshegs pa gnod pa thams cad gcod pa la phyag 'tshal lo/_/de bzhin gshegs pa shAkya thub pa la phyag 'tshal lo/_/tad+ya thA/_badzra ka ra/_da ra ma ra/_sa ra ba ta r+ya/_a Sha Sha/_bi bi su kha ka rA swA hA/_
[\[230a.6\]]gzungs sngags 'di ni dbang bskur ba'i phyir sangs rgyas bcom ldan 'das kyis gsungs so/_/s+yAd+ya the dan/_de ba tsa ra pa da mA ra/_maN Da la sa mA se de ba nA nA/_bud d+ha de ba nA nA/_puN+yA ka ra/_sarba par+Sha kar+ya/_pradz+nyA nA nA/_A ha ra mi ka ra sid d+ha na swA hA/_dbang 
[\[230a.7\]]bskur ba'i phyir 'khor thams cad kyis smras so/_/tad+ya thA/_tshad tsa ra tsa ra tsa ra/_ka ra hu ru ra/_k+She ho ra ra/_da da da da/_ka rak+Sha swA hA/_ji ltar bdud kyi dpung gis sangs rgyas bcom ldan 'das rdo rje'i gdan las bskyod ma nus pa de bzhin du gsang sngags 'dis gzhon nu 
[\[230b\]]
[\[230b.1\]]rdo rje sde nyid kyis dam bcas pa las sus kyang bskyod pa'am/_bzlog par mi nus so/_/de nas 'khor de'i nang nas/_dmod pas phog pa'i lha mo dang bud med 'khod pa gang yin pa de dag thams cad kyis lha mo dri ma med pa'i 'od la 'di skad ces smras so/_/khyod kyis bud 
[\[230b.2\]]med du skye ba las thar bar 'gyur ba'i gzungs sngags bcom ldan 'das las mnos la/_bdag cag la byin cig dang /_bdag cag gis khyod las gzungs sngags gzung bar bya'o/_/de nas de'i tshe lha mo dri ma med pa'i 'od kyis/_sangs rgyas bcom ldan 'das la 
[\[230b.3\]]gzungs sngags gsol nas byin no/_/tad+ya thA/_dza lo ka man ta pa/_sarba b+hu ya sra ka ra swA hA/_gzungs sngags 'di ci sus brjod pa ni bud med du skye ba las thar bar 'gyur ro/_/tad+ya thA/_sarba b+hu d+ha nAn/_sarba de ga ma ra/_gan pa sha ra ra swA hA/_sangs rgyas 
[\[230b.4\]]thams cad dang /_lha thams cad kyis gzungs sngags 'di bshad de/_'dis ni bar chad byed par mi nus so/_/de'i tshe lha mo dri ma med pa'i 'od kyis sangs rgyas bcom ldan 'das rnams dang lha rnams la 'di skad ces gsol to/_/gzungs sngags gang gis shes rab 'thob par 
[\[230b.5\]]'gyur ba dang gang gis sangs rgyas bcom ldan 'das rnams kyis bka' stsal pa/_de bzhin du sug las de dag bgyid nus par 'gyur ba dang /_bdag cag la bar chad bgyid mi nus pa dang /_bdag gi bar chad bgyi bar smon lam 'debs pa de dag gis kyang bdag la gtse bar mi nus pa dang /_
[\[230b.6\]]bdag gis rim gyis sangs rgyas kyi phrin las bgyid par 'gyur ba dang /_sems can thams cad kyi chos dang ldan pa'i bsam pa yongs su rdzogs par bgyid par 'gyur ba'i gzungs sngags de bdag la stsal du gsol/_de'i tshe sangs rgyas bcom ldan 
[\[230b.7\]]'das rnams dang /_lha rnams kyis 'di skad ces gsungs so/_/sus kyang sems 'khrug par byed mi nus par nged kyis grogs bya'o/_/de bzhin gshegs pa chos mngon pa'i dbang phyug la phyag 'tshal lo/_/sangs rgyas la phyag 'tshal lo/_/chos la phyag 
[\[231a\]]
[\[231a.1\]]'tshal lo/_/dge 'dun la phyag 'tshal lo/_/de bzhin gshegs pa shAkya thub pa la phyag 'tshal lo/_/tad+ya thA/_a b+hi She kya/_bid da b+hi/_a ra bir+ya dza ba ra/_ku ma sa sarba a ba prI ya da swA hA/_gzungs sngags 'di sangs rgyas thams cad kyis dri ma 
[\[231a.2\]]med pa'i 'od kyi phyir gsungs so/_/tad+ya thA/_bra h+ma sha kra tsa sa ba hi/_pu ra mra ga ga ma na/_ku sa ma na dza nA dA nu/_pa ra ma dzi na na dz+wa ra dza ra ni/_dzi na pi ba na ka ra/_kar+thA da ra swA hA/_gzungs sngags 'di sangs rgyas bcom ldan 'das rnams kyis dri ma med pa'i 'od la snang ba rnams kyis 
[\[231a.3\]]ci nas kyang sdig pa'i las byed mi nus par bya ba'i phyir gsungs te/_skud pa la mdud pa bdun bor la mgul du btags na bar chad byed pa'am/_pham par byed mi nus so/_/tad+ya thA/_ha de b+hI hA te/_ya ku na ma swA hA/_'phags pa spyan ras gzigs dbang phyug gis lha mo dri ma 
[\[231a.4\]]med pa'i 'od kyi sdig pa bsal ba'i phyir bshad de/_bsrung ba'i phyir skud pa la mdud pa bdun bor nas mgul du btags te zan zos pa'i 'og tu brjod par bya'o/_/de'i tshe lha mo dri ma med pa'i 'od kyis 'di skad ces gsol to/_/gzungs gang gis mig nad zhi bar 'gyur 
[\[231a.5\]]ba de yang bdag la stsal du gsol/_de bzhin gshegs pa mig rnam par sbyong ba la phyag 'tshal lo/_/de bzhin gshegs pa mig gi rab rib kyi mun pa zhi bar mdzad pa la phyag 'tshal lo/_/de bzhin gshegs pa chos kyi spyan la gnas pa la phyag 'tshal lo/_/tad+ya thA/_ta 
[\[231a.6\]]ta tsak+Shu ra ma la ba/_ma b+hi sa ra ma ma tsak+ShuH_shrod tra/_pra b+ha kas kar swA hA/_gzungs sngags 'di sangs rgyas bcom ldan 'das rnams kyi spyan sngar lan brgya rtsa brgyad bzlas brjod byas nas nyin gcig bzhin du chu la lan bdun bzlas brjod byas te mig la phyi bar 
[\[231a.7\]]bya'o/_/mig sman la lan lnga bzlas brjod byas te byug par bya'o/_/na mo badzra d+ha ra s+ya/_ta thA ga ta s+ya/_tad+ya thA/_in Ti ni bi Ti ni/_ni ga ra a ga re/_ba kha re phu/_ka kha khA re phu swA hA/_gzungs sngags 'di ni 'jigs pa thams cad bsal ba dang /_grong 
[\[231b\]]
[\[231b.1\]]khyer bsrung ba'i phyir bya ba yin no/_/sangs rgyas bcom ldan 'das kyis lha mo dri ma med pa'i 'od dang /_byang chub sems dpa' rdo rje sde la de skad ces bka' stsal nas/_de'i tshe rgyal po ma skyes dgra'i bu gzhon nu rdo rje sde gang gi tshe btsas pa de'i tshe bdag gi bus phyis 
[\[231b.2\]]rgyal srid kyi dbang phyug ci nas kyang thob par bya ba'i phyir de'i nu bo rgyal po'i bu gzhon nu rgyal po ma skyes dgra'i nu bo'i mthe bong bu phos gcod du bcug pa'i rgyal po'i bu gzhon nu 'khor de'i nang na 'dug pa des smon lam 'di skad ces btab bo/_/gang gi tshe gzhon nu rdo rje sde skar rdo'i 
[\[231b.3\]]rgyal srid 'dzin par 'gyur ba de'i tshe bdag li yul gyi rgyal por gyur te/_g.yul gnyis ka gzung ba'i phyir bdag de'i grogs su gyur la/_de phyin chad gcig la gcig dgra byed pa med par gyur cig ces byas so/_/de'i tshe bram ze kauN+Di n+yas slob ma bram ze'i bu zhig yod pa 
[\[231b.4\]]las des bram ze'i sangs rgyas la ma dad pa gzhan zhig gi slob mar byin nas/_bram ze de yang rab tu byung ba ma yin te/_'khor de'i nang na 'dug pa des sangs rgyas bcom ldan 'das dpa' bar 'gro ba'i ting nge 'dzin la snyoms par zhugs pa mthong ngo /_/de nas smon 
[\[231b.5\]]lam btab pa/_bdag dpa' bar 'gro ba'i ting nge 'dzin nges pa kho nar bslabs te/_rtogs par byas la lha mo dri ma med pa'i 'od de la rta gnas kyi gzungs sngags de grub par bya ba'i phyir/_gzungs sngags sbyin par gyur cig ces byas so/_/gang gis sangs rgyas 
[\[231b.6\]]bcom ldan 'das rnams bdud kyi dpung las rgyal bar 'gyur ba'i gzungs sngags 'dis gzhon nu rdo rje sde rgyal srid kyi bya ba chos bzhin du yongs su rdzogs par byed par 'gyur ro/_/de bzhin gshegs pa shAkya thub pa la phyag 'tshal lo/_/de bzhin gshegs pa rigs mchog kun 
[\[231b.7\]]tu dpal la phyag 'tshal lo/_/tad+ya thA/_sarba kar Ni/_sarba ma ra ha ra Ne/_dza li dza tsa li/_ma ra ba ra sa pa ba ra swA hA/_bdud kyis mi thub pa'i gzungs sngags 'di zan zos pa'i 'og tu lan bdun brjod par bya ste/_ji ltar sangs rgyas bcom ldan 'das rnams 
[\[232a\]]
[\[232a.1\]]kyis bdud bcom pa de bzhin du gzhon nu rdo rje sde rgyal bar 'gyur zhing mtshams kyang gcod par 'gyur ro/_/rta gnas kyi rig sngags ji lta ba de bzhin du las thams cad byed par 'gyur ro/_/gur gum la sngags te thig le byas sam skud pa la mdud pa 
[\[232a.2\]]bdun bor te/_dkyil 'khor gyi steng du bzhag la/_nam dmag gi nang du 'gro ba de'i tshe lus la btags te bcangs na rgyal ba 'thob par 'gyur te/_gzungs sngags snga ma rnams ji lta ba de bzhin du bzlas brjod bya'o/_/gang gi tshe sangs rgyas bcom ldan 'das rnams kyis 
[\[232a.3\]]rta gnas zhes bya ba'i gzungs sngags gsungs pa de'i tshe/_bcom ldan 'das kyis lha rnams dang 'khor de dag thams cad la bka' stsal pa/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye 
[\[232a.4\]]chen po dang /_mi dang mi ma yin pa/_'dir 'dus pa gang yin pa khyed kyis ji ltar lha mo dri ma med pa'i 'od dang /_gzhon nu rdo rje sde la rta gnas zhes bya ba'i gzungs sngags byin pa bzhin du ngas kyang khyed la gsang sngags sbyin par bya ste/_gang gis dgra thams cad dang bar 
[\[232a.5\]]'gyur ba dang /_gang gis bdag nyid shin tu byin dang ldan zhing gzi brjid dang rab tu ldan par 'gyur ba dang /_gzhal med khang dang /_khyim gyi nang na gnas pa gang yin pa dag la bde legs su 'gyur ba dang /_'thab pa dang /_g.yul 'gyed pa gang yin pa rnams med 
[\[232a.6\]]par 'gyur ba'i gzungs sngags 'di lha mo dri ma med pa'i 'od dang /_gzhon nu rdo rje sde dang /_li yul gyi don gyi phyir 'khor bzhi po khyed rnams la sbyin par bya ste/_ci nas kyang gzungs sngags 'dis khyed byin dang ldan pa dang /_gzi brjid dang ldan par 'gyur ba dang /_de bzhin 
[\[232a.7\]]du gzhon nu rdo rje sde gnod pa thams cad las thar bar bya'o/_/de nas de'i tshe sa'i dbang phyug sum cu rtsa gnyis po de dag dang /_'jig rten skyong ba bzhi dang /_gnod sbyin gyi dbang po kun tu rgyal dang /_klu'i rgyal po ma dros pa dang /_'phrog ma bu dang 'khor du bcas pa dang /_
[\[232b\]]
[\[232b.1\]]li yul gyi srung ma gang yin pa de dag thams cad stan las langs te/_bcom ldan 'das la 'di skad ces gsol to/_/bcom ldan 'das bdag cag gis li yul sug par blang bar 'tshal te/_gang gi tshe dri ma med pa'i 'od dang /_rdo rje sde der skye ba len par 'gyur ba dang /_gang gi 
[\[232b.2\]]tshe sangs rgyas bcom ldan 'das rnams kyis de gnyis kyi steng du 'od zer gtong zhing dam pa stsol bar mdzad pa na/_der bdag cag mchi zhing dam pa yang stsal bar 'tshal na/_bcom ldan 'das bdag cag la gzungs sngags bshad du gsol/_bdag cag gis gzung bar 'tshal lo/_/
[\[232b.3\]]de'i tshe sangs rgyas bcom ldan 'das shAkya thub pa dang /_sangs rgyas bcom ldan 'das 'od zer gtong ba gang yin pa de dag dang /_de bzhin gshegs pa tshig gi brjod pa gtong ba gang yin pa de dag gis gzungs sngags 'di gsungs te/_de bzhin gshegs pa spong 
[\[232b.4\]]ba'i rgyal srid la gnas pa la phyag 'tshal lo/_/de bzhin gshegs pa shin tu 'phags pa sangs rgyas kyi rgyal srid la gnas pa la phyag 'tshal lo/_/de bzhin gshegs pa seng ge'i chos kyi rgyal srid la gnas pa la phyag 'tshal lo/_/de bzhin gshegs pa byang chub 
[\[232b.5\]]kyi yan lag gi me tog mnyam pa nyid kyi rgyal srid la gnas pa la phyag 'tshal lo/_/de bzhin gshegs pa rnam par snang byed rgyal po la phyag 'tshal lo/_/de bzhin gshegs pa rnam par snang byed snying rje'i rgyal po la phyag 'tshal lo/_/de bzhin gshegs pa rnam par snang 
[\[232b.6\]]byed 'od kyi rgyal po la phyag 'tshal lo/_/de bzhin gshegs pa rnam par snang byed yon tan bsngags pa dpal gyis brgyan pa'i 'od kyi rgyal po la phyag 'tshal lo/_/tad+ya thA/_ba ra in dre/_ba ra a pa ra/_in dre ra nu ma b+he/_A kA sha ka ba ke/_in dre/_sta skra ba ka ra 
[\[232b.7\]]Ta/_ba da kra ba b+he/_Sha pa su ra/_pra te/_ta tha tha tan du ru i dra du swA hA/_gzungs sngags 'di ni rnam par snang byed ces bya ste/_gzungs sngags 'dis mi dang mi ma yin pa thams cad kyi snying du sdug par 'gyur te/_gzi brjid dang ldan par 'gyur ro/_/sems can 
[\[233a\]]
[\[233a.1\]]rnams kyi ngag mnyan par 'gyur zhing bsgo ba mi gcog par 'gyur ro/_/mar yang 'dis btso bar bya ste sra rtsi pog dang /_tsan dan sna gsum dang /_dza ma ka dang /_pha bong gi dreg pa dang /_'bu sug hang dang /_kar ko ta dang /_shug pa dang /_sug 
[\[233a.2\]]smel dang /_pi pi ling dang /_rma shing dang /_a ba yag dang /_pu shel tse dang /_sna ma dkar po'i me tog rnams las sman gzhan rnams bsdoms pa'i tshad ji tsam yod pa sna ma dkar po'i me tog kyang de tsam du byas te/_de rnams mar dang /_chu'i nang du btsos 
[\[233a.3\]]la/_gzungs sngags 'di dang dkyil 'khor 'dir sngar bshad pa'i rta gnas kyi rig sngags kyis btab par bya'o/_/de ltar byas na legs par sgrub pa yin te/_gang gi tshe de tshos par gyur pa na lan sum cu rtsa gsum bzlas brjod byas te 'thungs na/_nad kyis 
[\[233a.4\]]'jigs pa thams cad las thar bar 'gyur te de'i tshe lha rnams la bstod pa brjod par bya'o/_/rnam par snang byed ces bya ba'i mar 'di dang /_rnam par snang byed ces bya ba'i gzungs sngags 'di ni lha dang mi rnams dga' bar byed pa yin no/_/gang gi tshe gzungs sngags 
[\[233a.5\]]'di brjod pa de'i tshe lha rnams kyi dga' ba'i skyed mos tshal shin tu mdzes par gyur te/_sems dang zhing dga' bar gyur nas de'i tshe lha de dag gis sangs rgyas kyi bka' dran par gyur te/_lha mo dri ma med pa'i 'od gang na 'dug pa der lhags nas de dag gis 'di skad 
[\[233a.6\]]du gang gi tshe khyod kyis rnam par snang byed kyi gzungs sngags brjod pa de'i tshe kho bo cag gi dga' ba'i skyed mos tshal shin tu mdzes par 'gyur te/_shin tu lhag par brtsegs kyis gang bdag cag gis gzhon nu rdo rje sde'i phyir sngon bcom ldan 'das la gsol pa bzhin du khyod 
[\[233a.7\]]ci 'dod pa'i dam pa thams cad khyod la sbyin no zhes zer ro/_/gang gi tshe gzhon nu rdo rje sde dang lha mo dri ma med pa'i 'od kyis bcom ldan 'das dang lha rnams kyi tshig de dag thos pa de'i tshe pus mo'i lha nga sa la btsugs te/_thal mo sbyar nas 'di skad ces gsol to/_/bcom 
[\[233b\]]
[\[233b.1\]]ldan 'das kyis bdag cag la gang bka' stsal pa'i sug las 'di ni shin tu che ba lags te/_ci nas bcom ldan 'das dang lha rnams kyis grogs mdzad na/_li yul gyi yul 'khor bdag cag gis sug par blang bar 'tshal lo/_/de'i tshe dri ma med pa'i 'od kyis smras pa/_
[\[233b.2\]]gang gi tshe yul de bsrung ba'i dus la bab pa de'i tshe sangs rgyas bcom ldan 'das nyid kyis bdag gi steng du 'od zer gtong bar gyur cig_/ci nas kyang bdag gi gzungs rtogs par 'gyur ba'i bzod pa de yang thob par gyur cig_/de nas de'i tshe sangs rgyas bcom ldan 'das 
[\[233b.3\]]shAkya thub pa dang /_sangs rgyas bcom ldan 'das sngon 'od zer gtong ba gang yin pa dang /_'od zer dag las tshig rnams gsungs pa gang yin pa de dag gis 'di skad ces bka' stsal to/_/dri ma med pa'i 'od legs so/_/legs so gang gi dus la bab na/_de'i 
[\[233b.4\]]tshe khyod 'di lta bur mya ngan byed cing skyo bar gyur pa yod de/_gang gi tshe sngon gyi dge byed dang /_sdig byed kyi grogs po gang yin pa de dag g.yul 'gyed par cha ba de'i tshe khyod kyi ming po gzhon nu rdo rje sde 'byung bar 'gyur la g.yul de'i nang du gtogs par 'gyur te/_de'i tshe khyod mya ngan byed 
[\[233b.5\]]cing skyo bar gyur pa des na 'di snyam du bdag ni shi yang sla'o snyam du sems par gyur te/_de'i tshe khyod gnas gcig tu 'dug nas de bzhin gshegs pa 'od dpag med kyi gzungs sngags bdud rtsi rnga dbyangs zhes bya ba brjod cing /_der bcom ldan 'das la gsol ba 'debs te/_
[\[233b.6\]]'di skad du yid la bsam pa sna gsum las gcig ma grub kyi bar du bdag mya ngan gyi khang bu nas mi 'byung ste/_yang na ni ming po dang phrad par gyur cig_/yang na ni bdag 'chi bar gyur cig_/yang na ni 'khor ba las mthar byed par gyur cig_/ces zer bar 'gyur ro/_/
[\[233b.7\]]de'i tshe sangs rgyas bcom ldan 'das rnams kyis 'di skad ces bka' stsal to/_/khyod kyi mya ngan gyi khang bu der gang gis gzungs sngags rtogs par 'gyur ba'i bzod pa thob par 'gyur te/_de'i tshe sangs rgyas bcom ldan 'das de dag gis khyod kyi steng du 'od zer gtong 
[\[234a\]]
[\[234a.1\]]bar 'gyur te/_lha'i rol mo'i sgra yang thos par 'gyur ro/_/lha'i 'khor gyi sgra yang thos par 'gyur ro/_/lha'i rnga sgra yang thos par 'gyur te/_de'i tshe sangs rgyas bcom ldan 'das rnams dang /_lha rnams kyis legs so zhes bya ba sbyin par 'gyur 
[\[234a.2\]]ro/_/phyir mi ldog pa'i 'khor lo'i gzungs sngags kyang rtogs par 'gyur te/_de nas gang gis khyod sems can rnams la phan 'dogs par 'gyur ba'i gzungs de dag kyang thob par 'gyur ro//_//dri ma med pa'i 'od kyis zhus pa/_bam po gsum pa/_
[\[234a.3\]]sangs rgyas bcom ldan 'das kyis byang chub sems dpa' 'phags pa spyan ras gzigs dbang phyug la bka' stsal pa/_sdug pa'i nu bo dus 'di dran par gyis shig_/gang gi tshe sangs rgyas bcom ldan 'das rin chen snying po grong khyer gyi nang du gshegs pa de'i tshe/_'u bu cag 
[\[234a.4\]]gnyis kyis lung bstan pa thos nas de na 'dus te/_khyod kyis smon lam chen po btab pa/_bdag sems can 'jigs shing skrag pa ji snyed yod pa de dag thams cad thar bar byed par gyur cig ces byas kyi/_khyod kyis nga'i li yul dang /_lha mo dri ma med pa'i 'od dang /_
[\[234a.5\]]gzhon nu rdo rje sde skyongs shig ces lag tu gtad nas/_de nas de'i tshe bcom ldan 'das kyis byang chub sems dpa' kun tu bzang po dang /_'jam dpal gzhon nu dang /_nam mkha'i snying po dang /_mthu chen po thob pa dang /_sman gyi rgyal po dang /_rab tu sbyin pa la dpa' 
[\[234a.6\]]ba dang /_sa'i snying po dang /_byang chub sems dpa' spyan ras gzigs dbang phyug la bka' stsal pa/_sngon mdza' bo dang /_spun du gyur pa gang yin pa dang /_gang dag bdag cag grogs por 'gyur ba dbang phyug gi lha dang /_ljon shing gi dbang phyug rgyal po 
[\[234a.7\]]dang /_snying rje tha skar dbang phyug dang /_gcod pa'i dbang phyug dang /_dri'i dbang phyug dang /_tshogs kyi dbang phyug dang /_'jig rten dbang phyug dang /_'od kyi dbang phyug dang /_skye ba'i dbang phyug dang /_thams cad kyi lha dang /_'di dag ni byang chub sems dpa' 
[\[234b\]]
[\[234b.1\]]'phags pa spyan ras gzigs dbang phyug gi grogs yin te/_byang chub sems dpa' de dag thams cad kyi lag tu sangs rgyas bcom ldan 'das kyis li yul srung ba bzhin du gzhon nu rdo rje sde dang /_lha mo dri ma med pa'i 'od la gtad de/_de nas byang chub sems dpa' 
[\[234b.2\]]'jam dpal gyis 'di skad ces gsol to/_/bdag ni sangs rgyas bcom ldan 'das sngon byung ba gang lags pa rnams dang /_phyis 'byung ba de dag gis sangs rgyas kyi byang chub thob par bgyi ba'i slad du grogs su gyur pa lags te/_chos kyang mnyan/_bdag gis kyang li 
[\[234b.3\]]yul yongs su bsrung ba'i slad du mnod par 'tshal te/_der skye ba blangs nas ring bsrel bgo bar bgyi'o/_/lha mo 'di la yang gzungs sngags gang gis tshe rabs dran par 'gyur ba dang /_sangs rgyas bcom ldan 'das las chos ci thos pa de dag thams cad dran par 'gyur 
[\[234b.4\]]ba'i gzungs sngags stsal bar bgyi'o/_/de bzhin gshegs pa snang ba la phyag 'tshal lo/_/byang chub sems dpa' glang po che byed pa la phyag 'tshal lo/_/byang chub sems dpa' 'jam dpal gzhon nu la phyag 'tshal lo/_/tad+ya thA/_bu sa d+ha re/_b+ha sha da tse/_
[\[234b.5\]]bA dza ra sh+mi swA hA/_'di nyin lan gsum mtshan lan gsum bzlas brjod byas na tshe rabs dran par 'gyur te/_sngon chos ci thos pa de thams cad dran par 'gyur ro/_/de nas yang byang chub sems dpa' 'jam dpal gyis gzungs sngags 'di bshad do/_/tad+ya thA/_pra t+yud na ru 
[\[234b.6\]]ne/_pra t+yud sa rA kA ra na rik+Sha ni swA hA/_gang gi tshe rnal 'byor spyod pa la phyogs gcig tu 'dug pa de'i tshe bzlas brjod byas na rnam par rtog pa rnams kyang byang bar 'gyur la dge ba'i phyogs rnams 'phel bar 'gyur ro/_/gang gi tshe rta gnas kyi rig sngags kyis las byed pa de'i tshe 
[\[234b.7\]]yang lan gsum bzlas brjod bya'o/_/de'i tshe byang chub sems dpa' kun tu bzang pos 'di skad ces gsol to/_/gang gi tshe lha mo 'dis thog mar gzungs sngags rtogs par 'gyur ba de'i tshe/_bdag gis grogs bgyis te/_ci nas yang dag pa ji lta ba bzhin du rtogs pa 
[\[235a\]]
[\[235a.1\]]dang /_gang gi sems can thams cad kyi las bgyid pa dam pa'i chos pad ma dkar po'i chos kyi rnam grangs las glong 'khyil pa zhes bya ba'i gzungs sngags thob nas rtogs par 'gyur ba dang /_gang gi tshe gzungs sngags rtogs nas sems can thams cad 
[\[235a.2\]]la sbyin par bya ba dang /_ci nas gzhon nu rdo rje sde la sangs rgyas kyi bka' dran par bgyid pa dang /_gzungs sngags 'di dag gis chos dran par bya ste/_sangs rgyas bcom ldan 'das rnams kyis da ltar ci gsung ba'i sangs rgyas kyi gsung de dag thams cad dran par 'gyur ba dang /_
[\[235a.3\]]der 'dod chags zad par 'gyur bar bgyis so/_/de nas de'i tshe sangs rgyas bcom ldan 'das kyis byang chub sems dpa' spyan ras gzigs dbang phyug la bos te 'di skad ces bka' stsal to/_/sdug pa'i nu bo dus 'di dran par gyis shig_/gang gi tshe bcom ldan 'das rin 
[\[235a.4\]]chen snying po grong khyer du gshegs pa'i tshe grong khyer gyi sgo drung de na bud med long ma theng mo mdze nad kyis shin tu gzir ba zhig 'dug ste/_de nas bud med long ma long dmigs byed pa'i khye'u zhig kyang 'dug ste/_gang gi tshe bcom ldan 'das rin chen snying po grong khyer du gshegs 
[\[235a.5\]]par chas pa de'i tshe sems can rnams bcom ldan 'das la mchod pa bgyi ba'i phyir myur zhig tu yan man du rgyug pas bud med de shin tu 'jigs shing skrag nas 'di snyam du ci grong khyer 'dir dmag gi dpung chen po 'ongs sam/_yang na [{]ri dgas [,]ri dwags [}]dang /_glang po che dang /_seng ge dang /_
[\[235a.6\]]stag la sogs pa mang po zhig rab tu rgyug pa zhig 'ongs snyam du sems te/_de'i tshe smras pa/_snying rje'i bdag nyid can su la la zhig mchis pa bdag la smos te/_bdag ni rab tu 'jigs te/_dmag gi dpung gis gsod du 'ongs sam/_yang na gcan gzan dag bdag 
[\[235a.7\]]la brdzis su 'ongs so zhes byas so/_/de'i tshe na spyan ras gzigs dbang phyug khyod bram ze rgad po zhig tu gyur te/_khyod kyis bud med nad pa de la 'di skad du khyod ma 'jigs shig_/grong khyer 'di na dmag gi dpung gis 'jigs pa'am/_gcan gzan mang po'i 'jigs 
[\[235b\]]
[\[235b.1\]]pa'am/_gzhan ci yang med kyi bcom ldan 'das rin po che snying po grong khyer du gshegs pa de la mchod pa bya ba'i phyir skye bo mang po dag phan tshun du rab tu rgyug pa yin no zhes smras so/_/de nas bud med des bu khye'u de la smras pa/_bu nga'i lag nas drongs la mdun du song ste 
[\[235b.2\]]gang na bcom ldan 'das bzhugs pa der khrid cig ces byas so/_/byis pa de yang sangs rgyas kyi 'od zer gyi mthus ma dang lhan cig tu grong khyer gyi sgo der phyin to/_/gang gi tshe bcom ldan 'das grong khyer du gshegs pa'i tshe de na sems can nad pa dang /_long ba dang /_'on pa dang /_
[\[235b.3\]]theng po dang /_sgur po dang /_smyon pa la sogs pa 'dug pa de dag thams cad sos par gyur to/_/gang gi tshe bud med de gang du bram ze chen po rgya mtsho'i rdul zhes bya bas smon lam btab pa dang /_gang du byang chub sems dpa' mang po dag gis bla na med pa yang dag par 
[\[235b.4\]]rdzogs pa'i byang chub tu lung bstan pa thob pa der phyin pa de'i tshe bud med de yang sos par gyur te/_der sangs rgyas nyid du smon lam btab pa gang gi tshe bram ze rgya mtsho'i rdul 'di 'tshang rgya bar 'gyur ba de'i tshe bdag de'i bstan pa la gnas te/_gang gis bdag skyes pa'i phung po 
[\[235b.5\]]blangs te/_sangs rgyas bstan pa'i phyir khrid pa'i bram ze de ji ltar lung bstan pa bzhin/_bdag gis kyang der sangs rgyas nyid du lung bstan pa thob par gyur cig ces byas nas/_bud med de la sangs rgyas legs par ston pa'i bram ze gang yin des/_'di skad du 
[\[235b.6\]]bdag sems can 'jigs shing skrag pa ji snyed yod pa de dag thams cad kyi skyabs su gyur cig ces smon lam btab pa de'i tshe bud med des kyang 'di skad du khyod sems can 'jigs shing skrag pa ji snyed yod pa gang dag gi skyabs su gyur pa de'i tshe nga dran par gyis shig_/'on tang 
[\[235b.7\]]bdag gis kyang grogs bgyi'o zhes smras nas/_de'i tshe bud med kyis der sangs rgyas nyid du smon lam btab bo/_/gang gi tshe lha mo dri ma med pa'i 'od kyis sangs rgyas bcom ldan 'das las sngon skyes pa'i rgyud thos pa de'i tshe smon lam chen po btab nas 'di skad ces smras 
[\[236a\]]
[\[236a.1\]]so/_/de ltar byang chub sems dpa' de dag thams cad sangs rgyas par gyur la/_bdag ni da dung du bud med kyi gzugs su snang ba ni bdag shin tu ngo tsha mod kyi/_'on kyang bcom ldan 'das kyis las chen po ji skad du bka' stsal pa ni gzhan du mi 'gyur 
[\[236a.2\]]te/_bdag gis bud med du skye ba ma blangs na/_bcom ldan 'das kyis bka' stsal pa'i las de dag kyang ji ltar byed par 'gyur/_de bas na 'dod chags dang /_zhe sdang dang /_gti mug dang ldan pa'i bud med gzhan dag ji lta ba bzhin du der bdag bud med kyi gzugs 
[\[236a.3\]]su snang bar byas la/_gang gi tshe bdag gi sangs rgyas kyi phrin las thams cad dang /_smon lam rnams dran par 'gyur ba de'i dus la bab pa na gzhon nu 'di dang lhan cig tu li yul du skye ba blangs te/_bcom ldan 'das kyis ji skad bka' stsal pa de bzhin du gyur cig_/
[\[236a.4\]]gang gi tshe li yul du gnod pa byung bar gyur pa na der bdag cag sgrol ba por gyur cig_/de nas thams cad mi mjed kyi 'jig rten gyi khams 'dir 'ongs nas lha dang mi'i nang du bud med kyi skye ba len pa na bdag gang du song yang rung ste/_thams cad du tshe rabs dran par gyur cig_/
[\[236a.5\]]gang gi tshe sangs rgyas kyis bka' stsal pa 'di byas te/_'chi ba'i dus byas nas kyang gang na bud med kyi ming yang med pa'i 'jig rten gyi khams bde ba can du skye bar gyur cig_/der yang ring po mi thogs par phyir 'dir 'ongs nas 'gro ba lngar gtogs pa'i sems can sdug 
[\[236a.6\]]bsngal ba rnams yongs su grol bar byed par gyur cig_/gang gi tshe byams pa 'dir gshegs pa'i tshe yang byang chub sems dpa' nam mkha'i tshig ji lta ba bzhin du tshul bzhin du blta ba'i phyir 'gro bar gyur cig_/tshe rabs thams cad du sems can ji snyed kyis bdag dang lhan 
[\[236a.7\]]cig tu bsod nams bgyis pa'am/_bgyid par 'gyur ba'am/_yang na mthong ba'am/_ming thos kyang rung ste/_de dag thams cad bdag gis yongs su grol bar byed par gyur cig_/ces smon lam btab bo/_/gang gi tshe lha mo dri ma med pa'i 'od kyis de skad smras pa 
[\[236b\]]
[\[236b.1\]]de'i tshe bcom ldan 'das kyis 'di skad ces bka' stsal to/_/sngon gyi tshe bram ze rgya mtsho'i rdul zhes bya bar gyur pa gang yin pa de ni/_bcom ldan 'das shAkya thub pa nga yin no/_/gang gis bud med de sangs rgyas bcom ldan 'das bstan pa'i bram ze rgad por gyur pa gang yin pa 
[\[236b.2\]]de ni byang chub sems dpa' 'phags pa spyan ras gzigs dbang phyug 'di yin no/_/bud med nad par gyur pa gang yin pa de ni rgyal po ma skyes dgra'i bu mo lha mo dri ma med pa'i 'od 'di yin no/_/de'i bu khye'ur gyur pa gang yin pa de ni gzhon nu rdo rje sde 'di yin no/_/phyis 'byung 
[\[236b.3\]]ba gang yin pa de dag kyang bshad par bya ste/_skar rdo rnams dang /_gser gyi rigs kyi nang na ni/_thog ma kho nar dge bsnyen ma hu sha las zug ste/_mi'i rgyud chags par gyur nas/_dge bsnyen ma hu sha gser gyi rigs kyi yul de na gnas par gyur to/_/dge bsnyen ma 
[\[236b.4\]]hu sha de ni lha'i rigs yin te/_lha rnams kyi nang nas lha mo zhig la skyon byung bar gyur nas/_de chad pas gcad de gser gyi ri la btang ngo /_/dmod pa yang bor te/_khyod der mi la za ba'i srin mor gyur cig ces byas so/_/de nas des tshong pa mang po gser 'dod pa'i 
[\[236b.5\]]phyir gser gyi rigs kyi ri der song ba gang yin pa rnams la bstan te/_srin mo des tshong pa de dag dang lhan cig tu 'dod pa'i bde ba nyams su myong ngo /_/gang gi tshe dus gzhan zhig na 'gron po gzhan dag der lhags par gyur pa na sngar 'ongs pa gang dag dang lhan cig tu 
[\[236b.6\]]'dod pa'i bde ba nyams su myong bar gyur pa de dag ni zos so/_/lhas dmod pa bor ba'i srin mo de yang srin mo gzhan gang dag dang 'gron du 'gron pa de dag dang 'dod pa'i bde ba nyams su myong ba lnga brgya po dag dang grogs mor gyur to/_/de na byang chub sems dpa' 'og 
[\[236b.7\]]pag can zhes bya ba zhig ded dpon du gyur to/_/gang gi tshe lha rnams kyis de nyes pa las tshangs par byed pa de'i dus la bab pa na/_de'i tshe de las bu mo zhig btsas te hu sha zhes bya bar ming btags so/_/hu sha de yang sngon de bzhin gshegs pa pad ma'i 'dab ma dri 
[\[237a\]]
[\[237a.1\]]ma med pa'i rgyu skar gyi rgyal po mngon par shes pa'i me tog kun tu rgyas pa'i sangs rgyas kyi zhing na gnas pa las 'di skad du sngon lha las gyur pa'i srin mo 'di ni tshe rabs mang por bdag gi mar gyur pa yin na/_da ltar byang chub sems dpa' 'og pag 
[\[237a.2\]]can bza' bar chas kyis/_bdag 'di'i bu mor gyur la de'i sdig pa'i las dgag par bya'o/_/zhes snying rje rje skad du zlos par byed do/_/de'i tshe 'gron pa gzhan dag der lhags so/_/de nas 'og pag can 'khor dang bcas pa'i sgo rnams bcad nas/_bza' bar chas 
[\[237a.3\]]so/_/gsar du lhags pa rnams dang ni 'dus so/_/de nas 'og pag can de dang /_srin mor 'dus par gyur pa hu sha zhes bya ba bu mo chung ngu des pha 'og pag can la 'di skad du pha jo bo ci nas bdag cag srin mo 'di dag gis ma zos par bros te bzhud do zhes smras so/_/
[\[237a.4\]]de'i tshe 'og pag can de rang gi bu mo des thar bar byas so/_/'og pag can gyis kyang 'gron po lnga brgya po thams cad thar bar byas te kun tu lhan cig tu bros so/_/de'i tshe srin mo de der song nas 'og pag can de ma rnyed nas/_der gsar du lhags pa'i 'gron pa gang yin pa de 
[\[237a.5\]]dag bor te/_'og pag can la sogs pa 'gron pa rnams tshol ba'i phyir rgyug go/_/de sngon lha'i 'jig rten na gnas pa'i tshe phyi la phyin pas de'i phyir chad pas bcad de/_lha rnams kyis rna ba bcad nas gser gyi rigs kyi ri la bzhag ste/_de la lha rnams kyis 'di skad du 
[\[237a.6\]]dmod pa bor te/_gang gis khyod la 'di skad du khyod kyi rna ba sus bcad ces the tshom 'dri bar 'gyur ro/_/des khyod dmod pa las thar bar gyur te/_phyir lha'i 'jig rten na song nas sngon bzhin du lhar 'gyur ro zhes byas so/_/de nas de'i tshe lha'i 'jig rten du phyir 'gro 
[\[237a.7\]]ba'i dus la bab ste/_de 'gron po mang po dag tshol ba'i phyir rgyug pa na/_zhab ma ring po bgos pa bsnyil nas/_de sngon [{]ri dgas [,]ri dwags [}]kyi spu las gos byas pa gang yin pa gyon te/_skra spyi bor bcings nas/_gang gi tshe tshong pa bros pa de dag gi phyi bzhin du 'ongs pa de'i tshe/_ded 
[\[237b\]]
[\[237b.1\]]dpon 'og pag can de dang /_tshong pa lnga brgya po de dag bzung nas zhab ma'i nang du brubs te phrag pa la bkal lo/_/de'i tshe 'og pag can gyis bgad pa dang /_srin mo des dris pa/_mi'i bu khyod ci'i phyir dgod/_/ji ste drang por ma smras na khyod kyi khrag sa la pho ste btang ngo /_/de 
[\[237b.2\]]nas ded dpon 'og pag can gyis de la 'di skad du 'di ltar mthu che ba khyod kyi rna ba mi sus ji ltar bcad ces smras pa na/_de'i tshe des 'gron pa de dag btang nas bar snang la gnas te/_'di skad du yul 'di'i ming ni rna ba'i phyir gser gyi rigs zhes bya bar 'gyur ro/_/zhes smras 
[\[237b.3\]]nas/_rna ba snga ma kho na bzhin du byung bar gyur te/_lha'i 'jig rten du song nas phyir lhar gyur to/_/ded dpon 'og pag can de yang 'gron pa de dag dang lhan cig tu phyir gser gyi rigs kyi ri la log ste de na bu mo de gso zhing 'dug go/_/srin mo de dag thams cad kyang sbrum par gyur te/_
[\[237b.4\]]de dag gi nang na gang dang lhan cig tu 'dod pa'i dga' ba nyams su myong nas de'i 'og tu sems can de nyid mi gsod pa ni 'ga' yang med do/_/de nas srin mo de dag thams cad ngo tsha bar gyur nas bu de rnams gsos te/_hu sha yang lha bzhin du mchod pa'i gnas su byas so/_/
[\[237b.5\]]der de dag gi bu gzhon nu thog mar btsas pa de ni hu sha'i khyim thab tu gyur te/_de phyin cad gser gyi rigs kyi mi'i rgyud byung bar gyur to/_/'gron po de dag gi bu byung ngo cog dang lhan cig tu 'dod pa'i dga' ba byas kyang de dag thams cad mgu bar byed ma nus te/_de ltar des 
[\[237b.6\]]de'i tshe 'dod pa'i bde ba dam bcas pa las thams cad mgu bar byed ma nus pas de'i las kyis rtag tu bud med du skye bar gyur to/_/hu sha las bu cig byung nas dge bsnyen ma hu shar gyur te/_hu sha de'i bur gyur pa gang yin pa de der rgyal por gyur te/_de phyin cad mi'i rgyud 
[\[237b.7\]]chags par gyur nas/_dge bsnyen ma hu sha gser gyi rigs kyi ri de la lha'i gzhal med khang gi nang na gnas shing lha dang mi rnams dang /_srin mo rnams la chos ston to/_/gang gi tshe hu sha 'chi ba'i dus byed pa na srin mo lnga brgya po gang yin pa de dag dang /_lha dang srin po 
[\[238a\]]
[\[238a.1\]]de las chos thos pa gang yin pa de dag da ltar gser gyi rigs kyi yul gyi srung mar gyur to/_/de'i tshe na dge bsnyen ma hu shar gyur pa gang yin pa de ni da ltar dri ma med pa'i 'od 'di yin no/_/u rgyan gyi rgyal por gyur pa gang yin pa de ni li yul gyi rgyal po 
[\[238a.2\]]thog mar byung ba dang /_gnyen byed cing bdag nyid dang /_yul 'bul bar byed pa gang yin pa'i skar rdo'i rgyal por gyur pa 'di yin no/_/ka spa ra'i rgyal por 'gyur ba gang gis bcom ldan 'das kyi spyan sngar bdag ni phar gyur cig ces smras pa gang yin pa de ni skar rdo'i 
[\[238a.3\]]rgyal po dbang phyug go cha zhes bya ba dri ma med pa'i 'od kyi phar 'gyur ro/_/ka spa ra'i rgyal po'i btsun mor gyur pas 'di skad du bdag ni mar gyur cig ces smras pa gang yin pa 'di ni rgyal po dbang phyug go cha de'i btsun mo dam par 'gyur ro/_/lha mo de'i ming por gyur pa 
[\[238a.4\]]gang gis bdag ni sdug pa'i ming por gyur te/_gang gi phyir skyo ba chen po thob nas skyo ba de la mi gtsang ba'i ting nge 'dzin thob par gyur cig ces smon lam 'debs pa gang yin pa 'di ni ming por 'gyur ro/_/nu mo tha [{]chungs su [,]chung du [}]gyur pa gang gis 'di skad du gang gi tshe/_bdag mya ngan 
[\[238a.5\]]gyis 'chi bar 'gyur ba de'i tshe khyod dge ba'i bshes gnyen dge slong gi thad du song nas der 'khor ba las grol bar gyur cig ces smon lam 'debs pa gang yin pa 'di ni nu mo tha [{]chungs su [,]chung du [}]'gyur ro/_/rdo rje sde'i nu bo tha [{]chungs [,]chung [}]gang gi li yul gyi phyir de dang lhan cig tu smon 
[\[238a.6\]]lam btab pa gang yin pa 'di ni ming por gyur te/_skar rdo'i rgyal por 'gyur ro/_/rgyal po ma skyes dgra'i grong khyer skyong ba gang yin pa 'di ni gser gyi rigs kyi rgyal por 'gyur ro/_/bud med gang gis sbyin pa ni byin la tshul khrims ni ma bsrungs pa gang yin pa 'di 
[\[238a.7\]]ni rgyal po de'i btsun mor 'gyur ro/_/de nas de'i tshe sangs rgyas bcom ldan 'das kyis lha rnams la bka' stsal pa/_gang gi tshe lha mo 'di li yul du dang por skye ba'i dus la bab pa na byang chub sems dpa' byams pa dga' ldan na gnas pa lha dang bcas pas bskul 
[\[238b\]]
[\[238b.1\]]te/_sngon rdo rje sde las gyur pa'i lha gang yin pa de dang /_sngon dri ma med pa'i 'od las gyur pa'i lha mo gang yin pa de dang /_grogs mor gyur pas thob pa gang dang lhan cig tu smon lam btab par gyur pa gang yin pa de la lha de dag gis bskul te/_lha'i skye ba bor la mi'i 
[\[238b.2\]]skye ba long shig ces thams cad la dran par byed do/_/rgyal po ma skyes dgra'i grong khyer skyong bar gyur pa gang yin pa de dang /_grong khyer skyong ba de'i bur gyur pa la yang lha'i 'jig rten nas lha rnams kyis skul bar byed do/_/pha dang mar gyur pa gang yin pa dang lhan cig tu 
[\[238b.3\]]smon lam 'debs 'debs pa gang yin pa rnams la yang de'i tshe lha rnams kyis bskul te/_sangs rgyas kyis bka' stsal pa gang yin pa dang /_smon lam btab pa gang yin pa rnams kyi dus ni da bab kyis/_li yul du skye ba long shig ces dran par byed do/_/de la byang 
[\[238b.4\]]chub sems dpa' rdo rje sde zhes bya ba'i lha gang yin pa de ni li yul gyi rgyal por 'gyur ro/_/sa thob pa'i rigs kyi bud med gang yin pa de ni tshe rabs lnga'i bar du li yul gyi rgyal mor 'gyur ro/_/li yul du ni tshe rabs drug tu skye ba len te/_rgyal po byang chub sems 
[\[238b.5\]]dpa'i btsun mor 'gyur ro/_/gang gi tshe 'phags skyes po'i phyogs byas pa'i las de'i dus la bab pa na de'i rgyud du gyur pa ji snyed pa rnams sum par 'gyur ro/_/gang gi tshe li yul du thog mar sum pa 'ongs pa de'i tshe lha mo 'di lha'i nang nas shi 'phos nas skar rdo'i rgyal 
[\[238b.6\]]po'i bu mor 'gyur ro/_/gang gi tshe 'a zha dang sum pa 'ong ba'i dus la bab pa de'i tshe lha mo dri ma med pa'i 'od 'dis rgyal po ma skyes dgra'i grong khyer skyong ba khyim thab tu gyur pa 'di khrid nas gser gyi yul du khrid de 'ong bar 'gyur ro/_/de'i tshe der dmag gi dpung de dag 'ongs 
[\[238b.7\]]nas de'i pha skar rdo'i rgyal po de dang /_ming po rab gnyis g.yul der 'chi bar gyur te/_de'i tshe dri ma med pa'i 'od mya ngan gyis gzir nas mya ngan gyi khang bur zhugs te/_gzhan la dri mi dgos par mi gtsang ba'i ting nge 'dzin thob par 'gyur ro/_/gang gi tshe gdong dmar 
[\[239a\]]
[\[239a.1\]]rnams kyis li yul bran du 'gyur ba'i dus la bab pa na/_rgyal po rnam par rgyal ba'i rtsal de g.yul der gsod par 'gyur ro/_/de'i bu rgyal po rnam par rgyal ba'i grags pa zhes bya ba zhig 'byung bar 'gyur ro/_/skar rdo'i rgyal po dbang phyug go cha 
[\[239a.2\]]zhes bya ba ni bu dang bcas te/_li'i rgyal po dang lhan cig tu g.yul gyi nang du 'chi bar 'gyur ro/_/da ltar gyi rdo rje sde 'di ni de'i bu rnam par rgyal ba'i go cha zhes bya bar 'gyur te/_skar rdo'i rgyal por 'gyur ro/_/des kyang lo gcig rgyal srid thob par 'gyur te/_
[\[239a.3\]]de la rnam par rgyal ba'i grags pa ni li yul du 'byung ngo /_/rnam par rgyal ba'i go cha ni skar rdor 'byung ngo /_/gang gi tshe dri ma med pa'i 'od la sangs rgyas bcom ldan 'das rnams kyis 'od zer btang ste/_bzod pa thob par 'gyur ba de'i dus la bab pa de'i tshe dge byed 
[\[239a.4\]]kyi phyogs dang sdig byed kyi phyogs de dag kyang so sor sder 'cha' bar 'gyur ro/_/de'i tshe dge byed dang /_sdig byed gnyis kyi pha sngon chom rkun pa lnga brgya spyug par byed pa gang yin pa de rgyal por 'gyur te/_blon po chen po ni gnyis 'byung bar 'gyur ro/_/rgyal po'i bu 
[\[239a.5\]]rnam par rgyal ba'i grags pa zhes bya ba ni li yul gyi rgyal por 'gyur ro/_/rnam par rgyal ba'i go cha zhes bya ba ni skar rdo'i rgyal por 'gyur ro/_/gzhon nu de gnyis las dge byed ni blon po chen po gtso bo shos kyis gsos so/_/cig shos ni sdig byed kyis gsos so/_/
[\[239a.6\]]gang gi tshe dge byed btsas pa de'i tshe tshong pa lnga brgya 'ongs te/_li yul du skyes nas yul de na dge ba byed do/_/gang gi tshe sdig byed btsas pa na chom rkun lnga brgya spyugs pa de dag li yul du skyes te sdig pa byed do/_/gang gi tshe gzhon nu sdig byed btsas pa na chom po lnga 
[\[239a.7\]]brgya po de dag rgyal po'i pha'i thad du btang ngo /_/de nas de'i tshe gzhan dag cig la bya ba gang yin pa 'di khyod kyis byos shig ces bsgo nas blon po chen po de'i gtso bo de'i lag pa bcad do/_/cig shos ni bsad do/_/de yang sngon gang gi tshe sdig byed kyis dge byed kyi mig phyung 
[\[239b\]]
[\[239b.1\]]ba de'i tshe blon po chen po de dag phan tshun kho na byung nas de phyin cad tshe rabs thams cad du gcig gi dgrar gcig gyur to/_/de la blon po chen po gtso bo ni skar rdo'i rgyal por 'gyur ro/_/cig shos ni li yul gyi rgyal por 'gyur ro/_/de gnyis kyang phyis phan tshun 'thab 
[\[239b.2\]]par 'gyur ro/_/sdig byed kyi phyogs sngon dge byed kyi mig 'byin pa gang yin pa de dag gis li'i rgyal po gsod par 'gyur te/_gang gi tshe gdong dmar rnams li yul 'dzin par 'gyur ba'i dus la bab pa de'i tshe de gnyis phan tshun 'thab par 'gyur ro/_/de'i tshe lha mo 
[\[239b.3\]]dri ma med pa'i 'od kyi ming po da ltar rdo rje sde zhes bya ba 'di skar rdo'i rgyal po rnam par rgyal ba'i go cha zhes bya bar 'gyur te/_ming po de'i phyir mya ngan gyis gzir bar 'gyur ro/_/gang gi tshe sangs rgyas kyi 'od zer de'i steng du gnas par 'gyur ba'i dus la bab pa na des skar rdo'i 
[\[239b.4\]]rgyal po pham par 'gyur ro/_/ci ste bsod nams dang mi ldan na ni dri gtsang khang dang dge 'dun gyi kun dga' ra ba gzhig par bya'o zhes sangs rgyas bcom ldan 'das la smon lam 'debs 'debs pa gang yin pa de rnams kyang de dag gis grogs byed par mi 'gyur ro/_/
[\[239b.5\]]gang gi tshe gdong dmar dag gis grogs byed cing li yul 'dzin par 'gyur la/_dge 'dun gyi kun dga' ra ba dang dri gtsang khang rnams 'jig par byed pa de'i tshe skar rdo'i rgyal po 'pham par 'gyur ro/_/gang gi tshe ring por mi thogs par gdong dmar rnams 'ong ba'i dus 
[\[239b.6\]]la bab pa de'i tshe dri ma med pa'i 'od shin tu mya ngan skye bar 'gyur te/_de'i tshe sangs rgyas bcom ldan 'das de dag dang /_li yul gyi srung ma'i lha gang yin pa de dag gis dgongs par 'gyur ro/_/de na dri ma med pa'i 'od gcig pu mya ngan gyi khang bu'i nang na 'dug cing 
[\[239b.7\]]sangs rgyas rnams la gsol ba 'debs so/_/bdud rtsi rnga sgra zhes bya ba'i gzungs sngags kyang brjod nas/_de bzhin gshegs pa 'od dpag med la gsol ba 'debs te/_'di skad du yang na ni ming po dang mjal bar gyur cig_/yang na ni 'gum par gyur cig 
[\[240a\]]
[\[240a.1\]]yang na ni 'khor ba las mthar phyin par gyur cig ces zer ro/_/de nas nang par gyi dus su sangs rgyas bcom ldan 'das de dag gis de'i steng du 'od zer btang ste/_gzungs sngags dang /_bzod pa yang thob par 'gyur ro/_/de'i tshe sangs rgyas rnams dang /_
[\[240a.2\]]lha rnams kyis legs so zhes bya ba byin te/_lha'i bu rnams dril bu'i sgra sgrogs shing rnga bo che dang /_rol mo'i sgra rnams sgrogs te/_'di skad du phyir mi ldog pa'i byang chub sems dpa' las chen po byas so zhes zer ro/_/de'i tshe 'di snyam du pha ma la drin du gzo bar byas 
[\[240a.3\]]pas na bdag la mchod pa byed do snyam du bdag nyid kyis shes nas las dang por byed par 'gyur te/_sngon gang gi tshe dge byed kyis yid bzhin gyi nor bu rin po che las rin po che'i char phab pa na/_blon po chen po dang /_dge byed kyi phyir thog ma smon lam btab pa de'i tshe gzhan dag 
[\[240a.4\]]cig gis 'di skad du gang gi tshe bdag cag smon lam btab pa de dag thams cad las ldog par ma gyur na/_phyis ci nas bstan pa cung zad kyang 'jig par mi 'gyur bar grogs bgyi'o/_/gzhon nu rnam par rgyal ba'i go cha zhes bya ba skar rdo'i rgyal por 'gyur ba des kyang 
[\[240a.5\]]grogs byed par 'gyur ro/_/sdig byed kyi phyogs gang dag gi blon po chen po dang /_dge byed kyi phyir smon lam btab pa yang phyis ldog par 'gyur ro/_/gang gi tshe bcom ldan 'das kyis tshig de skad ces bka' stsal pa de'i tshe spyan ras gzigs dbang phyug gis 'di skad ces 
[\[240a.6\]]gsol to/_/bdag gis kyang de'i tshe bskul bar bgyi'o/_/de dag thams cad la bdag gis chos kyang bshad par bya ste/_ci nas thams cad 'dzin par 'gyur zhing /_gzhan dag la yang 'chad par 'gyur ba de ltar bgyi'o/_/bdag gi sring mo 'di yang bdag dang 
[\[240a.7\]]lhan cig tu byang chub kyi spyad pa lhan cig tu spyod spyod pa lags so/_/de nas de'i tshe lha thams cad langs te 'di skad du bdag cag kyang der mchi bar 'tshal lo zhes gsol to/_/de'i tshe sangs rgyas bcom ldan 'das kyi steng du lha'i me tog gi char bab bo/_/lha'i sil snyan 
[\[240b\]]
[\[240b.1\]]rnams kyang dkrol lo/_/de nas sangs rgyas bcom ldan 'das kyis 'di skad ces bka' stsal to/_/sangs rgyas bcom ldan 'das de dag gis de'i steng du 'od zer rnams btang ste/_'od zer de dag las dgongs pa'i don ji lta ba bzhin du tshig brjod pa rnams byung ste/_ci nas 
[\[240b.2\]]gzungs sngags kyi tshig thob par 'gyur ba dang /_gang gi tshe ming po rnam par rgyal ba'i go cha g.yul las pham pa de'i don gyi phyir gzungs sngags thob par 'gyur ba dang /_gzungs sngags de dag thob pas gzhan rnams kyang thob par 'gyur ba dang /_gang gis bcom 
[\[240b.3\]]ldan 'das kyis li yul gyi don du bka' stsal pa'i las de dag byed par 'gyur ba'i phyir mya ngan gyi khang bu gang na zhum zhing 'dug pa der sangs rgyas bcom ldan 'das de dag las gzungs sngags thob par 'gyur ro/_/de bzhin gshegs pa dgra bcom pa yang dag par 
[\[240b.4\]]rdzogs pa'i sangs rgyas mi gnas pa'i blo'i rgyal po gnod pa zhi bar mdzad pa la phyag 'tshal lo/_/de bzhin gshegs pa dgra bcom pa yang dag par rdzogs pa'i sangs rgyas shes pa'i blo can rab rib kyi mun pa rab tu zhi bar mdzad pa la phyag 'tshal lo/_/de bzhin gshegs 
[\[240b.5\]]pa dgra bcom pa yang dag par rdzogs pa'i sangs rgyas glang po che'i bdag po la phyag 'tshal lo/_/de bzhin gshegs pa dgra bcom pa yang dag par rdzogs pa'i sangs rgyas rdo rje ltar gcod pa la phyag 'tshal lo/_/de bzhin gshegs pa lha'i rgyal po la phyag 'tshal 
[\[240b.6\]]lo/_/de bzhin gshegs pa mu stegs thams cad las shin tu 'phags pa'i rgyal po la phyag 'tshal lo/_/de bzhin gshegs pa ting nge 'dzin gyi mchog la phyag 'tshal lo/_/de bzhin gshegs pa mtshan gyi rgyal po la phyag 'tshal lo/_/de bzhin gshegs pa 
[\[240b.7\]]snang bas snang bar mdzad pa la phyag 'tshal lo/_/de bzhin gshegs pa mu stegs thams cad kyi rgyal po la phyag 'tshal lo/_/de bzhin gshegs pa sbyin byed kyi rgyal po la phyag 'tshal lo/_/de bzhin gshegs pa rdo rje ltar 'gro ba yon tan gyi dbang phyug rgyal mo la 
[\[241a\]]
[\[241a.1\]]phyag 'tshal lo/_/de bzhin gshegs pa ye shes la 'jug pa la phyag 'tshal lo/_/de bzhin gshegs pa ta la ltar rab tu brtan pa la phyag 'tshal lo/_/sangs rgyas bcom ldan 'das de dag gi mtshan rnams 'dzin pa gang yin pa de ni 
[\[241a.2\]]sdug bsngal las yongs su thar bar 'gyur ro/_/sngon byas pa'i sdig pa rnams kyang bshags par 'gyur ro/_/tshe 'di la yang phyug por 'gyur ro/_/mu ge'i nang du skye bar mi 'gyur ro/_/gnod pa thams cad las yongs su thar bar 'gyur ro/_/tad+ya thA/_tA rke/_
[\[241a.3\]]tA rke rke/_te rkA tsa kre/_ta rkA tiSh+Thi te swA hA/_gzungs sngags 'di ni phyir mi ldog pa'i 'khor lo zhes bya ste/_su 'di brjod pa ni phyir mi ldog par 'gyur ro/_/bsgrub pa'i thabs ni 'di yin te/_kha zas mi za bar g.yeng ba med pa'i sems kyis 'chag bzhin du nyin mtshan 
[\[241a.4\]]du bzlas brjod byas na rnam par rtog pa 'byang bar 'gyur zhing dran pa dang ldan par 'gyur te/_bslab pa'i gzhi 'dzin pas bzlas brjod bya'o/_/tad+ya thA/_o ha ni/_o ha ni/_mo ha ni/_hu hru re/_hu hu re/_nu ba te/_dzam b+ha ni/_stam b+ha ni swA hA/_gzungs sngags 
[\[241a.5\]]'dis ni skye ba med pa'i bzod pa thob par 'gyur te/_zhag gsum gyi bar du bslab pa 'dzin pas g.yeng ba med pa'i sems kyis 'chag bzhin du bzlas brjod byas na tshe 'di la ma grub na yang tshe phyi ma la nges par 'grub par 'gyur ro/_/tad+ya thA/_tsa re tsa re/_yak+She yak+She_/yak+Sha 
[\[241a.6\]]yak+Sha/_nud d+hiSh+Thi te/_kA la pa/_a tiSh+Thi te/_bud d+ha a d+hiSh+Thi te sa twa/_a d+hiSh+Thi te swA hA/_gzungs sngags 'dis ni sdig pa thams cad bshags par 'gyur te/_zla ba bdun gyi bar du nyin lan gsum mtshan lan gsum bzlas brjod bya'o/_/tad+ya thA/_mai tre/_mai 
[\[241a.7\]]tri/_rag trai/_mug tre/_k+Sha ye k+Sha ye/_mu ba te/_mai tre/_bud d+ha a d+hiSh+Thi te swA hA/_gzungs sngags 'dis ni 'thun pa'i bzod pa thob par 'gyur ro/_/bsgrub pa'i thabs ni 'di yin te/_nang gsum bzlas brjod byas na/_lan cig kyang stong stong bya'o/_/rtag 
[\[241b\]]
[\[241b.1\]]tu gnyid mi log pa dang /_khrus bya ba dang /_gtsang ba dang /_gos gtsang ma gyon pas zan zos pa'i 'og tu sku gdung dang ldan pa'i mchod rten dang /_sangs rgyas kyi sku gzugs kyi spyan sngar g.yeng ba med pa'i sems kyis bzlas brjod byas te/_du ru ka'i bdug pas bsregs 
[\[241b.2\]]na nad chen po rnams zhi bar 'gyur ro/_/gsang sngags de dag gis mar la lan stong bzlas brjod byas te/_nad pa la blud pa dang /_lus la bsku bar bya'o/_/'di las sman grags pa ji lta bu yang rung ba de dag la nad pas nang gsum du nyin gcig bzhin du lan stong stong bzlas 
[\[241b.3\]]brjod bya ste/_sra rtsi pog sreg cing /_dri chu dang /_dri zhim pos bsgos pa'i 'bru mar gyi mar me dang /_ro sna gcig dbul bar bya'o/_/gang gi tshe cho ga 'di bzhin du bzlas brjod byas na/_nad tshabs chen po rnams kyang med par 'gyur te/_tad+ya thA/_shud d+he bud d+he/_A ra dze/_a 
[\[241b.4\]]ra dze/_a nu ba de/_sang ka la pe mai tre bud d+ha a d+hiSh+Thi te swA hA/_nang bdun gyi bar du nyin gcig bzhin du lan stong stong bzlas brjod byas te/_sems zhi bar byas na 'thun pa'i bzod pa 'thob par 'gyur te/_bslab pa 'dzin pas bzlas brjod bya'o/_/tad+ya thA/_sa sa sa sa/_mi mi 
[\[241b.5\]]mi mi/_gi ra a d+hiSh+Thi te/_dzam b+ha ko ti/_a pa ra dzi te/_kal pa ba ti/_dzam b+ha ko Ti/_ka kA mi le/_ban dzi ni bi ti ni/_sa na sa ra/_ki Ti badzra le/_pa lA tai/_ma mu shes ka lA bai/_nau dza re/_a yiSh+tha ka ka le swA hA/_gzungs sngags 'di ni mi gnas zhes bya ste/_
[\[241b.6\]]'dis sa thob par 'gyur ro/_/bsgrub pa'i thabs ni 'di yin te/_gtsang zhing khrus byas pa dang /_gos sar pa gyon cing bslab pa 'dzin pas/_sku gdung dang ldan pa'i mchod rten nam/_sangs rgyas kyi sku gzugs kyi spyan sngar bzlas brjod byas na rgyal po'i 
[\[241b.7\]]'jigs pa dang /_'jigs pa gzhan thams cad las thar bar 'gyur te/_kha zas mi za bar lan stong bzlas brjod bya'o/_/de la dri ni 'di yin te/_a ga ru dang /_'bug sug hang dang /_ga bur dang /_shug pa dang /_tsan dan rnams so/_/bdug pa yang 'di dag 
[\[242a\]]
[\[242a.1\]]las sbyar bar bya ste/_der bdug par bya'o/_/mar me yang de dag gi phye ma dang sbyar te sbar ro/_/yang na de dag gi dris kyang bsnyen bkur bya zhing chu dang sbyar te/_des gtor bar bya'o/_/ro sna gcig kyang der gzhag par bya ste/_des bsgos pa'i chu la 
[\[242a.2\]]bzlas brjod byas pas steng du gtor bar bya'o/_/gang gis cho ga 'di bzhin du byas na nyes pa sna tshogs las grol bar 'gyur zhing 'jigs pa thams cad las thar bar 'gyur te/_'jigs pa de las thar bar ma gyur gyi bar du snga dro zhing lan sum cu gsum gsum bzlas brjod 
[\[242a.3\]]bya'o/_/cho ga 'di bzhin du bzlas brjod byas pa gang yin pa de ni 'jigs pa'am/_gnod pa gang las kyang grol bar mi 'gyur ba med do/_/ci ste bsgrubs na las gang brtsams kyang rung ste mi 'grub pa med do/_/gang zhig sgrub pa'am/_yang na skud pa 'dogs sam/_yang 
[\[242a.4\]]na bris te 'chang na gnod pa thams cad las thar bar 'gyur te/_mi bsod nams dang ldan pa zhig ni tshe 'di nyid la 'thob par 'gyur ro/_/ji ste des thob par ma gyur na yang tshe phyi ma la gdon mi za bar 'thob par 'gyur ro/_/tad+ya thA/_ga bi li/_ka pi la/_bin Te/_b+hU na dza 
[\[242a.5\]]ra stu/_mi la ta la mi la ta la/_ad dwa re swA hA/_gzungs sngags 'di bzlas brjod byed pa gang yin pa des ni sems can thams cad la byams par bya'o/_/bsgrub pa'i thabs ni 'di yin te/_khrus legs par byas shing gos gtsang ma bgos pa kha zas mi bza' bar/_
[\[242a.6\]]sku gdung dang ldan pa'i mchod rten nam/_sangs rgyas kyi sku gzugs kyi spyan sngar lan sum stong bzlas brjod bya'o/_/de'i bdug pa ni 'di yin te/_'bug sug hang dang /_ga bur dang /_du ru ka dang /_kA la nu sa ri dang /_sha'i le ya ka rnams kyis bdugs te/_gang 
[\[242a.7\]]gis cho ga 'di bzhin du bzlas brjod byas pa la ni khro zhing sdang ba thams cad dang bar 'gyur ro/_/tsan dan dang /_gur gum dang /_shing mngar dang /_kar ko ti dang /_shug pa dang /_sman 'di rnams bsogs pa la gzungs sngags 'di lan sum stong bzlas brjod byas te/_
[\[242b\]]
[\[242b.1\]]lus la btags na de la byad stems kyis tshugs par mi nus la/_byas zin pa yang 'jig par 'gyur te/_byams pa'i sems dang ldan pa dang /_bslab pa 'dzin pas bzlas brjod bya'o/_/tad+ya thA/_ra re ra rA phu/_pha na Ne le bi li pha ba kA rA mug te mun d+ha re swA hA/_gzungs 
[\[242b.2\]]sngags 'di ni ting nge 'dzin yongs su rdzogs par byed pa ste/_mdzod ji lta bu dang ting nge 'dzin gyi rnam pa ji lta bu 'dod pa de lta bu 'thob par 'gyur te/_bsam pa thams cad yongs su rdzogs par byed pa yin no/_/bsgrub pa'i thabs ni 'di yin te/_gtsang ba dang /_khrus byas pa 
[\[242b.3\]]dang /_gos gtsang ma gyon pa dang /_bslab pa 'dzin pas sku gdung dang ldan pa'i mchod rten nam/_sangs rgyas kyi sku gzugs kyi spyan sngar bzlas brjod bya ste/_phyogs bcu'i sangs rgyas rnams kyi mtshan phyogs re rer lan sum cu rtsa gsum gsum brjod par bya'o/_/phyogs re 
[\[242b.4\]]rer gzungs sngags lan brgya rtsa brgyad bzlas brjod bya'o/_/'di la bdug pa ni 'bug sug hang dang /_ga bur dang /_ka la nu sa ri dang /_sha'i le ya ga dang /_du ru ka rnams bsreg par bya zhing de dag gis bsgos pa'i mar me sbar bar bya'o/_/sman de dag dang sbyar ba'i chu bzhag 
[\[242b.5\]]ste/_ro sna gcig kyang bzhag nas yid la gang 'dod pa de sangs rgyas rnams la gsol na ji ltar 'dod pa de bzhin du 'gyur ro/_/tad+ya thA/_ti li ga dze shwa ra shA ra/_A ti ba ti Sh+wa ba tA rA ke le Shi ba ta gu le swA hA/_gzungs sngags 'dis lha'i mig 'thob par 'gyur ro/_/mig 
[\[242b.6\]]nad kyang med par 'gyur ro/_/bsgrub pa'i thabs ni 'di yin te/_gos gtsang ma bgos la sku gdung dang ldan pa'i mchod rten nam/_sangs rgyas kyi sku gzugs kyi spyan sngar lan brgya rtsa brgyad bzlas brjod byas nas/_mig sman 'di yang sbyor bar bya ste/_gur gum 
[\[242b.7\]]dang /_ka ra dkar po sbrang rtsi dang sbyar te mig tu bskus na mig ma rung bar mi 'gyur ro/_/mig nad thams cad kyang med par 'gyur ro/_/bdug pa ni sbyar ba bsreg go/_/mig sman de la ni lan brgya rtsa brgyad bzlas brjod bya'o/_/nyin gcig bzhin du chu la lan bdun 
[\[243a\]]
[\[243a.1\]]bzlas brjod byas te mig bkru bar bya'o/_/tad+ya thA/_ba rad tse/_bi rad tse/_ku tha le/_mig tre le/_ai lai mai lai/_Tad gA Tad gu le swA hA/_gzungs sngags 'di ni sangs rgyas rjes su dran par bya ba yin no/_/bsgrub pa'i thabs ni 'di yin te/_bslab 
[\[243a.2\]]pa 'dzin pa dang /_gtsang mas sangs rgyas kyi sku gzugs kyi spyan sngar lan dgu brgya bzlas brjod byas te/_bdug pa sbyar ba sreg cing dri zhim pos bsgos pa'i 'bru mar gyi mar me dang /_pog phor dang /_dri zhim pos bsgos pa'i chu dang /_ro sna gcig gzhag par bya ste/_
[\[243a.3\]]mar la bzlas brjod byas nas mgo bo dang khar bskus na mgo bo'i nad thams cad las thar bar 'gyur ro/_/'thungs na dran pa skye bar 'gyur ro/_/chos slob par 'dod pas mar de 'thungs na dbang po rnon por 'gyur ro/_/gzungs sngags gang bsgrubs kyang rung ste/_
[\[243a.4\]]'di las smos pa bzhin du yongs su rdzogs par bzlas brjod byas te/_gzungs sngags thams cad dang /_sangs rgyas kyi mtshan rnams phyogs bcu'i phyogs re rer lan sum cu rtsa gsum gsum brjod par bya'o/_/gang gi tshe gzungs sngags brjod pa na nyin lan gsum mtshan 
[\[243a.5\]]lan gsum du phyogs bcur tshe dpag med kyi snying po'i gzungs sngags brjod par bya'o/_/sangs rgyas bcom ldan 'das de dag gi mtshan phyogs re rer brjod par bya'o/_/sangs rgyas thams cad kyi snying po zhes bya ba'i gzungs sngags 'di dag ni yid bzhin gyi nor bu rin 
[\[243a.6\]]po che ji ltar chos dang ldan pa'i dam pa ji lta bur 'dod pa bzhin du thams cad thob par byed pa de bzhin du sus brjod pa des/_sangs rgyas nyid kyang 'thob par 'gyur la sdug bsngal thams cad las thar bar 'gyur ro/_/des 'di skad du bdag gis gang gi tshe sangs 
[\[243a.7\]]rgyas kyi byang chub thob nas dgrol bar bya'o zhes byas so/_/de'i tshe lha mo dri ma med pa'i 'od kyis 'di skad du ji ltar bdag gis gzungs sngags 'di dag gis ming po thar bar byas pa de bzhin du sems can thams cad kyang gzungs sngags 'di dag gis yongs su thar bar byed par 
[\[243b\]]
[\[243b.1\]]shog shig ces byas so/_/nam zhig na sum pa rnams der 'ong ba dang /_gdong dmar gyis yul 'dzin par 'gyur ba'i dus 'ong bar 'gyur te/_de yang las 'di lta bu las 'gyur ro/_/gang gi tshe gzhon nu sdig can byung ba na mi rgod byung ba de dag rgyal po'i thad du btang ste/_
[\[243b.2\]]blon po chen po gtso bo'i khyim du song nas nor rnams khyer ro/_/de nas de'i mdzod sgo na de'i chung ma bud med cig nyal ba de dag sang shor gyis dogs pa'i phyir khrid de bsad do/_/de nas mi rgod de dag bzung nas blon po de dag gi lag tu byin to/_/mi rgod de dag gi bu dang chung 
[\[243b.3\]]ma dang nor rnams kyang blon po chen po de dag gi mdun du bzhag go/_/de nas blon po chen po gtso bo de khong dge ba zhig ste/_bdag gi nor nyi tshe'i ngo blangs so/_/de nas blon po chen po gtso bo de'i sring mo mtshan mo mi nyal bar 'chags na 'chags pas der mi rgod 'ongs pa tshor nas/_rgyal 
[\[243b.4\]]po'i gan du khrid pa yang des mthong ngo /_/de nas de dag bu dang chung ma rnams ni blon po chen po cig shos kyis khyer ro/_/nor rnams ni rgyal po'i dkor du bsdus nas/_blon po chen po cig shos kyis bu dang chung ma khyer ba de yang rgyal pos ma rmas so/_/de nas blon po chen po 
[\[243b.5\]]shos kyis nu bo dang bu la mi rgod gtso bo'i chung ma byin nas chen po cig gis de'i bu dang chung ma rnams kyang mi rgod de dag gis mtshan mo brkus te rang gi bu dang chung ma ni phyir ma thob bo/_/de nas de'i tshe de dag gis smon lam btab pa gang gi tshe khyod kyis mi'i lus thob par 'gyur ba de'i 
[\[243b.6\]]tshe nged kyis khyed kyi chung ma 'phrog par gyur cig ces byas so/_/mi rgod kyi gtso bo gang gis mdzod kyi sgo nas bud med khrid de song ba nges pa des smon lam btab pa bdag blon po khyed kyi 'khor du skyes te/_gang gi tshe khyod las byed pa de'i tshe/_ngas khyod kyi sems dkrug cing 
[\[243b.7\]]gtam ngan chen po sgrogs par gyur cig ces byas so/_/de nas rigs dang ldan pa'i bud med gang gis mi rgod 'ong ba tshor ba de la dris pa ngas tshor ro/_/zhes khyod kyis bya ste ci bya zhes des smras pa rdzun du smra bar gyur gyis dogs pa dang /_de'i sdig bdag gi lus kyis myong 
[\[244a\]]
[\[244a.1\]]bar 'gyur du dogs pa'i phyir ro zhes byas so/_/des na mi rgod kyi gtso bo des smon lam 'di skad ces btab ste/_dus thams cad du bdag blon po chen po 'di'i mdza' bo'i tshul du 'dug cing dgra byed par gyur cig ces byas so/_/de la blon po chen 
[\[244a.2\]]po gtso bo de ni skar rdo'i rgyal por 'gyur ro/_/cig shos ni li yul gyi rgyal por 'gyur ro/_/blon po chen po cig shos kyi nu bo ni shad ku la zhes bya bar 'gyur ro/_/bur gyur pa de ni bsod nams 'phel zhes bya bar 'gyur ro/_/mi rgod kyi gtso bor gyur pa de ni sa pi 
[\[244a.3\]]te ku la zhes bya bar 'gyur ro/_/blon po chen po de'i chung ma gsod gsod pa'i mi de gnyis las gcig ni a ku na zhes bya bar 'gyur ro/_/gcig ni tu pa la zhes bya bar 'gyur ro/_/de'i chung ma smon lam 'debs pa gnyis las gcig ni mya ngan dang bral ba zhes bya 
[\[244a.4\]]bar 'gyur ro/_/gcig ni rab sdug ces bya bar 'gyur ro/_/blon po chen po de'i chung ma mdzod kyi sgo na nyal nyal ba de ni pid ku la'i chung ma las skar rdo'i rgyal pos khyer ba yin no/_/mi rgod rnams kyi mar gyur pa de ni mi rgod 'dzin pa rnams kyi mar gyur te/_de yang de'i 
[\[244a.5\]]grogs su 'gyur ro/_/rgyal po gsod pa des ni smon lam 'di skad ces btab ste/_ci nas bdag bag mar btang nas khyod la gsod par gyur cig ces byas so/_/de'i phyir na li'i rgyal pos mya ngan med pa'i a ku na la byin no/_/skar rdo'i rgyal pos kyang pid ku la'i chung 
[\[244a.6\]]ma khyer bar gyur te/_de phyin cad gcig la gcig dgrar 'gyur ro/_/dge byed kyi phyogs gang yin pa de dag ni li yul na dge ba byed par 'gyur ro/_/mi rgod du gyur pa de dag ni li yul du sdig byed par 'gyur ro/_/chung ma 'phrog par byed pa'i mi rgod de dag gis kyang blon po 
[\[244a.7\]]chen po de la 'di skad ces smras te smon lam btab bo/_/khyod kyis chos bzhin du byas te yus yod bzhin du btang nas rang gi nor nyi tshe'i ngo blangs pas na khyod dge ba ci rtsom yang rung ste/_der bdag cag khyod kyi grogs su gyur cig ces byas so/_/sngon du pa la li'i rgyal po'i mir gyur 
[\[244b\]]
[\[244b.1\]]pa'i tshe smon lam btab pas na skar rdo'i rgyal po'i grogs su gyur te/_nam de'i dus la bab pa na skar rdo'i rgyal po pid ku la'i chung ma khyer bar 'gyur te/_de'i tshe pid ku las gtam ngan chen po bsgrags nas mi de'i bsams pa las na lus 'di ci zhig bya snyam nas de'i tshe skyo 
[\[244b.2\]]ba chen po skye bar 'gyur ro/_/de'i tshe sngon gyi dge ba'i rtsa ba dran par 'gyur te/_'di ni bud med du skye ba'i tha ma yin te/_sangs rgyas kyi bka' 'di dran par bya'o snyam mo/_/de nas nam 'tsho'i bar du dge bsnyen ma'i bslab pa'i gzhi 'dzin par 'gyur te/_de'i tshe kun tu 
[\[244b.3\]]dga' ba zhes bya ba'i gzungs sngags brjod nas/_der gang gis tshe rabs dran par gyur pa'i ting nge 'dzin dang bzod pa 'thob par 'gyur ro/_/de nas ring po mi thogs par yul der gdong dmar rnams 'dzin par 'gyur te/_de dag thog ma li yul du 'gro 'dod pa de'i tshe 
[\[244b.4\]]sangs rgyas bcom ldan 'das de dag dang /_li yul gyi srung ma'i lha de dag dang /_rgyal po chen po bzhi dang /_gnod sbyin kun tu rgyal dang /_'phrog ma'i bu dang bcas pa dang /_byang chub sems dpa' spyan ras gzigs dbang phyug rnams ka pi la na'i mchod rten du thams 
[\[244b.5\]]cad 'ong bar 'gyur te/_der bcom ldan 'das kyi spyan sngar gzungs sngags bshad do/_/de'i tshe der mchod rten de nyid las 'di ltar byang phyogs pa la sogs pa'i dmag 'ong bar 'gyur te/_shin tu mi bzad pa yin no zhes sgra rang 'byung bar 'gyur ro/_/de'i tshe byang chub 
[\[244b.6\]]sems dpa' spyan ras gzigs dbang phyug dang /_lha rnams dang /_'phrog ma bu dang bcas pa de dag thams cad mya ngan gyi go bgos nas/_der 'ongs te 'di skad du gdong dmar rnams kyi dmag 'ongs te/_dri gtsang khang dang /_mchod rten dang /_dge 'dun gyi kun 
[\[244b.7\]]dga' ra ba rnams kyang 'jig par byed kyis ci nas yul kun 'jig par mi 'gyur bar grogs gyis shig ces zer ro/_/de nas de'i tshe na dri ma med pa'i 'od kyis 'di skad ces smras so/_/bdag gis bgyi ba gang lags pa de bka' stsol cig dang /_yul gyi phyir ci ste 
[\[245a\]]
[\[245a.1\]]bdag gi srog yal du zin kyang de la chags pa med do/_/de nas lha rnams kyis 'di skad ces smras so/_/'di la thabs cig kho na zhig yod de/_ci nas yul gyi mi thams cad kyis theg pa chen po'i mdo dam pa'i chos pad ma dkar po'i mdo nyi shu rtsa gcig 
[\[245a.2\]]bris la dam pa'i chos pad ma dkar po'i chos kyi rnam grangs kyi srung ma'i lha de dag dang /_mdo de las ming smos pa'i srin po dang srin mo gang yin pa de dag la chos sbyin par bya ba'i phyir a shwa dam pa'i mchod rten chen po bklag par bya ste/_ro dang ldan pa'i zas rnams kyang 
[\[245a.3\]]gzhag par bya'o/_/mar me de dag kyang sbyar bar bya'o/_/de nas dri ma med pa'i 'od kyis 'di skad ces smras so/_/bdag gis yul gyi phyir thams cad la 'drir gzhug pa dang /_klog tu gzhug par bsgo ba'i mthu de lta bu bdag la med kyis/_yul gyi phyir bdag 
[\[245a.4\]]nyid kyis klog cing ro dang ldan pa'i zas rnams kyang gzhag go/_/mar me de dag kyang sbyar ro/_/gang gi tshe dri ma med pa'i 'od kyis dam pa'i chos pad ma dkar po klog pa dang /_ro dang ldan pa'i zas rnams gzhag par rtsom pa de'i tshe gdong dmar de dag lo dang po la li yul 
[\[245a.5\]]du 'gro bar rtsom par 'gyur ro/_/de nas lo gsum pa'i tshe 'gro nus par 'gyur ro/_/de'i tshe sdig byed kyi grogs por gyur pa'i mi rgod lnga brgya po gang yin pa de dag kyang de'i tshe mi rgod kyis 'dzin par 'gyur ro/_/de'i tshe dri ma med pa'i 'od g.yengs par 'gyur te/_dam 
[\[245a.6\]]pa'i chos pad ma dkar po dag kyang klog par mi byed/_ro dang ldan pa'i zas rnams kyang 'grems par mi byed do/_/de nas gdong dmar rnams rang gi yul nas 'phags te ston zla ra ba la li yul du 'gro bar chas so/_/de'i tshe li'i rgyal po srin mo dri ma med pa'i 'od 
[\[245a.7\]]la mi dga'o/_/du pa la dang a ku na gnyis kyang de'i tshe g.yengs par 'gyur te/_klog par mi byed/_ro dang ldan pa'i zas rnams kyang 'grems par mi byed/_mar me yang sbyar bar mi byed do/_/de nas lha rnams tsar min d+ha'i yul du g.yul 'gyed de pham par 'gyur 
[\[245b\]]
[\[245b.1\]]ro/_/de'i tshe dri ma med pa'i 'od kyis dgag dbye'i tshes bcu bzhi la gzungs sngags brjod nas der lha rnams kyis yid du mi 'ong ba'i tshig smras pa/_khyod kyis dam pa'i chos pad ma dkar po'i chos kyi rnam grangs bdag gis nyin gcig bzhin du cho ga bzhin bklag par bya'o 
[\[245b.2\]]zhes gang smras pa de khyod kyis ma bklags pa'i phyir kho bo cag pham par gyur pas sum pa rnams 'dir 'ong bar 'gyur ro zhes zer ro//_//dri ma med pa'i 'od kyis zhus pa/_bam po bzhi pa ste tha ma/_de nas de'i tshe lha mo dri ma med pa'i 'od kyis bcom ldan 'das la 
[\[245b.3\]]'di skad ces gsol to/_/bcom ldan 'das sngon byung ba gang lags pa dang /_slad kyis ji ltar 'gyur ba dang /_ci nas bdag gis ji ltar dran par 'gyur ba bshad du gsol/_de nas bcom ldan 'das kyis 'di skad ces bka' stsal to/_/ma 'ongs pa'i dus na yul 
[\[245b.4\]]'dir 'di lta bu 'byung bar 'gyur te/_de la 'di skad ces bya'o/_/li yul gyi rgyal srid sum pas 'dzin par 'gyur te/_de na yang gang gi tshe rgyal po 'phags skyes pos shAkya'i yul du dmag drangs pa de'i tshe shAkya'i yul gyi mi rgyal po'i 'khor du gyur pa zhig shAkya dag gi zla la 
[\[245b.5\]]g.yul bkye nas/_de'i phyi bzhin du mi gzhan zhig byung ba des der 'di skad du khyod kyis shAkya thams cad la bslab pa 'dzin du bcug nas/_de dag gi yul du dgra byung na yang 'thab mo ma byas pas na ma 'ongs pa'i dus su gang du khyod kyi sku gdung dang bstan pa byung ba der ngas dge 
[\[245b.6\]]'dun gyi kun dga' ra ba rnams dang /_mchod rten chen po rnams ci nas kyang gzhig par bya'o zhes smon lam btab bo/_/de nas bcom ldan 'das kyis spyan ras gzigs dbang phyug la bos te bka' stsal pa/_nu sdug gang gi tshe bcom ldan 'das rin chen snying po grong khyer du 
[\[245b.7\]]gshegs pa de'i tshe/_der 'u bu cag gnyis kyis lhan cig tu sangs rgyas su lung bstan pa thob pa dran par gyis shig_/de nas yang bcom ldan 'das kyis spyan ras gzigs dbang phyug la bka' stsal pa/_nu sdug li yul der de lta bu'i dus la bab pa na ji ltar yang yul de cung zad kyang 'jig 
[\[246a\]]
[\[246a.1\]]par mi 'gyur ro/_/de nas de'i tshe bcom ldan 'das kyis nor bu bzang la 'di skad ces bka' stsal to/_/byang chub sems dpa' spyan ras gzigs dbang phyug dang ngas dgongs te/_u rgyan gyi yul der lung ji ltar bsgo ba de bzhin du 'di yang zung 
[\[246a.2\]]shig_/de nas gang gi tshe bcom ldan 'das kyis li yul du sum pa 'ongs pa de ltar thugs su chud pa de'i tshe spyan ras gzigs dbang phyug la 'di skad ces bka' stsal to/_/nu sdug khyod kyis li yul 'di lta bur 'gyur ba'i dus la bab pa de'i tshe skabs phye shig_/de nas de'i 
[\[246a.3\]]tshe spyan ras gzigs dbang phyug gi cha lugs kyi gzugs byas nas dge slong zhig la byin te/_/des li yul der khyer te 'ong bar 'gyur ro/_/de'i tshe byang chub sems dpa' 'phags pa spyan ras gzigs dbang phyug gis li yul dang dmag gi dpung 'dzin pa'i lha 
[\[246a.4\]]gang yin pa de dag la skul bar byed do/_/dge slong de yang phyis gser gyi yul du skye bar 'gyur te/_bsod nams la dga' ba zhes bya bar 'gyur ro/_/gang gi tshe shi 'pho bar 'gyur ba de'i tshe yang sangs rgyas kyi zhing yongs su dag par 'gro bar 'gyur ro/_/gang gi tshe sum 
[\[246a.5\]]pa 'ong bar 'gyur ba de'i tshe dgun zla tha [{]chungs [,]chung [}]tshes [{]bcwa [,]bco [}]lnga nya'i nam phyed na de dag gis dri ma med pa'i 'od de la bos te 'di lta ste/_kye rab nges li yul du dmag 'ongs so/_/rgyal po yang phyir byung ste/_yul yang shin tu mi bzad pa'i dus la bab bo zhes zer ro/_/gnod sbyin 
[\[246a.6\]]ser skyas kyang 'di skad du khyod dang lhan cig tu li yul bsrung ba'i phyir lag tu mnos pa'i lha dang /_gnod sbyin gang ji snyed yod pa de dag la ci nas gser gyi yul srung ba dang /_ci nas sum pa dag gis bshig par mi 'gyur ba de lta bur bsgo shig ces zer ro/_/de dag kyang 'di 
[\[246a.7\]]skad du bdag cag gis yid bzhin gyi nor bu rin po che gang gis khyod las byed nus par 'gyur ba dang /_ci nas sum pa rnams phyir ldog par 'gyur ba dang /_rgyal po yang phyir rang gi yul du 'ong bar 'gyur ba de lta bu sbyin par bya'o zhes zer ro/_/de'i tshe ci nas sangs rgyas de 
[\[246b\]]
[\[246b.1\]]dag gi chos bshad pa thams cad der yongs su shes par 'gyur ba'i gzungs sngags de yang byin no/_/tad+ya thA/_u ka se mu ka se/_u ku ru mu ku phu ru swA hA/_tad+ya thA/_ni dzi te birdzi te/_b+ha shi te/_d+harma skan d+ha/_a pa ra dzi te/_in dra brdzi te phuHswA hA/_'di skad du gzungs 
[\[246b.2\]]sngags 'di dag zla ba gcig gi bar du phye ma red kyi dus su lan brgya rtsa brgyad brgyad rjod cig dang ji ltar 'gyur ba bdag gis khyod la bstan par bya ste/_gzungs sngags de dag bstan par bya'o zhes kyang zer ro/_/gang gi tshe rab nges kyis zla ba gcig gi bar du gzungs sngags 
[\[246b.3\]]brjod nas de'i dpyid zla ra ba tshes bcu bzhi la lha rnams kyis brjod du bcug pa'i gzungs sngags gang yin pa de brjod na de'i tshe bsam gtan gyi mdun khang gi steng khang du de bzhin gshegs pa shAkya thub pa dang /_de bzhin gshegs pa mi 'khrugs pa dang /_de bzhin gshegs pa rin 
[\[246b.4\]]po che'i tog dang /_de bzhin gshegs pa 'od dpag med dang /_de bzhin gshegs pa rnga sgra dang /_sangs rgyas bcom ldan 'das ji snyed der 'dus par 'gyur ba'i sangs rgyas bcom ldan 'das de dag thams cad thabs cig tu chos bgro ba mdzad mdzad pa der sangs rgyas bcom ldan 
[\[246b.5\]]'das chos kyi 'byung gnas zhes bya ba gang gA'i klung gi bye ma snyed gshegs so/_/lha'i rgyal po sum cu rtsa gnyis kyang der 'ongs te/_dri ma med pa'i 'od las rab nges zhes bya bar 'gyur ba de'i thad du tshes bcu bzhi'i nyin par 'ong bar 'gyur te/_ba lang pa sum pa rnams dpyid zla tha 
[\[246b.6\]{]chungs [,]chung [}]la nges par phyir ldog par 'gyur ro/_/de'i tshe gzungs sngags gang gis sum pa rnams phyir ldog par 'gyur ba dang /_mu ge yang 'byung bar mi 'gyur ba dang /_de bzhin gshegs pa chos kyi 'byung gnas zhes bya ba de dag gshegs par 'gyur ba'i gzungs sngags 
[\[246b.7\]]de dag kyang byin no/_/de bzhin gshegs pa chos 'dzin la phyag 'tshal lo/_/de bzhin gshegs pa chos dpa' ba'i rigs la phyag 'tshal lo/_/de bzhin gshegs pa chos snang la phyag 'tshal lo/_/de bzhin gshegs pa chos dgyes la phyag 'tshal lo/_/de bzhin 
[\[247a\]]
[\[247a.1\]]gshegs pa chos gnas la phyag 'tshal lo/_/de bzhin gshegs pa chos kyi tog la phyag 'tshal lo/_/de bzhin gshegs pa chos kyi gzi brjid la phyag 'tshal lo/_/de bzhin gshegs pa chos dbang la phyag 'tshal lo/_/de bzhin gshegs pa 
[\[247a.2\]]chos brtan la phyag 'tshal lo/_/de bzhin gshegs pa chos brtsegs la phyag 'tshal lo/_/tad+ya thA/_bu bu bu bu/_d+harma a d+hiSh+Thi te phuH/_a a a a/_da ku la a d+hiSh+Thi te/_ban dza rai phug tsa rai phuH/_bi bi bi bi phuH/_sa sa sa sa phuH/_kau kau kau kau phuH/_hA hA hA hA phuHswA 
[\[247a.3\]]hA/_gzungs sngags 'di ni sa 'dzin pa zhes bya ste bab col la zhugs pa'i sems can gang yin pa des lan brgya rtsa brgyad bzlas brjod byas na de las thar bar 'gyur ro/_/gang gi tshe dmag byung ba de'i tshe yang bzlas brjod bya'o/_/de nas de'i tshe sangs rgyas bcom ldan 'das rnams 
[\[247a.4\]]kyis gzhon nu rdo rje sde dang /_lha mo rab nges zhes bya bar 'gyur ba gang yin pa de'i don gyi phyir der tshes bcu bzhi'i nyin par skar rdo'i rgyal po rnam par rgyal ba'i go cha la dam pa stsol bar mdzad do/_/gang gi tshe der rgya dang sum pa 'ong bar 'gyur ba de'i tshe de li yul du rgyal srid 
[\[247a.5\]]'dzin par 'gyur te/_yul gyi phyir glud 'jal bar 'gyur ro/_/dri gtsang khang dang /_dge 'dun gyi kun dga' ra ba dang /_mchod rten rnams gdong dmar dag gis bsregs pa yang phyir 'chos par byed do/_/lo du mar yul bde ba dang /_lo legs pa dang /_yid 
[\[247a.6\]]du 'ong bar gnas par 'gyur te/_de'i tshe gzungs 'di yang stsol bar mdzad do/_/na mo d+harma tsin ta ku la s+ya/_ta thA ga ta s+ya/_tad+ya thA/_tsa tsa tsa tsa/_A Ang A/_ru tsa na gan d+he/_pa ru ra gan d+he/_ro d+ha nA d+hiSh+Thi te ku la a d+hiSh+Thi te swA hA/_gter rnyed par 'dod pa'am/_
[\[247a.7\]]yang na nor mang po rnyed par 'dod na kha zas mi za bar gzungs sngags 'di la lan brgya rtsa brgyad bzlas brjod bya'o/_/bsgrub pa'i thabs ni 'di yin te/_zhag bdun gyi bar du bslab pa bzung la sha mi bza' bar 'o thug gam 'bras can bza' bar bya'o/_/zhag bdun 
[\[247b\]]
[\[247b.1\]]pa'i nyin par ni kha zas mi bza' bar nang par khrus byas la gzungs sngags 'di yang bzlas brjod byas te/_ri'i rtse mor 'phags pa spyan ras gzigs dbang phyug gi mdun du lan stong bzlas brjod bya'o/_/pad ma stong gi steng du gser gyi pad ma bdun bzhag ste/_byang chub 
[\[247b.2\]]sems dpa'i mdun du gur gum gyis dkyil 'khor byas la ro dang ldan pa'i zas sna brgyad gur gum gyis bsgos pa dang /_gur gum gyi chus bkang ba'i snod bzhi bzhag ste/_der sbyin sreg 'di yang bya ste/_a ga ru nag po dang /_tsan dan dkar po dang /_tsan dan dmar po 
[\[247b.3\]]dang /_tsan dan ser po rnams kyi yam sreg shing dang /_'bras ma drus pa dang /_sha ri ba rnams bsreg par bya'o/_/cho ga ni 'di ltar bya ste/_dkyil 'khor dus su rnga yab stong la lan re bzlas brjod bya ste sbyin sreg bya'o/_/a ga ru dang /_rgya spos dang /_ka li ya ka dang /_ga 
[\[247b.4\]]bur dang /_shi li ya ka dang /_gur gum dang /_du ru ka rnams kyi bdug pas kyang der bdug par bya'o/_/de'i tshe gzungs sngags 'di yang ji ltar rta gnas kyi rig sngags bshad pa'i cho ga rgyas pa bzhin du bzlas brjod bya'o/_/gnas der ri yang 'dri bar bya'o/_/yang na 
[\[247b.5\]]ri'i steng du bzlas brjod bya'o/_/de nas de'i tshe bcom ldan 'das kyis byang chub sems dpa' spyan ras gzigs dbang phyug la 'di skad ces bka' stsal to/_/de'i tshe khyod kyis rab nges de la dran par gyis la cho ga rgyas par 'di yang shod cig dang /_sangs rgyas kyi bka' bzhin 
[\[247b.6\]]du byed pa gang yin pa'i byang chub sems dpa' spyan ras gzigs dbang phyug dang /_dbang phyug gi lha dang /_ljon pa'i dbang phyug rgyal po dang /_snying rje'i dbang phyug dang /_spong ba'i 'od kyi dbang phyug dang /_dri za'i dbang phyug dang /_tshogs kyi dbang phyug dang /_'jig 
[\[247b.7\]]rten dbang phyug dang /_'od kyi dbang phyug dang /_rigs kyi dbang phyug dang /_chos kyi dbang phyug dang /_byang chub sems dpa' de dag der 'ong bar 'gyur ro/_/gsang sngags 'di yang bshad de/_rab nges gsang sngags 'di rjod cig ces zer ro/_/sangs rgyas la phyag 
[\[248a\]]
[\[248a.1\]]'tshal lo/_/chos la phyag 'tshal lo/_/dge 'dun la phyag 'tshal lo/_/byang chub sems dpa' sems dpa' chen po 'phags pa spyan ras gzigs dbang phyug la phyag 'tshal lo/_/sngon gyi tshe na bsam pa yi/_/gsang sngags rab tu bshad pa 'di/_/
[\[248a.2\]]sems can rnams la snying brtse'i phyir/_/cho ga 'di ni bshad par bya/_/byang chub sems dpa' sems dpa' chen po 'phags pa spyan ras gzigs dbang phyug snying rje chen po dang ldan pa la phyag 'tshal lo/_/bcings pa thams cad tshar gcod par mdzad pa la phyag 'tshal lo/_/
[\[248a.3\]]'jigs pa thams cad rab tu zhi bar mdzad pa la phyag 'tshal lo/_/sems can thams cad la byams par sems pa la phyag 'tshal lo/_/sems can thams cad bde byed pa'i/_/rig sngags 'di ni rab tu bshad/_/tad+ya thA/_tsa ra tsa ra Ni/_sa ra sa ra te/_sa ra bi sa 
[\[248a.4\]]ra/_b+hud d+ha bud d+ha/_bo d+ha ya bo d+ha ya/_sarba sad twa hi ta/_a nu kam bI/_bo d+ha ya bo d+ha ya/_mi te Ar+yA ba lo ki te shwa rA ya/_sma ra sma ra sa ma ya na/_sarba sa twA nA na/_mai tre tsi tA nA na/_yas sarba sa twa nan/_mor sha ra/_ki ri ki ri ki ri ki_/_ki ri ki ri ki ri ki_/ki ri ki 
[\[248a.5\]]ri/_tu ru tu ru tu ru tu ru/_bo d+hi ma bo d+ha yA mai tre/_hu ru hu ru/_mu ru mu ru/_shI g+han A gats+tsha/_A gats+tsha/_sarba sa twa hi ta/_ru ka ma bI sarba sad d+he Shu ma hA ka ru Ni ka_/dar sha yu ru pan/_sA d+ha ya sA d+ha ya/_bi d+h+yan de hi/_de hi me bar na/_d+ha nan/_g+ha nan g+ha 
[\[248a.6\]]nan/_su ru mi/_su ru mi/_ma hA su ru me swA hA/_na mo Ar+yA ba lo ki te shwa rA ya/_bo d+hi sa twA ya/_ma hA sa twA ya/_sid d+h+yan tu man tra pa da swA hA/_na mo rat+na tra yA ya/_na mo Ar+yA ba lo ki te shwa rA ya/_bo d+hi sa twA ya/_ma hA sa twA ya/_tad+ya thA/_d+hu ru d+hu ru/_i si li mi li 
[\[248a.7\]]ni/_hu hu ma ma li ni/_du du be na ma na mA swA hA/_na mo rat+na tra yA ya/_na mo Ar+yA ba lo ki te shwa rA ya/_bo d+hi sa twA ya/_ma hA sa twA ya/_tad+ya thA/_mug te bi mug te/_ts+tshe da ni/_ts+tshe da ni/_bid ts+tshe da ni/_bid ts+tshe da ni/_nir ma le/_mang ga l+ye/_su mu khi be mu khai/_'jigs pa thams cad las 
[\[248b\]]
[\[248b.1\]]rnam par thar bar byed pa/_gnod pa thams cad las rnam par thar bar byed pa ni rgyal po'i 'jigs pa dang /_chom rkun gyi 'jigs pa dang /_'chi ba'i 'jigs pa dang /_mi mdza' ba'i 'jigs pa dang /_dug gi 'jigs pa dang /_mtshon gyi 'jigs pa dang /_me'i 'jigs 
[\[248b.2\]]pa dang /_chu'i 'jigs pa dang /_pha rol gyi dmag tshogs kyi 'jigs pa dang /_dmag gi nang na 'dug pa dang /_chom rkun gyi nang na 'dug pa dang /_seng ge'i nang na 'dug pa dang /_stag gi nang na 'dug pa dang /_dom gyi nang na 'dug pa dang /_gzig gi nang na 'dug pa dang /_
[\[248b.3\]]gcan gzan khro bo'i nang na 'dug pa dang /_sbrul nag po'i nang na 'dug pa dang /_lcags sgrog tu bcug pa dang /_shing sgrog tu bcug pa dang /_ko drar bcug pa dang /_sbrul po che'i nang na 'dug pa dang /_glang po che'i nang na 'dug pa dang /_rgya mtsho'i nang na 'dug pa dang /_dus 
[\[248b.4\]]kyi zhags pas zin pa dang /_sdug bsngal thams cad las thar bar 'gyur zhing gnod pa thams cad las thar bar 'gyur ro/_/'phags pa spyan ras gzigs dbang phyug bdag la bsrung du gsol bsrung du gsol/_ha te bi ha te/_ha re bi ha re/_sarba bi d+ha na sa ya prat+yar+thA kam mo k+Sha NibIr+ya 
[\[248b.5\]]Ni swA hA/_dkon mchog gsum la phyag 'tshal lo/_/byang chub sems dpa' sems dpa' chen po 'phags pa spyan ras gzigs dbang phyug snying rje chen po dang ldan pa sems can thams cad la snying brtse ba la phyag 'tshal lo/_/sems can thams cad la byams par sems pa la 
[\[248b.6\]]phyag 'tshal lo/_/sems can thams cad sdug bsngal las rab tu thar bar mdzad pa la phyag 'tshal lo/_/bcings pa thams cad gcod par mdzad pa la phyag 'tshal lo/_/'jigs pa thams cad rab tu zhi bar mdzad pa la phyag 'tshal lo/_/de la phyag 'tshal nas 'phags 
[\[248b.7\]]pa spyan ras gzigs dbang phyug gi snying po las dang don thams cad sgrub pa/_nad thams cad las rnam par thar bar byed pa 'di brjod par bya'o/_/tad+ya thA/_su ru su ru su ru/_tu ru tu ru/_hi li mi li/_si li si li/_di si li/_dzA le dzA le nai/_u khai mu khe/_puk+ka si gau ri 
[\[249a\]]
[\[249a.1\]]gan d+ha ri/_Dom+bi ni ma tang gi pug ka se/_d+hu re d+hu re d+hu re d+hu re/_d+harme d+ha rme/_d+harmi ne/_shAn te shAn ta ni mA se mug te/_bi mug tai/_dza ye bi dza ye/_hi li hi li mi ha li ma hA li me/_hi li mi li/_su pa ne su ma nai/_su ra se/_a bri ta sA d+ha ni/_na d+he na d+he mu khai/_
[\[249a.2\]]tsan dri tsan dri mu khe/_pad me pad ma mu khe/_shud d+ha kan The/_sUr+ya pra b+he sUr+ya ra sh+mis tri shi bram s+he brah+ma swA re in dri/_an dra kra mai/_b+ha ya a ra dze/_a mr-i ta ma hA pra b+he dun tu b+hi swA re ma d+hu ra swA re/_sarba sa twa/_a nu kam pa ya/_sA d+ha ya sA d+ha ya/_bud d+ha ma nu sma rA hI/_
[\[249a.3\]]d+harma ma nu sma rA hI/_sang ga ma nu sma rA hI/_bud d+h+ya bud d+h+ya/_hr-i da ya ma nu sma ra/_bod+ha ya bo d+ha ya/_bo d+hi satwa/_me karma sAd+ha ya/_bar sa twaya swA hA/_kA ru Ni kA ya swA hA/_karma me sA d+hA ya swA hA/_na mo Ar+yA ba lo ki te shwa rA ya/_sid d+h+ya na tu man tra pa daiHswA hA/_gang gi 
[\[249a.4\]]tshe 'di dag lan brgya rtsa brgyad bzlas brjod byas na/_pad ma'i sbyin sreg byas par 'gyur te/_de'i tshe gsang sngags 'di dag bzlas brjod bya'o/_/na mo rad na tra yA ya/_na mo Ar+yA ba lo ki te shwa rA ya/_bo d+hi sa twA ya/_ma hA sa twA ya/_tad+ya thA/_khi ri khi ri/_tsi ri tsi 
[\[249a.5\]]ri/_su ru su ru/_gats+tsha gats+tsha/_ya thA su kha na/_Ar+yA ba lo ki te shwa rA ya swA hA/_lan gsum brjod par bya'o/_/me tog dang /_bdug pa la yang lan gsum bzlas pa brjod bya ste/_a ga ru'i bdug pa bsregs la 'phags pa spyan ras gzigs dbang phyug la slar gtang 
[\[249a.6\]]bar bya'o/_/'di'i cho gar bya ba thams cad ni sngar bshad pa'i cho ga rgyas pa'i nang du 'dus so/_/rta gnas kyi rig sngags kyi dkyil 'khor las bzlas brjod ji ltar bya ba bzhin du 'phags pa spyan ras gzigs dbang phyug gi cho ga 'di yang de bzhin du bzlas brjod bya ste/_cho 
[\[249a.7\]]ga de nyid dang 'dra'o/_/de'i tshe gzungs sngags 'di yang gser gyi pad ma'i cho ga mchod pa'i skabs su bshad pa de bzhin du brjod par bya'o/_/de'i tshe mdo 'di yang gser gyi rigs kyi yul du bskur bar bya'o/_/de'i tshe sangs rgyas bcom ldan 'das de dag gis 'di skad 
[\[249b\]]
[\[249b.1\]]ces gsungs so/_/bcom ldan 'das shAkya thub pa'i phyag mtshan li'i yul 'khor der mi ji snyed skye bar 'gyur ba de dag thams cad ni bla na med pa yang dag par rdzogs pa'i byang chub tu nges par gyur pa dang /_phyir mi ldog pa sha stag ste/_der rgan po dang /_byis pa rnams 
[\[249b.2\]]kyis bsod nams ji snyed byed pa thams cad kyang bla na med pa yang dag par rdzogs pa'i byang chub tu yongs su sngo bar byed do/_/de la li'i yul 'khor de ci'i phyir yang dang yang du gzhig par 'dod la/_gzhig nus par yang mi 'gyur/_zhes the tsom 'byung ste/_de nas 
[\[249b.3\]]sangs rgyas bcom ldan 'das kyis bla na med pa yang dag par rdzogs pa'i byang chub tu lung bstan pa'i byang chub sems dpa' lnga brgya sangs rgyas kyi bstan pa ji srid gnas kyi bar du rtag tu yul der skye ba len par 'gyur te/_sum brgya ni dge slong dang dge slong ma'i tshul du gnas so/_/
[\[249b.4\]]nyis brgya ni dge bsnyen dang /_dge bsnyen ma dang /_rgyal po'i 'khor dang /_skyes pa dang /_bud med dang /_rgan po dang /_byis pa'i tshul du gnas te byang chub sems dpa' de dag li yul 'khor der sems can la phan pa dang /_bstan pa yongs su bsrung ba'i phyir li 
[\[249b.5\]]yul du gnas so/_/gang gis bcom ldan 'das la theg pa chen po'i mdo sde shes rab kyi pha rol tu phyin pa'i mdo zhu bar byed pa'i gnas brtan rab 'byor 'di ni dge slong brtson 'grus las byung ba de yin par rig par bya'o/_/de'i tshe ci'i phyir li yul de 'jig par mi 'gyur zhe na/_de 
[\[249b.6\]]bzhin gshegs pa shAkya thub pa dang /_de bzhin gshegs pa chos kyi 'byung gnas de dag dang /_byang chub sems dpa' spyan ras gzigs dbang phyug gis ci nas der bdag cag sum pa rnams kyis mchod rten dang /_dri gtsang khang dang /_dge 'dun gyi kun dga' ra ba 
[\[249b.7\]]rnams 'jig par mi 'gyur bar yul de byin gyis brlabs pa'i phyir ro/_/de bzhin gshegs pa shAkya thub pas ka pi la na'i mchod rten la bzhugs pa'i de bzhin gshegs pa dri ma med pa'i dpal tsan dan gyi snying po dang thabs cig tu sangs rgyas kyi phrin las mdzad do zhes de ltar 
[\[250a\]]
[\[250a.1\]]mkhyen to/_/de'i tshe grong khyer der mir gyur pa dge slong dang /_rgyal po'i 'khor dang /_gzhan yang skye bo mang po 'byung ba de dag sum pa rnams kyis sangs rgyas kyi mchod rten dang /_dge 'dun gyi kun dga' ra ba rnams gzhig tu 'ong ngo snyam ste shin tu yid mi 
[\[250a.2\]]bde bar 'gyur ro/_/de nas sangs rgyas bcom ldan 'das de dag gis ka pi la na'i mchod rten de'i srung ma'i mir 'gyur ba gang yin pa de dag 'di snyam du bdag cag gis sangs rgyas bcom ldan 'das grong khyer du gshegs par bya'o snyam du sems kyi rtog pa skyes par 
[\[250a.3\]]mdzad do/_/gang gi tshe sangs rgyas bcom ldan 'das grong khyer gyi nang du bzhugs pa de'i tshe ka pi la na'i mchod rten du sangs rgyas bcom ldan 'das chos kyi 'byung gnas rnams gshegs par 'gyur te/_lha rnams kyi mya ngan bsal ba'i phyir 'du bar mdzad do/_/
[\[250a.4\]]de'i tshe de'i nub mo dri ma med pa'i 'od las rab nges zhes bya bar gyur pa des lha rnams ngu ba'i sgra thos so/_/ngu ba'i sgra thos nas grong khyer 'dir sdig can gyi mi 'ong grang snyam nas 'jigs shing skrag par gyur te gzungs sngags brjod do/_/de nas bcom ldan 'das 
[\[250a.5\]]rnams kyis 'di skad ces gsungs so/_/sangs rgyas bcom ldan 'das chos bzhin du grong khyer du gshegs su gsol cig_/de nas bcom ldan 'das mngon sum du bzhugs pa ji lta ba bzhin du grong khyer gyi sgo nas gshegs su gsol bar byed do/_/gang gi tshe 
[\[250a.6\]]sangs rgyas bcom ldan 'das grong khyer du gshegs par gyur pa de na sangs rgyas bcom ldan 'das gang dag gis 'od zer btang ba dang /_de dag las tshig de dag 'byung ba de dag gis rab nges de la khyod ma 'ongs pa'i dus na 'jig rten gyi khams bud med du grags pa 
[\[250a.7\]]zhes bya bar sangs rgyas bcom ldan 'das chos rnam par sgrogs pa phyag na rin chen mdzod bsnams zhes bya bar 'gyur ro zhes lung bstan pa thob par 'gyur ro/_/de'i tshe rab nges zhes bya bar gyur pa dang /_ka pi la na'i mchod rten gyi drung du sangs rgyas bcom ldan 
[\[250b\]]
[\[250b.1\]]'das 'od zer gtong ba de dag gser gyi yul gyi dge slong gi dge 'dun rnams dang thabs cig tu 'ong bar 'gyur te/_ci nas sum pa rnams kyi bran byed pa de las thar bar bya ba'i phyir de sngon gyi ma byin pa len pa las grol bar mdzad do/_/de nas gtam de grags par gyur nas sum 
[\[250b.2\]]pa rnams phyir ldog par 'gyur ro/_/de nas de'i tshe der rab nges des phyir 'khor du 'gyur ba gang yin pa'i sems can phal po che rnams 'dul bar 'gyur ro/_/de nas sangs rgyas bcom ldan 'das kyis 'di skad ces bka' stsal to/_/khyed rnams ma 'ongs pa 
[\[250b.3\]]na ci'i phyir ba bdag sum pas nga'i yul du dri gtsang khang dang /_dge 'dun gyi kun dga' ra ba rnams bshig par 'gyur snyam du the tsom za bar gyur tam/_yang na sum pa 'di dag la ci'i phyir ba bdag ces bya zhe na/_'das pa'i dus na rgyal po tshangs pas byin zhes bya 
[\[250b.4\]]ba zhig byung ste/_de'i yul du kun tu rgyu byang chub ces bya ba zhig byung ste/_rgyal po tshangs byin des yul nas bskrad nas rgyal po gzhan zhig gi yul du phyin te/_bdag 'dir phan tshun du rtsa ba dang 'bras bu bza'o snyam ste/_der lo ma'i spyil po zhig byas nas 'dug go/_/
[\[250b.5\]]de nas bud med gzhan zhig jo bo'i ba 'tsho zhing 'dug pa des kun tu rgyu de mthong nas sems dad pa thob ste/_nyin gcig bzhin du bdag gi kha zas la longs spyod cig ces kha zas la mgron du gnyer to/_/ba de dag bud med de nyid dbang ba ma yin te/_jo bo'i yin pas na 
[\[250b.6\]]kun tu rgyu la kha zas byin pa gang yin pa de ni der sbyar bar gyur to/_/bdag mi dbang ba'i 'o ma kun tu rgyu la byin pa gang yin pa de ni ma byin par blangs par gyur to/_/de nas ba lang de dag gi bdag por gyur pa'i mi gang yin pa des ni shAkya'i yul du skye ba blangs te/_des 
[\[250b.7\]]'di skad du ma 'ongs pa'i dus na bcom ldan 'das khyod kyi bstan pa bdag gis gzhig par gyur cig ces smon lam btab ste/_de yang gzhan yin par mi blta'i sum pa'i rgyal po gang li yul 'jig par byed pa de yin no/_/kun tu rgyur gyur pa gang yin pa de ni bcom 
[\[251a\]]
[\[251a.1\]]ldan 'das shAkya thub pa nga yin no/_/bud med gang gis kun tu rgyu la 'o ma byin pa de ni rigs dang ldan pa'i bud med gang gis sangs rgyas dka' ba spyod pa spyad nas/_bzhengs pa la thog mar zhal zas 'bul ba 'di yin no/_/de nas de'i tshe sangs rgyas 
[\[251a.2\]]bcom ldan 'das kyis 'di skad ces bka' stsal to/_/nga'i yul der sum pa dang gdong dmar dag 'ong ba de'i rgyu ni 'di yin te/_rgyal po gzugs can snying po zhes bya ba zhig byung ste/_de'i tshe rgyal po de'i yul na bud med gzhan zhig la bu zhig yod pa de zhing rmo ba'i 
[\[251a.3\]]phyir phyi rol tu byung ngo /_/der mi gzhan zhig gis kyang de'i 'dab tu zhing rmos so/_/de nas bud med de'i bu des/_mi de'i rkyal pa dang /_shing gzhong dang /_phye dang /_zong dag cig brkus te/_phye dang /_zod de la sogs pa brkus pa'i phyir/_ba bdag sum pa dang 
[\[251a.4\]]gdong dmar rnams li yul du 'ong bar 'gyur ro/_/bud med de'i bu gang gis phye dang /_rkyal pa dang /_shing gzhong dang /_zong khyer ba de ni li'i rgyal por 'gyur ro/_/mi gang gis rkyal pa la sogs pa rdzas phrogs pa de ni de'i tshe gdong dmar gyi rgyal por 'gyur ro/_/ba de 
[\[251a.5\]]dag ni de'i tshe dmag mir 'gyur ro/_/mi de'i mar gyur pa'i bud med de ni de'i tshe li yul gyi rgyal po'i mar 'gyur ro/_/ma byin par len pa byed byed pa'i mi de'i mas ni phye de blangs te/_sangs rgyas kyi nyan thos kyi dge slong grong khyer mdzes zhes bya ba la bsod snyoms su 
[\[251a.6\]]phul te/_dge ba'i rtsa ba des na yang mir skye ba thob par 'gyur ro/_/mi de ni ma la phye byin pa dang /_mas kyang dge slong grong khyer mdzes la phul ba de'i bsod nams bsags pas ma 'ongs pa'i dus na li yul du dpa' sbed ces bya bar 'gyur te/_rgyu des na rnam par 
[\[251a.7\]]rgyal ba'i go cha zhes bya bar yang gyur nas rgyal srid thob par gyur te/_skar rdo'i g.yul 'gyed par 'gyur ro/_/phye sbyin par byed pa de ni rgyu des na mir skye ba thob par 'gyur te/_mi des lam gyi 'gram na 'bras rmos so/_/der mi gang dag gis 'bras can chud gzan 
[\[251b\]]
[\[251b.1\]]par byas pa de dag ni de'i tshe dge slong du 'gyur te/_des na de dag gis dge 'dun gyi nor yul gyi glud du 'jal bar 'gyur ro/_/der bya sna tshogs kyis 'bras zos pa gang yin pa de dag ni de'i tshe li'i rgyal po'i bran du 'gyur ro/_/de'i tshe bcom ldan 'das kyis 'di skad ces 
[\[251b.2\]]bka' stsal to/_/'di ltar li yul du mi rgod mang po 'byung bar 'gyur te/_de dag gis ni gang gi tshe gzhon nu dge byed skyes pa de la phan 'dogs par 'gyur ro/_/gang gi tshe sdig byed skyes pa na de la gnod pa byed par 'gyur te/_de'i tshe mi rgod lnga brgya po de dag rgyal po yab 
[\[251b.3\]]kyi thad du gtong bar 'gyur ro/_/mi rgod de dag kyang li yul der skye ba len par 'gyur te/_dge 'dun gyi nor dang /_mchod rten gyi nor chud gzon par byed do/_/mi rgod de dag kyang sngon ma byin par len pa byed byed pa'i phyir yan lag bcad nas bsad pa des na de dag gis kyang 
[\[251b.4\]]li'i rgyal po rnam par rgyal ba'i grags pa gsod par 'gyur ro/_/ma 'ongs pa'i dus su mi rgod de dag 'khor ba las grol bar byed pa'i dge slong zla ba dag pa zhes bya ba zhig kyang 'byung bar 'gyur te/_de yang byang chub sems dpa' 'jam dpal sngon gyi sangs rgyas rnams kyi 
[\[251b.5\]]yab kyi bya ba byed byed pa 'di yin te/_de bzhin du byang chub sems dpa' 'jam dpal 'di ni ma 'ongs pa'i dus na sangs rgyas bcom ldan 'das rnams 'byung bar 'gyur ba'i bskal pa bzang po'i sangs rgyas de dag gi sku gdung yang 'dzin par 'gyur ro/_/gang gi tshe 
[\[251b.6\]]sangs rgyas bcom ldan 'das yongs su mya ngan las 'das pa de'i tshe yang byang chub sems dpa' 'jam dpal bram ze dro nas go tra zhes bya ba chos dang ldan pa zhig tu 'gyur ro/_/gang gi tshe rgyal po rnams phan tshun du g.yul 'gyed par chas pa de'i tshe bram ze dro nas go 
[\[251b.7\]]tras bum pa bzang po blangs nas sku gdung bged par byed do/_/gang gi tshe li yul du byang chub sems dpa' phal po che ma byung ba dang /_mchod rten phal po che dang /_sangs rgyas kyi sku gzugs dang /_dge 'dun gyi kun dga' ra ba mdzes pa dag ma byung ba de'i tshe 
[\[252a\]]
[\[252a.1\]]byang chub sems dpa' 'jam dpal grong khyer du 'byung bar 'gyur te/_rigs dang ldan pa'i bud med du 'gyur ro/_/byang chub sems dpa' 'jam dpal gyi spyod pa ji lta bu zhe na/_thams cad du 'dod dgur sgyur ba'i gzugs can yin te/_byang chub sems 
[\[252a.2\]]dpa'i rang bzhin ji lta ba bzhin du yang snang /_rgyal po ji lta ba bzhin du yang snang /_rgyal mo ji lta ba dang /_dge sbyong dang /_bram ze'i gzugs ji lta ba dang /_'dod pa'i khams su gtogs pa'i sems can rnams kyi bar du thams cad du 'jug par 'gyur te/_rol 
[\[252a.3\]]mo mkhan rol mo'i gnas la mkhas pa gzugs rnam pa sna tshogs thams cad ston pa bzhin no/_/chags pa'i sems dang ldan pa'i sems can gyi thad du yang shin tu lhag par ston to/_/ci'i phyir byang chub sems dpa' 'jam dpal bud med kyi gzugs su ston ce 
[\[252a.4\]]na/_gang gi phyir bud med lhag par 'dod pa'i 'dod chags la chags pa'i sems dang ldan pa ni shin tu glen zhing shin tu ser sna che bas na de'i phyir byang chub sems dpa' 'jam dpal lhag par bud med du ston to/_/bud med byang chub kyi spyad pa spyod pa dag kyang yod pas na 
[\[252a.5\]]de'i phyir yang byang chub sems dpa' 'jam dpal de lta bur byed do/_/bud med du skyes nas snying rje chen po thob par 'gyur ba'i dus kyang yod do/_/bud med rnams kyang 'dzem par 'gyur ba dang /_'khor ba'i skyon rtogs par 'gyur ba dang /_skyes pa gzhan spong 
[\[252a.6\]]bar 'gyur ba dag kyang yod do/_/gang gi tshe ba bdag sum pa der 'ongs te/_mchod rten chen po rnams dang /_dri gtsang khang mang po dang /_dge 'dun gyi kun dga' ra ba bzang po rnams bsreg par 'gyur bar lha mo dri ma med pa'i 'od kyis rtogs pa de'i tshe byang chub sems 
[\[252a.7\]]dpa' spyan ras gzigs dbang phyug gis lha mo de la 'di skad ces smras te/_sring mo sdug pa gang gi tshe bcom ldan 'das rin chen snying po grong khyer du gshegs pa de na nga khyod kyi dge ba'i bshes gnyen du gyur te/_der 'u bu cag gnyis kyis byang chub kyi phyir dang /_sems 
[\[252b\]]
[\[252b.1\]]can 'jigs shing skrag pa ji snyed yod pa de dag thams cad bdag gis yongs su bskyab par bya'o zhes smon lam btab pa'i dus de dran par gyis shig_/sring mo sdug pa ji ltar dri ma med pa'i 'od ces bya bar gyur pa de'i tshe/_rdo rje sde dang gnyis kyis bcom ldan 'das kyi bka' 
[\[252b.2\]]mnos pa dran par gyis shig_/gzungs sngags de dag dang /_sangs rgyas kyi mtshan de dag dang /_'od zer gang dag khyod kyis byang chub sems dpa'i spyad pa spyod pa'i tshe 'dir mthong ba de dag sangs rgyas par bshad kyis/_khyod kyis zung la bris te/_de ming po'i 
[\[252b.3\]]thad du khyer cig_/mi mjed kyi 'jig rten gyi khams su sangs rgyas de dag gis 'od zer btang ba yang /_li yul 'di bcom ldan 'das shAkya thub pa'i phyag mtshan yin la bskal pa bzang po'i byang chub sems dpa' de dag sems can rnams la phan pa'i phyir der skye ba 
[\[252b.4\]]len par 'gyur ba'i phyir ro/_/chos kyi rgyal po'i mchod rten de dag la sangs rgyas bcom ldan 'das phal po che de dag gi sku gdung mang po gnas pa de dag lha mo de'i lag tu 'ong bar 'gyur te/_mchod pa'i phyir sems can de dag la bged par byed do/_/yul der lha mo de 
[\[252b.5\]]snying rje skye bar 'gyur te/_ci nas mchod pa'i gnas su 'gyur bar byed do/_/de nas grong khyer gyi nang du khang pa shin tu mdzes par bya ste/_grong khyer de na mi ji snyed gnas pa de dag der ci nas bsod nams byed par 'gyur zhing 'dzin pa dang /_mchod pa dang /_rtse bar byed 
[\[252b.6\]]par 'gyur ba dang /_ci nas spyod pa de la 'jug par 'gyur bar bya'o/_/ci'i phyir sangs rgyas bcom ldan 'das rnams kyis li yul gyi phyir chos yang dag par bgro ba mdzad ce na/_li yul bcom ldan 'das shAkya thub pa'i phyag mtshan yin pa dang /_bskal pa bzang po'i 
[\[252b.7\]]sangs rgyas bcom ldan 'das ji snyed pa de dag thams cad kyi phyag mtshan yin pa dang /_ri glang mgo dang /_go ma sa la gan d+ha'i mchod rten du bskal pa bzang po'i sangs rgyas thams cad 'du bar 'gyur ba dang /_li yul byang chub sems dpa'i gnas su 'gyur ba'i phyir 
[\[253a\]]
[\[253a.1\]]ro/_/de nas sangs rgyas bcom ldan 'das kyis byang chub sems dpa' 'phags pa spyan ras gzigs dbang phyug la bka' stsal pa/_gang gi tshe gdong dmar dang rgya 'thab pa'i dus la bab pa de'i tshe nu bo khyod kyis bya ba'i dus la bab bo/_/rab nges kyang 
[\[253a.2\]]sems can la phan pa'i phyir shes bzhin du yang skye ba len par 'gyur ro/_/sangs rgyas bcom ldan 'das de dag gis 'dir 'od zer btang nas/_bcom ldan 'das shAkya thub pa la skyes bskur te/_skyes de dag kyang byang chub sems dpa' spyan ras gzigs 
[\[253a.3\]]dbang phyug gis 'dir khyer te 'ongs nas/_sems can 'jigs shing skrag pa rnams kyi don gyi phyir snying rjes sangs rgyas kyi zhing rnams kyang byung ngo /_/gzungs sngags de dag dang 'od zer de dag kyang li yul gyi don du sangs rgyas kyis bzhes nas de dag gi grogs su 'gyur 
[\[253a.4\]]ro/_/byang chub sems dpa' dag kyang ci nas li yul de 'jig par mi 'gyur bar bya ba'i phyir sangs rgyas kyi zhing sna tshogs nas shi 'phos nas der skye ba len par 'gyur ro/_/gang gi tshe li yul du gnod pa byung na de'i tshe sangs rgyas de dag gi mtshan dang /_gzungs 
[\[253a.5\]]sngags de dag dang /_'od zer gyi ming de dag bris te/_grong khyer gyi sgo rnams su bzhag la/_dmag gi nang du yang bris te/_rgyal mtshan la gdags so/_/yang na ming de dag 'dzin du gzhug cing bklag pa dang bcang bar bya'o/_/pha rol gyi dmag tshogs dang /_
[\[253a.6\]]mu ge rab tu zhi bar bya ba dang /_dge ba'i phyogs 'phel bar bya ba dang /_sdig pa 'byang bar bya ba dang /_nad las thar bar bya ba rnams la yang phan par byed pa yin no/_/gang la sdig pa lci ba yod na des zhag nyi shu rtsa gcig gi bar du phyogs bcu'i sangs 
[\[253a.7\]]rgyas rnams la rim gro byas te/_sku gdung dang ldan pa'i mchod rten nam/_sangs rgyas kyi sku gzugs kyi spyan sngar dus gsum du bzlas brjod byas na dge ba'i phyogs las gang 'dod pa myur du thob par 'gyur te/_'od zer de dag kyang de'i steng du gnas par 
[\[253b\]]
[\[253b.1\]]'gyur ro/_/pha rol gyi dmag tshogs 'ong ba la yang bzlas brjod bya'o/_/yang na nyin gcig bzhin du lan bdun bdun bklag par bya'o/_/gang sdug bsngal bar gyur pa'am/_nad pa'am/_yang na ji lta bur 'dod kyang rung ste bzlas brjod bya'o/_/yang na 
[\[253b.2\]]bklag par bya'o/_/ci ste mi klog na yang skud pa la mdud pa bdun bor te lan bdun bdun bzlas brjod byas nas btags na sdug bsngal las thar bar 'gyur ro/_/grong khyer gang gi sgo la btags na grong khyer der dgra 'ong mi nus par 'gyur ro/_/de nas bcom 
[\[253b.3\]]ldan 'das kyis 'di skad ces bka' stsal to/_/gang gi tshe gdong dmar dang rgya 'thab pa'i dus la bab pa de'i tshe gzhon nu rdo rje sde bcom ldan 'das kyis las su bskos pa de rnam par rgyal ba'i go cha zhes bya bar gyur pa na phrin yig 'di gser gyi rigs kyi yul du khyer la phrin 
[\[253b.4\]]yig 'di gser gyi rigs kyi rgyal po la bstan par bya ste/_mi mang po'i mig sngar ni bstan par mi bya'o/_/yul de'i glud kyang khyer la kha cig ni der bskur bar bya'o/_/kha cig ni skar rdor gzhag par bya'o/_/gang gi tshe sangs rgyas bcom ldan 'das kyis 'di skad du 
[\[253b.5\]]sngon byung ba ni 'di lta bu'o/_/ma 'ongs pa'i dus na ni 'di ltar 'gyur ro zhes bka' stsal pa/_de'i tshe bcom ldan 'das rdo rje'i dkyil 'khor zhes bya ba'i ting nge 'dzin la snyoms par zhugs so/_/zla ba'i tog ces bya ba'i ting nge 'dzin dang /_dri ma med pa'i 'od ces bya 
[\[253b.6\]]ba'i ting nge 'dzin dang /_mi g.yo ba zhes bya ba'i ting nge 'dzin dang /_rnam pa thams cad med pa zhes bya ba'i ting nge 'dzin dang /_dga' ba'i dbang bskur ba zhes bya ba'i ting nge 'dzin dang /_thams cad kyi rgyan ces bya ba'i ting nge 'dzin dang /_dpa' ba'i rgyal mtshan zhes bya 
[\[253b.7\]]ba'i ting nge 'dzin dang /_'od chen po zhes bya ba'i ting nge 'dzin dang /_dpa' bar 'gro ba zhes bya ba'i ting nge 'dzin dang /_ting nge 'dzin bcu po 'di dag la sangs rgyas bcom ldan 'das snyoms par zhugs nas smin mtshams kyi gseb nas snang ba chen po zhes bya ba'i 'od zer 
[\[254a\]]
[\[254a.1\]]byung ngo /_/'od zer de las kyang 'od zer bcu byung nas sangs rgyas kyi zhing thams cad du song ngo /_/song nas kyang sangs rgyas kyi zhing grangs med par 'phros so/_/sangs rgyas bcom ldan 'das rnams kyi sangs rgyas kyi zhing ji snyed yod pa'i zhing de dag 
[\[254a.2\]]thams cad du ji ltar li yul du rdo rje gzhon nu rdo rje sde dang /_lha mo dri ma med pa'i 'od kyi phyir sngar bshad pa bzhin du tshig tu brjod pa de dag byung ngo /_/de nas de'i tshe sangs rgyas bcom ldan 'das de dag dang /_bcom ldan 'das shAkya thub pas dgongs pa 'thun par rdo rje'i 
[\[254a.3\]]dkyil 'khor zhes bya ba'i gzungs sngags 'di gsungs so/_/tad+ya thA/_bo d+hi bo d+hi/_sarba a lang kA ra/_ba ra ga ta/_d+harma tsa kra/_ba ra ga ta/_ma ra sai n+ya pa ra ga ta/_a bi Sha ya pa ra gA tA/_a bi d+yA pra t+yA ya/_b+ha ba pra t+yA 
[\[254a.4\]]ya/_ni rud d+ha pra t+yA ya/_ta thA ga ta/_ma ra Na ha ra/_bud d+h+ya sad t+ye na/_nA ga sad t+ye na/_a su ra sad t+ye na/_sarba ba ra sad t+ye na/_rdo rje'i dkyil 'khor zhes bya ba'i gzungs sngags 'di ni sangs rgyas thams cad kyis gsungs te/_gang gi tshe lha mo dri ma med pa'i 'od kyis 
[\[254a.5\]]thos pa de'i mod la rdo rje'i dkyil 'khor gyi gzungs sngags rtogs par 'gyur ro/_/gang gi tshe li yul gyi don gyi phyir sangs rgyas rnams kyis chos 'di gsungs pa de'i tshe/_lha mo dri ma med pa'i 'od kyis thal mo sbyar te 'di skad ces gsol to/_/bdag ni sangs 
[\[254a.6\]]rgyas bcom ldan 'das nyid kyis mkhyen pa lags te/_bdag sangs rgyas kyi zhing yongs su dag pa/_rnam par snang mdzad kyi 'od zer gyis so sor brgyan pa'i 'jig rten gyi khams sangs rgyas bcom ldan 'das pad ma'i 'dab ma dri ma med pa'i rgyu skar gyi rgyal 
[\[254a.7\]]po mngon par shes pa'i me tog kun tu rgyas pa'i sangs rgyas kyi zhing nas/_mi mjed kyi 'jig rten gyi khams 'dir ma'i don bgyi ba dang /_dam pa'i chos pad ma dkar po don du gnyer ba dang /_de bzhin gshegs pa shAkya thub pa'i drung du smon lam gdab pa'i slad du 
[\[254b\]]
[\[254b.1\]]mchis te/_dge bsnyen ma hu sha zhes bya bar gyur nas bram ze rgya mtsho'i rdul dang mjal ba slan chad lung bstan pa thob ste/_de'i tshe der smon lam btab pas/_gang du khyod sangs rgyas su 'gyur ba'i 'jig rten gyi khams der bdag byang chub kyi spyad pa spyod par gyur cig ces 
[\[254b.2\]]bgyis nas/_'jig rten gyi khams rnam par snang mdzad kyi 'od zer gyis so sor brgyan pa zhes bgyi ba de bzhin gshegs pa pad ma'i 'dab ma dri ma med pa rgyu skar gyi rgyal po mngon par shes pa'i me tog kun tu rgyas pa'i sangs rgyas kyi zhing de nas/_mi mjed kyi 'jig rten gyi khams 
[\[254b.3\]]'dir bcom ldan 'das shAkya thub pa'i thad du mchis nas/_bcom ldan 'das kyis bka' stsal pa/_mi mjed kyi 'jig rten gyi khams kyi mi rnams ni chags shing zhen la sdang zhing nga rgyal gyis khengs pa dang 'gying ba ste/_de dag gi don du byang chub sems dpa' rnams phan tshun 
[\[254b.4\]]las chen po nyams su len par byed de/_de dag gi sdig pa rnams tshe rabs kun tu sel bar byed do/_/zhes gsungs so/_/de'i tshe bdag gis smon lam btab pa ji lta bu'i tshul dang thabs kyis der gzhan dag mchi ba de bzhin du bdag kyang mchi bar gyur cig ces bgyis nas/_de'i 
[\[254b.5\]]tshe tshe rabs snga ma la bdag gi mar gyur pa de'i don bgyi ba dang /_ci nas ngan song du mi mchi bar bgyi ba'i slad du skye ba blangs so/_/sngon gyi mi mjed kyi 'jig rten gyi khams su dge bsnyen ma hu sha zhes bya bar gyur pa dang /_gzhon nu nor [{]bzangs kyis [,]bzang gis [}]rnam par thar pa bdag la dris 
[\[254b.6\]]pa slan chad bdag gis mi'i nang du mi'i skye ba blangs te/_bdag gis sems can dag dang 'dod chags spyad nas mi gzhan gyis bdag la kho mo yang glen mar mthong ngo /_/sems can rnams yongs su grol ba'i slad du bud med kyi nang du mi bzad pa'i skye ba mang po dag blangs te/_rgyal 
[\[254b.7\]]mo dang /_rgyal po'i bu mo dang /_bud med phal dang /_smad 'tshong ma dang /_sdug phongs pa dang /_bud med dbul mo dag tu gyur te/_bud med du skyes pa rnams kyi don bgyid pa dang /_bud med rnams yongs su grol bar bgyid do/_/rang gi las kyi dbang gis ji ltar 
[\[255a\]]
[\[255a.1\]]'dod pa'i 'dod chags spyad kyang sems can de dag mgu bar ma nus te/_tshe rabs du mar mi mjed kyi 'jig rten gyi khams 'dir sems can gyi don gyi slad du sdug bsngal mang po nyams su myong ste/_bud med du skye bas shin tu skyo bar gyur na 'on kyang bcom ldan 'das 
[\[255a.2\]]kyis sug las chen por bka' stsal te/_tshe rabs grangs ma mchis par bdag gis sdug bsngal bzod par bgyi 'tshal te/_bcom ldan 'das shAkya thub pa mnyes par bgyi ba dang /_sangs rgyas nyid bsgrub pa'i slad du bdag gis smon lam chen po btab pa/_sems 
[\[255a.3\]]can thams cad la phan pa'i slad du tshe rabs gzhan dag tu bdag la sdug bsngal 'byung bar 'gyur ba thams cad bdag gis bzod par bgyi'o/_/yul de srungs shig ces bcom ldan 'das kyis bdag la bka' stsal pa gang lags pa de na da dung mi yang ma mchis/_yul 
[\[255a.4\]]yang ma byung mod kyi sangs rgyas bcom ldan 'das de dag dang 'khor der 'dus pa lha dang /_klu dang /_gnod sbyin dang /_lha ma yin dang /_nam mkha' lding dang /_dri za dang /_mi'am ci dang /_lto 'phye chen po dang /_srin po dang /_mi dang mi ma yin pa thams cad las dam 
[\[255a.5\]]pa blang bar bgyi'o/_/ji srid du bdag tshe rabs de dag tu skye ba na bdag la 'dod chags dang /_zhe sdang gi gzhir mthong na yang bdag la sdig par ma gyur cig_/ci rigs par skye ba'i dus 'tshal bar gyur la 'di lta bu yongs su 'dzin par gyur cig_/gang gi tshe li yul 
[\[255a.6\]]thog ma 'byung ba'i dus la bab pa na/_de'i tshe yul bgyid pa'i slad du der bdag thog mar rgyal por gyur cig_/li yul du nam rgyal po de dag gi ming chags shing rgyal rabs thog mar byung ba na tshe rabs bdun du rgyal po byed par gyur cig_/grong khyer dngar ldan zhes 
[\[255a.7\]]bgyi ba yang bgyi'o/_/bal po se'u tshal du ni sangs rgyas kyi mchod rten chen po bgyi'o/_/yul rta 'jug tu ni chos dang ldan pa'i rgyal po'i mchod rten bgyi'o/_/'gum ti rar ni dge 'dun gyi kun dga' ra ba chen po bgyi'o/_/rtsa rma ba na ra yang dge 'dun gyi kun dga' ra 
[\[255b\]]
[\[255b.1\]]ba chen po bgyi'o/_/pa ya di kar ni dri gtsang khang chen po dang /_mchod rten chen po bgyi ste/_ji srid du bdag rgyal srid la gnas pa de srid du las chen po dag bgyi'o/_/gang gi tshe rgyal po shi 'phos par gyur pa na yang byang chub sems dpa' byams pa gang na bzhugs 
[\[255b.2\]]pa'i lha'i nang du skye bar 'gyur te/_bdag de na mchi ba'i ting nge 'dzin rnams dran par gyur cig_/de nas slar yang li yul 'dir skye ba len cing ji ltar bcom ldan 'das kyis bka' stsal pa bzhin du bud med kyi gzugs su gyur te/_yang skar rdo'i rgyal po'i bu mo rab nges zhes 
[\[255b.3\]]bya bar gyur nas/_sangs rgyas bcom ldan 'das rnams kyis gzungs sngags ji snyed gsungs pa dang bdag gis rtogs pa gang lags pa'i gzungs sngags de dag thams cad de'i tshe bdag gis dran par gyur cig_/mdo sde 'di yang shin tu dran par gyur te/_ci nas thams 
[\[255b.4\]]cad rgyas par gyur cig_/gang gi tshe dmag sde gnyis 'thab par 'gyur ba dang /_li yul gyi don gyi phyir las su bya ba yod par gyur pa dang /_gang gi tshe gzhon nu rdo rje sde skar rdo'i rgyal po rnam par rgyal ba'i go cha zhes bya bar gyur nas li yul gyi phyir glud 'jal ba'i dus la 
[\[255b.5\]]bab pa de'i tshe bdag rab nges zhes bya bar gyur pas sangs rgyas bcom ldan 'das de dag thams cad dang /_'khor de'i nang du ji snyed 'dus par gyur pa'i lha de dag thams cad grogs su gyur te/_mdo 'di dang /_gzungs sngags rnams bshad pa'i gzungs sngags de dag thams 
[\[255b.6\]]cad dang /_ting nge 'dzin thams cad bdag gis tshe rabs thams cad du dran par gyur cig ces byas so/_/gang gi tshe lha mo dri ma med pa'i 'od kyis tshig de skad ces smras pa de'i tshe/_des ting nge 'dzin rnams thob ste/_ci nas mdo 'di la sus kyang gnod pa byed mi nus par 
[\[255b.7\]]gyur pa'i ting nge 'dzin theg pa chen po'i mdo dam pa'i chos pad ma dkar po'i klong 'khyil ba zhes bya ba thob ste/_de'i tshe sangs rgyas thams cad kyis legs so zhes bya ba byin te 'di skad ces bka' stsal to/_/gang gi tshe khyod las rtsom pa de'i tshe 'od zer de dag steng du gnas par gyur te/_
[\[256a\]]
[\[256a.1\]]de'i tshe gang gis mdo 'di dran par 'gyur zhing shin tu nyams su len par 'gyur ba'i ting nge 'dzin sangs rgyas yid la byed pa zhes bya ba rtogs par 'gyur ro/_/sangs rgyas bcom ldan 'das rnams kyis rdo rje'i dkyil 'khor zhes bya ba'i gzungs sngags gsungs pa de'i rang 
[\[256a.2\]]bzhin gang gis gzungs sngags rtogs par 'gyur ba dang /_ting nge 'dzin sbyong ba dang /_sngon sangs rgyas bcom ldan 'das rnams las chos thos pa de dag thams cad kyang dran par byed do/_/lha mo dri ma med pa'i 'od des kyang byang chub sems dpa' dag gis ting nge 'dzin dang /_gzungs 
[\[256a.3\]]sngags ji ltar rtogs pa de de bzhin du rtogs par byed do/_/rnam par rgyal ba'i go cha zhes bya bas kyang rgyal srid thob par 'gyur te/_gzhan gyis bar chad byed mi nus so/_/de dag gi las ni lan bdun bzlas brjod byas la rta gnas kyi rig sngags gang gis sdig pa rnams 'byang bar 'gyur bar 
[\[256a.4\]]yang brjod par bya ste/_nyin lan gsum mtshan lan gsum brjod na lo bdun gyis rdo rje'i dkyil 'khor gyi gzungs sngags rtogs par 'gyur ro/_/sangs rgyas bcom ldan 'das kyis rdo rje'i dkyil 'khor gyi gzungs sngags 'di bshad pa de'i tshe bcom ldan 'das kyi steng du lha rnams 
[\[256a.5\]]kyis lha'i me tog gi char phab ste/_lha'i rol mo'i sgra bsgrags nas 'di skad ces smras so/_/bdag cag gis kyang sngon sangs rgyas bcom ldan 'das rnams las thos pa'i gzungs sngags rnams stsal bar bgyi'o/_/na maHsarba a t+yud ga ta/_badzra maN Da lod ta ma s+ya/_ta thA ga ta s+ya/_ka na kA b+ha/_sad 
[\[256a.6\]]t+ya s+ya/_bo d+hi sa twa s+ya/_tad+ya thA/_bud d+ha sad t+ye na/_da sa bi ri/_de na ha ya ri/_ku rtsi ru pra ti pa da ri pa b+ha ba tu/_tsi tu ma tu ga la ra ya ka da ma pa tu/_sa pa dza ma sa ra ta swA hA/_gzungs sngags 'di ni lha rnams chad pas gcod pa'i gzungs sngags zhes bya ste/_lan brgya rtsa brgyad bzlas brjod byas 
[\[256a.7\]]la rtswa dUr ba brgya rtsa brgyad sbyin sreg byas na gang ci byed kyang rung ste lha rnams kyis gzhigs par mi nus so/_/dkyil 'khor zlum por byas te/_lan brgya rtsa brgyad bzlas brjod byas la mdud pa brgya rtsa brgyad bor nas gang du brjod pa der 'byung pos gnod pa byed mi nus so/_/byad stems 
[\[256b\]]
[\[256b.1\]]byed par yang mi nus so/_/de nas de'i tshe 'khor de dag thams cad kyis gzungs sngags 'di bshad do/_/tad+ya thA/_sarba de ba nan/_sarba baR+Sha na na/_ni rdzi ta brdzi te/_skan d+ha na tsa ban/_nad ta ma na pa na ga sa ra/_da da tsa tsa pa pa/_tsa da mi ma/_b+has+thi mi/_dan Da ka ra na ha ra/_sa ba ra/_de ba ma ra 
[\[256b.2\]]swA hA/_sa ba pa bar+Sha ka ra na swA hA/_'khor thams cad kyis bshad pa'i gzungs sngags 'di lan brgya rtsa brgyad bzlas brjod bya ste/_mdud pa brgya rtsa brgyad byas nas skud pa de bsregs na khyim der byad stems kyis mi tshugs la 'byung po'i nad rnams kyang med par 'gyur ro/_/tad+ya thA/_rA ti thA ka ra/_
[\[256b.3\]]de ba ba phu dzi dzi ri ku dzid ti phu swA hA/_gzungs sngags 'di lkog ma na ba la lan bdun bzlas brjod byas nas g.yag rnga la mdud pa bdun bor te/_gdags par bya'o/_/tad+ya thA/_sarba bud d+ha da ma ba Sha ka ra ba ba ra tsa tsa ra sa sa ra swA hA/_gzungs sngags 'di lus la nad byung ba thams cad la lan bdun bzlas 
[\[256b.4\]]brjod byas nas skud pa la mdud pa bdun bor te gdags so/_/de nas de'i tshe 'khor de dag thams cad kyis pus mo'i lha nga sa la btsugs te/_'di skad ces gsol to/_/gang gi tshe gzhon nu rdo rje sde yul skar rdo nas li yul du mchi ba de'i tshe gzungs sngags gang gis shul du dpa' bo'i las bgyid par 
[\[256b.5\]]'gyur ba'i gzungs sngags bdag cag gis stsal bar 'tshal lo/_/tad+ya thA/_de bu bu de de bi bi sa sa/_ba ba ra ti ka ra swA hA/_tad+ya thA/_sha ra ka ra bA/_dzrad tshe ba ra/_shad tra tra/_na dzi swA hA/_gzungs sngags 'di 'gron du 'gro ba rnams kyis lan bdun bzlas brjod byas te/_khrus byas la lag par blugs 
[\[256b.6\]]nas lan bdun bzlas brjod byas te/_phyogs bzhir 'thor ram/_bdag nyid kyis 'thungs na de la dgras gnod pa byed par mi nus te/_dpa' bo'i las kyang byed par 'gyur ro/_/de nas de bzhin gshegs pa rdo rje rgyal mtshan gyis 'di skad ces bka' stsal te/_de bzhin du rnam thos kyi bu dang /_
[\[256b.7\]]dbang phyug chen po dang /_kun tu rgyal ba dang /_'phrog ma bu dang bcas pa rnams kyis kyang 'di skad ces smras so/_/bdag cag gis kyang gzhon nu rdo rje sde de la ci nas dgra rnams kyis gnod pa byed mi nus par gzungs sngags 'di dag sbyin no/_/na mo badzra d+h+wa dze s+ya/_ta thA ga ta s+ya/_tad+ya thA/_badzra 
[\[257a\]]
[\[257a.1\]]bi bi bi bi ma ma sa ka/_su ma te/_ad d+ha re/_ad dz+wa le/_bA da ni swA hA/_na mo ma he shwa ra s+ya/_na mo bai shra ma Na s+ya/_na maHsan tsa ya s+ya/_na mo ha ri ta ye ba su pu tra/_ba ri bA rA ya/_tad+ya thA/_sa sa sa sa/_hA hA hA hA/_pri ya pri ya pri ya pri ya/_pud tra pud tra pud tra pud tra/_bar 
[\[257a.2\]]dad ta ka ra/_ts+tshan d+ha mu le bid twe sha na kA rA swA hA/_dbang phyug chen po dang /_rnam thos kyi bu dang /_kun tu rgyal ba dang /_'phrog ma bu dang bcas pa rnams kyis gzungs sngags 'di bshad pa nas 'di skad ces gsol to/_/ji ltar bcom ldan 'das kyis bdag cag sug las chen por 
[\[257a.3\]]bskos pa'i gzungs sngags gzhan gyis mi tshugs pa de dag bdag cag gis bshad par 'tshal lo/_/lha mo dri ma med pa'i 'od de dang /_gzhon nu rdo rje sde skar rdo'i rgyal po rnam par rgyal ba'i go char 'gyur ba gang lags pa des chad pas gcad par bgyi ba de yang bdag cag gis 
[\[257a.4\]]bshad par bgyi'o/_/gang gi tshe dgra'am su yang rung bdag sdig pa'i las rtsom pa na gzungs sngags bshad pa 'di gnyis lan bdun bzlas brjod bya ste/_skud pa sngon po la mdud pa bdun bor nas bsregs la mi de'i ming nas brjod na gnod pa byed mi nus so/_/bdag cag gis yid 
[\[257a.5\]]dam dang por bcas pa bzhin du ste gzhon nu rdo rje sde dang lha mo dri ma med pa'i 'od kyi bsam pa yongs su rdzogs par ma bgyis na dus gsum du gshegs pa'i sangs rgyas bcom ldan 'das thams cad kyi sku bslus par gyur cig ces byas so/_/de nas 'khor der ji snyed 'dus pa'i lha dang /_
[\[257a.6\]]klu dang /_gnod sbyin dang /_lha ma yin dang /_nam mkha' lding dang /_dri za dang /_mi'am ci dang /_lto 'phye chen po dang mi dang mi ma yin pa de dag thams cad kyis kyang 'di skad ces gsol to/_/byang chub sems dpa' rnams kyis ji ltar dam bcas pa bzhin du bdag cag thams cad 
[\[257a.7\]]kyis kyang dam bcas te/_de ltar ma bgyis na bdag cag gis dus gsum gyi sangs rgyas bcom ldan 'das thams cad kyi sku bslus par gyur cig_/bdag cag thams cad kyis rnam par rgyal ba'i go cha ci nas kyang li yul gyi rgyal por 'gyur bar thams cad sems 'thun pas lhan 
[\[257b\]]
[\[257b.1\]]cig tu dbang bskur bar bgyi'o/_/gang gi tshe gdong dmar dang rgya 'thab par 'gyur ba de'i tshe/_ci nas li yul 'jig par mi 'gyur ba dang /_gang gi tshe yul gzhan nas li yul du rab tu byung ba rnams 'ongs pa na der ci nas rim gro med par mi 'gyur ba dang /_yul gzhan nas 
[\[257b.2\]]der sems can bros pa de dag der gnas 'thob par 'gyur zhing gdong dmar gyis bsregs pa gang yin pa'i mchod rten chen po de dag dang /_dge 'dun gyi kun dga' ra ba de dag 'chos pa'i grogs byed par 'gyur bar bya ba'i phyir li yul gyi glud 'jal ba dang /_rgya dang phan tshun du bag 
[\[257b.3\]]ma gtong ba dang len par byed do/_/de nas sangs rgyas bcom ldan 'das kyis de'i tshe lha mo dri ma med pa'i 'od dang /_gzhon nu rdo rje sde gnyis la li yul gtad nas/_de'i tshe sangs rgyas bcom ldan 'das kyis gzhon nu rdo rje sde la 'di skad ces bka' stsal to/_/khyod li yul gyi rgyal po 
[\[257b.4\]]byed pa dang /_lha mo dri ma med pa'i 'od kyis grogs byed par 'gyur gyis/_mdo 'di las ji skad bshad pa bzhin du khyod kyis thams cad gyis shig_/gang gi tshe khyod gser gyi rigs kyi yul du phyir log pa de'i tshe rgya'i dmag li yul du 'ongs so zhes de skad thos pa dang /_the tshom ma 
[\[257b.5\]]byed par li yul du song la der pho nya btang na der 'ong bar mi 'gyur te/_li yul dang gu zan gyi yul du 'gro bar 'gyur ro/_/de la phrin yig ni nga dang gnyen du byos la yul nga la byin cig ces springs shig_/de nas de'i tshe khyod ni li yul gyi rgyal por 'gyur ro/_/dbang po'i go cha ni 
[\[257b.6\]]skar rdo'i rgyal po byed par 'gyur te/_de yang khyod ci nas li yul gyi rgyal por 'gyur ba'i grogs byed par 'gyur ro/_/skar rdo'i yul du gnod pa 'byung ba de'i tshe khyod kyis ji nas kyang gnod pa byed du ma gzhug cig_/dbang po'i go cha dang yang thog mar dum par gyis shig_/las 'di dag 
[\[257b.7\]]byed pa'i grogs su 'gyur ro/_/skar rdo ba ji snyed yod pa thams cad kyang grogs byed par 'gyur ro/_/a ku na zhes bya ba dpa' bo zhig yod de/_de sngon ye shes grags pa zhes bya bar gyur pa na des dar ma ti ra zhes bya ba'i gtsug lag khang byas so/_/de bas na khyod kyis a kun tshol 
[\[258a\]]
[\[258a.1\]]shig dang yul gzung ba'i phyir grogs byed par 'gyur ro/_/de ci'i phyir zhe na/_de dang khyod sngon smon lam lhan cig tu btab pa'i phyir te/_a kun zhes bya ba'i mi de ni sngon rgyal por gyur te/_mi rgod rnams kyis chung ma brkus te/_phyir ma rnyed pa yin no/_/khyod ni rgyal po'i 
[\[258a.2\]]blon po chen po yin te/_dga' byed kyi phar gyur pa yin no/_/de nas de'i tshe sangs rgyas bcom ldan 'das kyis gzhon nu rdo rje sde la 'di skad ces bka' stsal to/_/gzhon nu rdo rje sde khyod ni li yul 'khor du rnam par rgyal ba'i go cha zhes bya ba'i rgyal por gyur te/_lo sum cu'i bar du rgyal 
[\[258a.3\]]srid 'dzin par 'gyur la/_dge bsnyen du gyur nas li yul gyi phyir lus yongs su gtong ba'i 'bras bu 'thob par 'gyur ro/_/de nas de'i tshe bcom ldan 'das kyis lha mo dri ma med pa'i 'od la 'di skad ces bka' stsal to/_/khyod li yul du rab nges zhes bya bar gyur pa'i tshe mdo 'di 
[\[258a.4\]]zung shig_/'di la 'jug par gyis shig_/rgyas par gyis shig_/skar rdo'i yul du yang ming po la skur cig dang /_khyod kyi steng du 'od zer rnams gnas par 'gyur ro/_/gang gi tshe khyod kyis gzungs sngags rnams rtogs par gyur pa de'i tshe khyed la sangs rgyas bcom ldan 
[\[258a.5\]]'das nyid gsung bar 'gyur zhing lha rnams kyang ji nas khyod kyi las byed nus par 'gyur ba de lta bu rgyas par smra bar 'gyur ro/_/de nas de'i tshe sangs rgyas bcom ldan 'das kyis byang chub sems dpa' spyan ras gzigs dbang phyug la 'di skad ces bka' stsal to/_/nu sdug ji ltar bcom 
[\[258a.6\]]ldan 'das rin chen snying po grong khyer du gshegs pa'i tshe 'u bu cag gnyis sangs rgyas nyid du lung bstan pa thob nas/_der de skad du phyogs bcu na sems can 'jigs shing skrag pa ji snyed yod pa de dag thams cad bdag gis skyabs byed par gyur cig_/de skad ces smon lam btab pa'i dus la 
[\[258a.7\]]de dran par gyis la/_da nga'i li yul 'di dang /_lha mo dri ma med pa'i 'od dang /_gzhon nu rdo rje sde la gtad pa 'di khyod kyis long shig_/de nas bcom ldan 'das kyis byang chub sems dpa' kun tu bzang po dang /_'jam dpal dang /_nam mkha'i snying po dang /_mthu chen thob dang /_sman gyi 
[\[258b\]]
[\[258b.1\]]rgyal po dang /_rab sbyin dpa' bo dang /_sa'i snying po dang /_byams pa dang /_byang chub sems dpa' spyan ras gzigs dbang phyug la 'di skad ces bka' stsal to/_/sngon 'di'i phu bo dang /_grogs su gyur pa dang /_rtag tu 'grogs 'grogs pa ni 'di dag yin te/_sna tshogs kyi lha dang /_
[\[258b.2\]]dbang phyug gi lha dang /_ljon shing gi dbang phyug gi rgyal po dang /_snying rje'i dbang phyug dang /_gzungs kyi dbang phyug dang /_spong ba'i dbang phyug dang /_'od kyi dbang phyug dang /_dri'i dbang phyug dang /_tshogs kyi dbang phyug dang /_'jig rten gyi dbang phyug dang /_'od gsal dang /_rigs kyi 
[\[258b.3\]]dbang phyug rnams so/_/de nas bcom ldan 'das kyis byang chub sems dpa' kun tu bzang po la sogs pa byang chub sems dpa' de dag thams cad la bos te bka' stsal to/_/rigs kyi bu dag khyed nga'i theg pa chen po'i mdo 'di dang /_gzhon nu rdo rje sde dang /_lha mo dri ma med pa'i 'od 
[\[258b.4\]]yongs su zung shig_/de nas gsang ba'i bdag po lag na rdo rje la bos te 'di skad ces bka' stsal to/_/khyod rtag tu nga'i phyi bzhin du 'brang ba yin gyis mdo 'di dang /_gzhon nu rdo rje sde dang /_lha mo dri ma med pa'i 'od khyod la gtad do/_/gnod sbyin dbang po rnam thos kyi bu dang /_gnod sbyin 
[\[258b.5\]]kun tu rgyal dang /_lha'i bu blo gros brtan pa dang /_klu'i rgyal po ma dros pa dang /_'phrog ma bu dang bcas pa dang /_lha'i pho brang sum cu rtsa gnyis kyi lha'i rgyal po rnams dang /_'khor der 'dus pa thams cad dang /_sangs rgyas bcom ldan 'das 'od zer gtong ba de dag dang phyogs bcu 
[\[258b.6\]]nas 'dus pa'i byang chub sems dpa' de dag thams cad la mdo 'di dang /_li yul dang /_gzhon nu rdo rje sde dang /_lha mo dri ma med pa'i 'od gtad de/_yongs su gtad pa'i dam pas yongs su gtad do/_/de nas yang de dag thams cad la 'di skad ces bka' stsal to/_/ngas ji skad bshad 
[\[258b.7\]]pa dang /_khyod kyis ji ltar dam bcas pa bzhin du grogs gyis la ngas dgongs pa kun thams cad nas thams cad du mthar phyin par gyis la/_ci nas log par ma 'gyur ba de ltar gyis shig_/ngas bskal pa mang por 'khor ba na dka' las shin tu mang po dang ldan pa dag byas pa lta bu ni byang 
[\[259a\]]
[\[259a.1\]]chub sems dpa' gzhan dag gis kyang ma byas so/_/nga'i yul 'khor der sems can ngas yongs su smin par ma byas pa de gang yin pa de dag phyis li yul 'khor du gnas par gyur te/_nga'i chos kyis yongs su grol bar 'gyur ro/_/de nas bcom ldan 'das kyis bskal pa 
[\[259a.2\]]bzang po'i byang chub sems dpa' rnams la bos te 'di skad ces bka' stsal to/_/khyed thams cad la mdo 'di dang /_li yul dang gzhon nu rdo rje sde dang /_lha mo dri ma med pa'i 'od gtad do/_/gang gi tshe sangs rgyas bcom ldan 'das kyis sangs rgyas thams cad dang /_byang chub sems dpa' thams 
[\[259a.3\]]cad dang /_lha thams cad dang /_'khor thams cad la mdo 'di dang /_li yul dang gzhon nu rdo rje sde dang /_lha mo dri ma med pa'i 'od gtad pa de'i tshe sangs rgyas bcom ldan 'das shAkya thub pa'i steng du lha'i me tog gi char phab bo/_/lha rnams kyis lha'i rol mo'i sgra bsgrags so/_/lha'i rgyan gyi char yang phab bo/_/de bzhin du 'khor de 
[\[259a.4\]]dag thams cad kyis kyang bcom ldan 'das la ji ltar 'os pa'i mchod pas bcom ldan 'das la mchod par byas so/_/sangs rgyas bcom ldan 'das de dag gis kyang mi mjed kyi 'jig rten gyi khams 'dir 'od zer shin tu mang po btang ngo /_/mi mjed kyi 'jig rten gyi khams 'di na gnas pa'i 
[\[259a.5\]]sems can rnams kyis kyang sangs rgyas bcom ldan 'das de dag 'khor gyi dkyil 'khor dang bcas pa mthong ngo /_/de na gnas pa rnams kyis kyang de bzhin gshegs pa shAkya thub pa 'khor gyi dkyil 'khor dang bcas pa dang /_mi mjed kyi 'jig rten gyi khams mthong ste/_'khor thams cad dang /_
[\[259a.6\]]lha dang mi rnams gcig gis gcig mthong bar gyur to/_/de nas de'i tshe dge slong kun dga' bo stan las langs te/_thal mo sbyar nas bcom ldan 'das la zhus pa/_bcom ldan 'das ma 'ongs pa'i dus na su la la mdo 'di klog pa dang /_sems pa dang /_nyan pa dang /_kun chub par 
[\[259a.7\]]bgyid pa dang /_'dri ba dang /_'drir 'jug pa de'i bsod nams kyi phung po ji tsam du 'phel bar 'gyur/_bcom ldan 'das kyis bka' stsal pa/_sangs rgyas kyi zhing brgyad khri bzhi stong gi nang na skye bo ji snyed gnas pa rnams la sbyin pa byin pa bas ni/_su mdo 'di 'chang ba 'am/_
[\[259b\]]
[\[259b.1\]]kha ton du byed pa'am/_klog pa de'i bsod nams kyi phung po ches mang bar 'gyur ro/_/mdor na ji ltar 'bras bu gsum pa rtogs pa de'i bsod nams kyi phung po ji snyed 'phel bar 'gyur ro/_/zhes nga smra'o/_/de nas lha dang /_klu dang /_gnod sbyin dang /_lha ma yin 
[\[259b.2\]]dang /_nam mkha' lding dang /_dri za dang /_mi'am ci dang /_lto 'phye chen po dang /_srin po dang /_'khor de dag thams cad kyis 'di skad ces gsol to/_/bdag cag 'khor 'dir 'dus pa ji snyed mchis pa rnams gang du mdo 'di brjod pa der ma mchis sam/_
[\[259b.3\]]gzhon nu rdo rje sde dang /_lha mo dri ma med pa'i 'od la gzungs sngags ma stsal tam/_dam bcas pa 'di bskyud par gyur na/_bdag cag gis dus gsum du gshegs pa'i sangs rgyas bcom ldan 'das rnams kyi sku bslus par gyur cig_/mtshams ma mchis pa'i 
[\[259b.4\]]las bgyis pa'i sdig pa ji tsam mchis pa bdag cag gis bgyis par gyur cig_/de nas 'od zer de dag las/_tshig tu brjod pa 'di skad ces byung ste/_gang na mdo 'di brjod pa der bdag cag 'ong ngo zhes sgra sgrogs par 'gyur ro/_/de nas kun dga' bo dang /_
[\[259b.5\]]'khor de dag thams cad kyis zhus pa/_bcom ldan 'das chos kyi rnam grangs 'di'i ming ci lags/_ci ltar gzung bar bgyi/_bka' stsal pa/_mdo 'di'i ming ni chos kyi spyi bo zhes kyang bya/_sangs rgyas thams cad kyi chos kyi snying po zhes kyang bya/_dri ma med pa'i 'od kyis 
[\[259b.6\]]zhus pa zhes kyang bya'o/_/de nas bcom ldan 'das shAkya thub pas 'di skad ces bka' stsal to/_/ngas chos gang bshad pa de dag thams cad ni mdo 'di nyid kyi nang du 'dus so/_/bcom ldan 'das kyis de skad ces bka' stsal nas/_byang chub sems dpa' de dag dang /_tshe dang ldan pa kun dga' bo 
[\[259b.7\]]dang /_'khor de dag thams cad dang /_lha dang /_mi dang /_lha ma yin du bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//theg pa chen po'i mdo dri ma med pa'i 'od kyis zhus pa zhes bya ba rdzogs [{]s+ho[,]so[}]//_//
[\[260a\]]
[\[260a.1\]{D169}]@##/_/rgya gar skad du/_Ar+ya ma hA yA no pa de sha nA ma ma hA yA na sU tra/_bod skad du/_'phags pa theg pa chen po'i man ngag ces bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad 
[\[260a.2\]]bdag gis thos pa dus gcig na/_bcom ldan 'das rgyal po'i khab/_de bzhin gshegs pa'i spyod yul rin po che bkod pa'i 'khor gyi khyams/_de bzhin gshegs pa'i gnas/_bsod nams chen po'i rgyan gyi tshogs bsags pa/_spyod pa chen po'i rgyu 'thun pa/_sangs 
[\[260a.3\]]rgyas kyi chos thams cad kyi rnam par smin pas mngon par grub pa/_byang chub sems dpa' sems dpa' chen po'i gnas bstan pa mtha' yas pa/_de bzhin gshegs pa'i rnam par 'phrul pas byin gyis brlabs pa/_chags pa med pa'i spyod yul gyi ye shes la 'jug pa dga' 
[\[260a.4\]]ba rgya chen po skyed pa/_dran pa dang /_blo gros dang /_rtogs pas 'jug pa/_kun nas ma smad pa/_ye shes kyis rnam par dpyod pa de la ma chags par rtogs pas 'jug pa/_bskal pa mu med par mngon par bstod pa/_yon tan gyi tshogs thams cad dpag tu med pa na bzhugs 
[\[260a.5\]]te/_bcom ldan 'das chos thams cad ni mnyam pa nyid du mngon par rdzogs par sangs rgyas/_chos kyi 'khor lo ni shin tu bskor/_slob ma shin tu dul ba'i tshogs ni mtha' yas/_chos thams cad la mnga' dbang ni brnyes/_sems can thams cad kyi bsam pa'i tshul ni shin tu 
[\[260a.6\]]mkhyen/_dbang po'i dam pa'i pha rol tu phyin pa ni brnyes/_sems can thams cad kyi nyon mongs pa'i bag chags kyi mtshams sbyor ba kun du 'joms pa la ni mkhas/_sangs rgyas thams cad kyi mdzad pa lhun gyis grub pa ni rgyun ma bcad cing /_dge slong 'bum phrag drug cu'i 
[\[260a.7\]]dge slong gi dge 'dun chen po dang /_thabs cig ste/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_
[\[260b\]]
[\[260b.1\]]byed pa byas pa/_khur bor ba/_bdag gi don rjes su thob pa/_srid par kun du sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu son pa nyon mongs pa'i bag chags mtshams sbyor ba 
[\[260b.2\]]thams cad kun du bcom pa/_de bzhin gshegs pa'i chos kyi rgyal po'i sras chos zab mo la gnas par mkhas pa/_mi dmigs pa'i chos las byung ba/_spyod lam mdzes pa/_phun sum tshogs pa/_sbyin pa'i gnas chen por gyur pa/_de bzhin gshegs pa'i bka' 
[\[260b.3\]]la shin tu zhugs pa sha stag go/_/byang chub sems dpa'i tshogs chen po byang chub sems dpa' sems dpa' chen po tshad med grangs med/_bsam gyis mi khyab/_mtshungs pa med/_gzhal du med/_dpag tu med/_brjod du med pa dang yang thabs cig ste/_thams cad kyang 
[\[260b.4\]]sems kyi skad cig gcig la sangs rgyas kyi zhing mtha' yas par 'gro ba la mkhas pa/_de bzhin gshegs pa la mchod pa dang /_rim gro byed pas nges par 'byung ba dang /_chos mnyan cing yang dag par nod pa'i ngoms mi shes pa/_rtag tu rgyun mi 'chad par sems can 
[\[260b.5\]]thams cad yongs su smin par byed pa la mngon par brtson pa/_thabs dang shes rab dam pa'i pha rol tu son pa'i sgrib pa med pa'i rnam par thar pa la rab tu gnas pa/_rtog pa dang /_rnam par rtog pa dang /_spros pa thams cad las shin tu 'das pa/_thams cad mkhyen pa'i sa las nye 
[\[260b.6\]]bar gyur pa sha stag la 'di lta ste/_byang chub sems dpa' sems dpa' chen po glog lta zhes bya ba dang /_g.yul las rnam par rgyal ba dang /_rnam par snang mdzad snying po dang /_rnam par gnon par dpa' ba dang /_yid gnyis kun du 'joms dang /_rnam par bsgrags ldan dang /_rnam 
[\[260b.7\]]par lta ba'i mig dang /_byang chub sems dpa' sems dpa' chen po mun pa'i phung po dang bral ba zhes bya ba dang /_de dag la sogs pa byang chub sems dpa' sems dpa' chen po tshad med/_grangs med/_bsam gyis mi khyab/_mtshungs pa med/_gzhal du med dpag tu med/_brjod du 
[\[261a\]]
[\[261a.1\]]med pa dag dang thabs cig ste/_de nas bcom ldan 'das byang chub sems dpa'i spyod pa la 'jug par nges par byung ba/_sgrib pa med pa'i sgo zhes bya ba'i chos kyi rnam grangs byang chub sems dpa'i lam bkod pa la dmigs pa/_sangs rgyas kyi chos zab mo/_stobs dang 
[\[261a.2\]]mi 'jigs pa yongs su 'grub pa/_ye shes kyi 'byung gnas/_chos thams cad la dbang byed pa'i gzungs kyi phyag rgya'i sgo la 'jug pa/_so so yang dag par rig pa la rnam par nges pa'i sgo la 'jug pa/_mngon par shes pa chen po'i ye shes la 'jug pa khong du chud pa/_phyir mi 
[\[261a.3\]]ldog pa'i 'khor la mi skye ba'i chos ston pa/_theg pa gcig tu yang dag par 'du ba/_chos kyi dbyings tshul gcig ste/_'dres pa med pa la 'jug pa/_sems can thams cad kyi bsam pa dang /_dbang po la 'jug pa/_ston pa/_snying po dang ldan pa/_chos rnam par gdon mi za ba/_
[\[261a.4\]]bdud kyi dkyil 'khor thams cad rnam par 'jig par byed pa/_tshul bzhin gyi chos kyi tshul la 'jug pa khong du chud pa/_nyon mongs pa dang /_lta bar song ba thams cad 'dul ba shes rab dang ye shes thogs pa med pa'i rjes su 'jug pa/_mnyam pa med cing mtha' yas pa'i 
[\[261a.5\]]yongs su bsngo ba la mkhas pa'i thabs kyi ye shes ston pa/_sangs rgyas kyi chos thams cad mnyam pa nyid du shes pa'i rjes su 'jug pa/_sangs rgyas thams cad kyi ye shes la 'jug pa/_byin gyi rlabs thogs pa med pa'i sgo la 'jug pa chos thams cad ci lta ba bzhin du rnam par gdon mi 
[\[261a.6\]]za bar ston pa/_mi rtog rnam par mi rtog la mnyam pa nyid du 'jug pa rten cing 'brel par 'byung ba zab mo khong du chud pa bsod nams dang ye shes kyi tshogs thams cad sogs pa/_sangs rgyas kyi sku dang /_gsung dang /_thugs mnyam pa nyid kyi rgyan dang ldan pa/_dran pa dang /_blo gros dang /_
[\[261a.7\]]mos pa dang /_rtogs pa dang /_shes rab mi zad pa mngon par sgrub pa/_nyan thos kyi theg pas 'dul ba'i phyir 'phags pa'i bden pa'i tshul la 'jug pa/_rang sangs rgyas kyi theg pas 'dul ba'i phyir lus dang sems rab tu dben par shes pa theg pa chen pos 'dul ba'i phyir thams cad 
[\[261b\]]
[\[261b.1\]]mkhyen pa'i ye shes kyi sar dbang bskur ba 'thob pa/_de bzhin gshegs pa'i yon tan brjod pa'i phyir/_chos thams cad la dbang byed pa'i tshul la 'jug pa brjod do/_/ston to rab tu ston to/_/'dzin du 'jug go/_/mos par mdzad do/_/len du 'jug go/_/shes par mdzad do/_/
[\[261b.2\]]rnam par shes par mdzad do/_/rab tu shes par mdzad do/_/rab tu 'jug go/_/rnam par 'grel to/_/rnam par 'byed do/_/gsal bar mdzad do/_/yang dag par rab tu ston to/_/de nas bcom ldan 'das kyis shin tu rnam par gdon mi za ba'i don gyi chos kyi rnam grangs 
[\[261b.3\]]'di lta bu rgya cher yang dag par rab tu ston pa na/_'khor de nyid du bu mo rin chen zhes bya ba zhig 'dus par gyur te 'dug pa de stan las langs te/_lag pa g.yas par mu tig gi se mo do thogs nas/_bcom ldan 'das la 'di skad ces gsol to/_/bcom ldan 'das bdag 
[\[261b.4\]]bden pa dang /_bden pa'i tshig gang gis sems can chen po 'di dag gis bstan pa'i chos kyi rnam grangs 'dus pa'i le'u 'di bas par chub par 'dzin par 'gyur ba dang /_phyogs bcu rnams su yang rgyas par bgyid par 'gyur ba dang /_sems can dpag tu ma mchis pa rnams 
[\[261b.5\]]bla na med pa'i chos dkon mchog gis mthar gyis bla na med pa yang dag par rdzogs pa'i byang chub la 'god par 'byung ba'i bden pa dang /_bden pa'i tshig des bdag gis mu tig gi se mo do 'di de bzhin gshegs pa la 'bul lags te/_de de bzhin gshegs pa dang /_byang chub sems 
[\[261b.6\]]dpa' thams cad kyi dbu'i gtsug gi mtshams su mu tig gi se mo do'i khang pa brtsegs pa kun du gnas shing bkod pa ci 'dra bas skyes bu dam pa de dag byang chub mngon par rdzogs par 'tshang rgya ba dang /_de dag gis sangs rgyas kyi zhing gi yon tan bkod pa ci 'dra bar 'gyur ba de 'dra ba 
[\[261b.7\]]dag khang pa brtsegs pa de dag las kun du dga' zhing 'khor thams cad kyis bkod pa 'di mthong nas yi rangs par gyur cig_/de nas bu mo rin chen gyis mu tig gi se mo do de bcom ldan 'das ga la ba de logs su bor ro/_/mu tig gi se mo do de bor ma thag tu de nas sangs rgyas kyi 
[\[262a\]]
[\[262a.1\]]mthu dang bu mo rin chen gyi bden pa'i byin gyi rlabs kyis/_bcom ldan 'das kyi dbu'i gtsug gi mtshams dang /_byang chub sems dpa' thams cad kyi spyi gtsug gi mtshams su khang pa brtsegs pa chen po shin tu yangs pa rgya che ba rnam par bkra ba blta na sdug pa/_ngos 
[\[262a.2\]]mnyam pa shin tu rnam par phye ba legs par grub pa gnas par gyur te/_byang chub sems dpa' de dag sngon bdag cag gi sangs rgyas kyi zhing gi yon tan bkod pa 'di 'dra bar gyur cig_/byang chub kyi snying po 'di 'dra bar gyur cig ces smon lam btab pa'i khyad par ci 'dra ba de lta bu'i bkod pa 
[\[262a.3\]]dag kyang byang chub sems dpa' de dag gis khang pa brtsegs pa de dag las mthong ngo /_/mthong nas kyang ngo mtshar du gyur nas/_bcom ldan 'das la 'di skad ces gsol to/_/bcom ldan 'das 'di ltar ji tsam du bdag cag gis bskal pa grangs ma mchis par smon lam 
[\[262a.4\]]mngon par 'dus bgyis par thams cad bu mo rin chen gyi skad cig gcig la bstan pa ni bu mo rin chen 'di bden pa'i byin gyi rlabs kyi stobs can lags te ngo mtshar to/_/bcom ldan 'das kyis bka' stsal pa/_de de bzhin no/_/skyes bu dam pa dag ji skad smras pa de bzhin te/_
[\[262a.5\]]bu mo rin chen 'di bden pa'i byin gyi rlabs las nges par byung ba'o/_/skyes bu dam pa dag bu mo rin chen gyis sangs rgyas bye ba khrag khrig brgya stong phrag dgu bcu rtsa drug las dge ba'i rtsa ba bskrun nas bden pa'i byin gyi rlabs 'di yongs su blangs te/_de nas bu mo rin chen 'dis 
[\[262a.6\]]ji skad smras pa de ltar kun du gnas so/_/gal te bu mo rin chen gyis thams cad dang ldan pa'i stong gsum gyi stong chen po'i 'jig rten gyi khams ni me tog gis rab tu gang bar kun du gnas par gyur cig ces smras na yang de de bzhin du 'gyur ro/_/de bzhin du spos dang /_
[\[262a.7\]]phreng ba dang /_byug pa dang /_phye ma dang /_gos kyis rab tu gang bar kun du gnas par gyur cig ce na yang de de bzhin du 'gyur ro/_/gal te bar snang 'di thams cad gdugs dang /_rgyal mtshan dang /_ba dan gyis brgyan par kun du gnas par gyur cig ce na yang de 
[\[262b\]]
[\[262b.1\]]de bzhin du 'gyur ro/_/chus 'jig pa byung ba la me yis 'jig par gyur cig ce na yang de de bzhin du 'gyur ro/_/gal te me yis 'jig pa byung ba la chu yis 'jig par gyur cig ce na yang de de bzhin du 'gyur ro/_/thams cad dang ldan pa'i 'khor 'di 'khor los sgyur ba'i kha dog dang /_
[\[262b.2\]]gzugs su gyur cig ce na yang de de bzhin du 'gyur ro/_/de bzhin du 'jig rten skyong ba'i kha dog dang /_gzugs dang /_brgya byin dang /_tshangs pa dang /_dbang phyug chen po'i kha dog dang /_gzugs dang /_dge slong dang /_dge slong ma dang /_dge bsnyen dang /_dge bsnyen ma'i 
[\[262b.3\]]kha dog dang /_gzugs su gyur cig ce na yang de de bzhin du 'gyur ro/_/gal te bdud re re la yang lag na mtshon thogs pa'i bdud kyi sde bye ba phrag brgya lhag pa la bdud dang /_bdud kyi ris thams cad kyi ral gri dang /_mdung thung dang /_mda' bo che dang /_mtshon rtse 
[\[262b.4\]]gnyis pa dang /_mtshon cha sna tshogs gang yin pa de dag thams cad rin po che sna tshogs kyis spras pa'i mu tig gi se mo dor kun du gnas pa dang /_sna ma'i me tog dang /_ut+pa la dang /_pa ri sha ka dang /_tsam pa ka'i lda ldir kun du gnas par gyur cig ce na yang de de 
[\[262b.5\]]bzhin du 'gyur ro/_/gal te 'brog dgon par bza' ba dang /_btung ba dang /_kha zas med pa dag tu khyim bye ba phrag [{]bcwa [,]bco [}]brgyad pa'i grong khyer chen po kun du gnas shing /_bza' ba dang /_btung ba dang /_kha zas mang po byung bar gyur cig ce na yang de de bzhin du 'gyur ro/_/
[\[262b.6\]]stong gsum gyi stong chen po'i 'jig rten gyi khams na gzugs su snang ba de dag de bzhin gshegs pa'i gzugs su kun du gnas par gyur cig ce na yang de de bzhin du 'gyur ro/_/'khor 'di thams cad nam mkha' la gnas par gyur cig ce na yang de de bzhin du 'gyur ro/_/rigs 
[\[262b.7\]]kyi bu dag gal te bu mo rin chen gyis phyogs bcu'i 'jig rten gyi khams mtha' yas mu med pa dag na sangs rgyas bcom ldan 'das chos ston par 'jug pa ji snyed pa de bar snang 'di las lhag chad med cing mtha' dag rdzogs par rnam pa'i mchog thams cad dang ldan par byung bar gyur 
[\[263a\]]
[\[263a.1\]]cig ce na yang de de bzhin du 'gyur te/_gang bu mo rin chen gyi las de [{]chung zad [,]cung zad [}]kyang don med pa ma yin no/_/de nas bu mo rin chen gyis bden pa'i byin gyi rlabs dang /_rdzu 'phrul gyi stobs dang /_rnam par 'phrul pa dang /_cho 'phrul gyi rnam pa 'di lta bu 'di kun du 
[\[263a.2\]]bstan nas/_bcom ldan 'das la tshul dang 'thun pa'i tshigs su bcad pa 'di dag gis mngon par bstod do/_/rin chen 'byung gnas ye shes rin chen mnga'/_/rin chen mchog ston yon tan mtha' yas pa/_/rgyal po'i rgyal po dgra dang shar gnyer gcod/_/byang chub yan 
[\[263a.3\]]lag rin chen nor bdun sbyin/_/rin chen 'od kyi 'od ni mtha' yas pa/_/nor bu rin chen rnam pa sna tshogs 'od/_/rin chen dam pa rgyal ba rin chen tog_/bde gshegs khyod la rin chen rnams kyis mchod/_/rdo yi snying po sa snying nor bu gang /_/snang 'od dri med snying po nor bu dang /_/
[\[263a.4\]]rin po che dang nyi ma zla ba'i 'od/_/khyod kyi sku yi 'od kyis zil du rlag_/thub pa khyod kyi sku tshad brtag par ni/_/sa bcu'i bar la gnas pas mi dmigs so/_/'jig rten gtso khyod sa la bzhugs kyang go/_/rdzu 'phrul yon tan srid pa'i rtser gnas mthong /_/rgyal ba'i 'khor 
[\[263a.5\]]rnams thams cad re res kyang /_/rgyal ba rang rang mdun na bzhugs par shes/_/thams cad phyogs nas mngon sum mngon par yang /_/kun nas sgo nas mtshungs pa med pa mthong /_/la las bzhugs dang mnal dang 'chags pa dang /_/'khor rnams la las bde 
[\[263a.6\]]gshegs gsung ba dang /_/mi gsung bzhugs shing bsam gtan dgyes pa dang /_/mtshungs med khyod kyi spyod lam mtha' yas mthong /_/khyod kyi ba spu re nas 'od zer mchog_/gtang ma thag tu phyogs bcu thams cad rgyas/_/rgyal ba'i sku ni pad ma'i 'byung gnas 'dra/_/
[\[263a.7\]]bsam pa ji bzhin yid kyang dga' bar mdzad/_/bden la gnas shing rtag tu bden la dgyes/_/bden pa lhur mdzad ci gsung de bzhin mdzod/_/chos kyi 'byung gnas don dang 'dul la mkhas/_/yon tan kun mthar phyin la phyag 'tshal lo/_/de nas bu mo rin chen gyis 
[\[263b\]]
[\[263b.1\]]bcom ldan 'das la tshul dang 'thun pa'i tshigs su bcad pa de dag gis mngon par bstod nas/_bcom ldan 'das la 'di skad ces gsol to/_/bcom ldan 'das gal te zhus nas zhus pa lung bstan pa'i slad du bcom ldan 'das kyis bdag la skabs dbye bar gnang 
[\[263b.2\]]na/_bdag 'dus pa'i le'u'i chos kyi rnam grangs la bka' mchid kyi rgyud 'ga' zhig brtsams te zhu'o/_/bcom ldan 'das kyis bka' stsal pa/_bu mo khyod de bzhin gshegs pa la ci dang ci 'dod pa dris shig dang /_ngas dris pa de dang de'i lung bstan pas khyod kyi sems 
[\[263b.3\]]rangs par bya'o/_/de nas de bzhin gshegs pas skabs phye ba dang /_bu mo rin chen gyis bcom ldan 'das la 'di skad ces gsol to/_/bcom ldan 'das ji ltar na byang chub sems dpa' bden pa smra rnams gang lags/_de bzhin gshegs pas byang chub sems dpa' 
[\[263b.4\]]rnams la bden par gsungs pa ni gang lags/_bcom ldan 'das ji ltar na byang chub sems dpa' chos smra ba rnams gang lags/_de bzhin gshegs pas byang chub sems dpa' rnams la chos su gsungs pa ni gang lags/_bcom ldan 'das ji ltar na byang chub sems dpa' 
[\[263b.5\]]don smra ba rnams gang lags/_de bzhin gshegs pas byang chub sems dpa' rnams la don du gsungs pa ni gang lags/_bcom ldan 'das ji ltar na byang chub sems dpa' 'dul ba smra ba rnams gang lags/_de bzhin gshegs pas byang chub sems dpa' la 'dul bar gsungs 
[\[263b.6\]]pa ni gang lags/_de nas bcom ldan 'das kyis bu mo rin chen la legs so zhes bya ba gnang ste/_bu mo legs so/_/legs so/_/khyod kyi rtogs pa bzang ngo /_/dri ba tshul bzhin yin no/_/spobs pa dge'o/_/bu mo de bas na legs par shin tu nyon la yid la zung shig 
[\[263b.7\]]dang ngas khyod la bshad do/_/bu mo rin chen gyis bcom ldan 'das legs so/_/zhes gsol te/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/bu mo gsum po 'di dag ni byang chub sems dpa'i bden pa ste/_gsum gang zhe 
[\[264a\]]
[\[264a.1\]]na/_gang sangs rgyas la mi slu ba dang /_bdag la mi slu ba dang /_sems can thams cad la mi slu ba'o/_/bu mo byang chub sems dpa' sangs rgyas dang /_bdag dang /_sems can thams cad la slu ba ji lta bu zhe na/_bu mo gal te byang chub sems dpa' bla na 
[\[264a.2\]]med pa yang dag par rdzogs pa'i byang chub tu sems bskyed la nyan thos kyi sa'am/_rang sangs rgyas kyi sa 'dod par byed cing smon te/_mngon par dga' ba de lta bu ni bu mo byang chub sems dpa' sangs rgyas dang /_bdag dang /_sems can thams cad la slu ba'o/_/
[\[264a.3\]]bu mo byang chub sems dpa' sangs rgyas dang /_bdag dang /_sems can thams cad la mi slu ba ci lta bu zhe na/_bu mo gang gi tshe byang chub sems dpa' byang chub tu sems bskyed nas bdud dang dmigs pa can thams cad kyis ji tsam du tshegs phyung zhing ji tsam du gnod par byas 
[\[264a.4\]]pa dang /_phas kyi rgol ba thams cad kyis tho btsams shing co dris te 'brel bar byed cing ral gri dang /_mdung thung dang /_mtshon rtse gnyis pas phug pa dang /_ma thob pa dang /_ma grags pa dang /_smad pa dang /_sdug bsngal bas kyang mi g.yo/_mi 'khrul/_rnam par 
[\[264a.5\]]mi 'khrul/_mi zhum/_sgyid lug par mi 'gyur/_kun du mi skrag_/kun du skrag par mi 'gyur/_yi mug par mi 'gyur/_'gyod par mi 'gyur bar thog ma'i lhag pa'i bsam pa de yang mi gtong zhing brtan par yang dag par 'dzin la/_byang chub kyi sems rin po che bskyed pa dang /_
[\[264a.6\]]'jig rten gsum po thams cad las khyad par du 'phags pa'i sems bskyed pa dang /_sems can thams cad kyi skyabs dang /_mgon dang /_dpung gnyen gyi sems bskyed pa dang /_mtshungs pa med cing 'dra ba med pa'i sems bskyed pa de las kyang mi nyams mi nur te/_theg pa 
[\[264a.7\]]gzhan la 'dod pa'i sems lan 'ga' yang mi skyed par sangs rgyas dran/_chos kyi 'khor lo la rton/_sems can thams cad mngon du byed/_stobs nye bar ston/_mthu skyed par byed/_rtsal gyis rnam par gnon/_brtson 'grus rtsom ste/_pha rol gyi tshig gis gnod par mi nus pa 
[\[264b\]]
[\[264b.1\]]de lta bu ni bu mo byang chub sems dpa' sangs rgyas dang /_bdag dang /_sems can thams cad la mi slu ba'o/_/byang chub sems dpa' sangs rgyas dang /_bdag dang /_sems can thams cad la mi slu ba gang yin pa 'di ni byang chub sems dpa'i bden pa'i mchog go/_/
[\[264b.2\]]de rnam pa bzhis sangs rgyas la mi slu ste/_brtan pa dang /_stobs dang /_brtson 'grus rtul ba'o/_/de rnam pa bzhis bdag la mi slu ste/_bsam pa dang /_lhag pa'i bsam pa dang /_g.yo med pa dang /_sgyu med pa'o/_/de rnam pa bzhis sems can thams cad mi 
[\[264b.3\]]slu ste/_sbyor ba dang /_byams pa dang /_snying rje dang /_sdud pa ste/_bu mo gang 'di byang chub sems yongs su mi gtong zhing sngon dam bcas pa las mi nyams pa 'di ni byang chub sems dpa'i bden pa la 'jug pa dang po'o/_/bu mo gzhan yang byang chub sems dpa'i bden pa ni gang 
[\[264b.4\]]'di ngag bsdams pa dang /_ngag bsrungs pa dang /_ngag 'khrul pa med pa dang /_tshig bden pa ste/_de gcig pu yang rung /_skye bo mang po'i nang du gnas kyang rung /_tshig bden par smra ste/_de rgyal srid kyi phyir yang [{]brdzun [,]rdzun [}]gyi tshig mi smra/_stong gsum gyi stong chen po'i 'jig 
[\[264b.5\]]rten gyi khams rin po ches rab tu bkang bas brid kyang [{]brdzun [,]rdzun [}]gyi tshig mi smra ba'o/_/bu mo de la byang chub sems dpa'i bden pa ni rnam pa sum cu rtsa gnyis yongs su dag pa ste/_rnam pa sum cu rtsa gnyis gang zhe na/_'di lta ste/_ngo tsha shes pa'i rnam pa dang /_yon tan gyi rnam 
[\[264b.6\]]pa dang /_khrel yod pa'i rnam pa dang /_des pa'i rnam pa dang /_bcos ma ma yin pa'i rnam pa dang /_ma smad pa'i rnam pa dang /_mi dmigs pa'i rnam pa dang /_lhas rnam par rig pa'i rnam pa dang /_'jigs pa med pa'i rnam pa dang /_ngan 'gro gcod pa'i rnam pa dang /_bde 'gro 'byed 
[\[264b.7\]]pa'i rnam pa dang /_'phags pa'i skye bo mngon par dga' ba'i rnam pa dang /_mkhas pas mchod par 'os pa'i rnam pa dang /_nang dag pa'i rnam pa dang /_phyi rol legs par byas pa'i rnam pa dang /_gzung bar 'os pa'i tshig gi rnam pa dang /_tshig mi brlang ba'i rnam pa dang /_
[\[265a\]]
[\[265a.1\]]'jam pa'i tshig gi rnam pa dang /_khyad par can gyi tshig gi rnam pa dang /_kha dri rab tu zhim pa'i tshig gi rnam pa dang /_bka' blo bde ba'i rnam pa dang /_slu ba med pa'i rnam pa dang /_gdung ba med pa'i rnam pa dang /_dga' zhing mchog tu dga' ba'i rnam pa 
[\[265a.2\]]dang /_bdag la nges par sems pa'i rnam pa dang /_gzhan la nges par sems pa'i rnam pa dang /_'khrul pa med pa'i rnam pa dang /_kha na ma tho ba med pa'i rnam pa dang /_sbyin pa'i gnas kyi sa'i rnam pa dang /_sangs rgyas mnyes par byed pa'i rnam pa dang /_
[\[265a.3\]]bden pa'i rjes su 'thun pa'i ngag rab tu 'thob pa'i rnam pa ste/_bu mo 'di dag ni bden pa'i rnam pa yongs su dag pa sum cu rtsa gnyis so/_/bu mo gzhan yang byang chub sems dpa'i bden pa ni gang dam bcas pa yongs su rdzogs pa'o/_/de ci'i phyir zhe na/_byang chub 
[\[265a.4\]]ni byang chub sems dpa' sbyin pa la mos pa dag gi yin gyi/_ser sna can dag gi ma yin te/_'di ni de'i dam bcas pa'o/_/gang bdog pa thams cad yongs su gtong bar kun tu snang ba 'di ni de'i bden pa'o/_/byang chub ni byang chub sems dpa'i tshul khrims yongs su dag pa 
[\[265a.5\]]dag gi yin gyi/_ngang tshul ngan pa dag gi ma yin te/_'di ni de'i dam bcas pa'o/_/gang tshul khrims yongs su dag par kun du snang ba 'di ni de'i bden pa'o/_/byang chub ni byang chub sems dpa' bzod pa'i stobs rab tu 'thob pa dag gi yin gyi/_gnod sems can dag 
[\[265a.6\]]gi ma yin te/_'di ni de'i dam bcas pa'o/_/gang bzod pa dang des par kun du snang ba 'di ni de'i bden pa'o/_/byang chub ni byang chub sems dpa' brtson 'grus brtsams pa dag gi yin gyi/_le lo can dag gi ma yin te/_'di ni de'i dam bcas pa'o/_/gang dge ba'i rtsa ba 
[\[265a.7\]]thams cad brtson par kun du snang ba 'di ni de'i bden pa'o/_/byang chub ni byang chub sems dpa' bsam gtan la rab tu gnas pa dag gi yin gyi sems g.yeng ba dag gi ma yin te/_'di ni de'i dam bcas pa'o/_/gang bsam gtan gyi yan lag yang dag par sgrub par kun du 
[\[265b\]]
[\[265b.1\]]snang ba 'di ni de'i bden pa'o/_/byang chub ni byang chub sems dpa' shes rab dang ldan pa dag gi yin gyi shes rab 'chal pa dag gi ma yin te/_'di ni de'i dam bcas pa'o/_/gang shes rab dang ye shes la kun du snang ba 'di ni de'i bden pa'o/_/gong ma bzhin du sbyar te/_byang chub kyi 
[\[265b.2\]]phyogs kyi chos thams cad dang /_bsdu ba'i dngos po dang /_tshangs pa'i gnas pa dang /_mngon par shes pa dang /_rig pa dang /_zhi gnas dang /_lhag mthong la yang de bzhin no/_/byang chub ni byang chub sems dpa' dge ba'i chos thams cad dang ldan pa dag gi yin gyi/_dge 
[\[265b.3\]]ba'i chos rnam par spangs pa dag gi ma yin te/_'di ni de'i dam bcas pa'o/_/gang dge ba'i chos thams cad la kun du snang ba 'di ni de'i bden pa'o/_/bu mo gzhan yang 'phags pa'i rnam pa'i bden pa de la byang chub sems dpa' brtson par bya ste/_gang 'di sdug bsngal shes pa 
[\[265b.4\]]dang /_kun 'byung ba spong ba dang /_'gog pa shes pa dang /_lam sgom pa'o/_/de la sdug bsngal shes pa ni gang phung po rnams la rang bzhin gyis mi skye bar shes pa'o/_/kun 'byung ba spong ba ni srid pa gang gis phung po rnams yang dag par 'grub par 'gyur ba'i sred pa de 
[\[265b.5\]]shin tu mi 'byung zhing chags pa dang bral ba mngon par dga' ba med pa ste gang mngon par dga' ba med pa de ni gdod ma nas 'ong ba med pa'o/_/gang gdod ma nas 'ong ba med pa de ni chos nyid ma spangs pa'o/_/gang chos nyid ma spangs pa de nas kun 'byung ba spangs pa'o/_/de la 'gog pa shes 
[\[265b.6\]]pa ni gang mtshan ma dang dmigs pa shin tu zad cing 'gog pa ste/_gang 'gog pa'i tshe dngos po 'jig par 'gyur ba yang med la/_dngos po yod pa dang /_dngos po med pa mtshungs shing mnyam par gyur pa'i chos thams cad la gang mnyam par mthong ba ni 'gog pa'i bden pa zhes bya ba'o/_/
[\[265b.7\]]de la lam ni gang mnyam par lta zhing mnyam par sbyor ba mi rtog pa mi mnyam pa'i mtshan nyid ma yin pa nyon mongs pa thams cad mi tshol ba bdag gi med pa/_yongs su 'dzin pa med pa/_len pa med pa/_ma byas pa/_rnam par ma byas pa 'di ni lam zhes bya'o/_/'di la gang bden 
[\[266a\]]
[\[266a.1\]]pa shes pa'i ye shes dang /_sems can rnams yang dag par thob par byed kyang bdag mngon sum du mi byed pa 'di yang byang chub sems dpa'i bden pa zhes bya'o/_/bden pa bstan pa 'di bshad pa na byang chub sems dpa' khris bden pa shes pa yongs su bsgom pa'i 
[\[266a.2\]]bzod pa rab tu thob bo/_/bu mo de la ji ltar na byang chub sems dpa' chos smra ba yin zhe na gang gi tshe chos la rton par 'gyur ba dang /_chos smra ba dang /_chos sems pa dang /_chos bsam pa dang /_chos spyod yul ba dang /_chos spyod pa dang /_chos don du gnyer ba dang /_chos 'dod 
[\[266a.3\]]pa dang /_chos la dga' bas dga' mos pa dang /_chos kyi dpung dang /_chos kyi tog dang /_chos kyi mtshon cha dang /_chos kyi go cha bgos pa dang /_chos kyi ya lad bgos pa dang /_chos kyi snang ba dang /_chos kyi mar me dang /_chos kyi dran pa dang /_chos kyi blo gros dang /_chos rtog 
[\[266a.4\]]pa dang /_chos dpyod pa dang /_chos la sbyor ba dang /_chos spyod par gyur pa dang /_chos kyis nyal ba dang /_chos kyi spyod lam dang /_chos bsrung ba dang /_chos kyi nor dang /_chos mi zad pa dang /_chos rgya che ba dang /_chos kyi bya ba byed pa dang /_chos kyi lus dang /_chos kyi ngag dang /_
[\[266a.5\]]chos kyi yid la byed pa mi gtong ba ste/_chos spyod pa rnam pa 'di lta bu dang ldan pa de ni chos smra ba yin te/_chos ma yin pa smra ba ma yin no/_/de la chos smra ba gang zhe na/_bden pa gang yin pa de bden par smra ba dang /_sangs rgyas la bsngags pa smra ba dang /_chos la srung bar smra ba dang /_dge 
[\[266a.6\]]'dun la bla ma dang sri zhu bya bar smra ba dang /_byang chub kyi sems la mos par bya ba bsnyad pa smra ba dang /_bsam pa mi 'dor ba smra ba dang /_lhag pa'i bsam pa la dmigs pa smra ba dang /_sbyor ba mi nyams par smra ba dang /_'phags pa rnams kyi lta ba smra ba dang /_dge ba'i bshes gnyen 
[\[266a.7\]]rnams la bsten pa smra ba dang /_nga rgyal med pas gus pa dang /_ri mo bya ba smra ba dang /_rtag tu bsngags pa smra ba dang /_chos ston pa na bsti stang du byas te mnyam pa smra ba dang /_chos kun du tshol bas mi ngoms pa smra ba dang /_chos ston pa la snyom las med pa smra ba dang /_slob dpon 
[\[266b\]]
[\[266b.1\]]chos 'chab pa med pa smra ba dang /_byas pa gzo ba dang /_byas pa shes pa dang /_byas pa chud mi gson pa smra ba dang /_lan la mi re ba smra ba dang /_dgon pa la skrag pa med pa smra ba dang /_'phags pa'i rigs ma nyams pa smra ba dang /_sbyangs pa'i yon tan mi gtong ba smra ba dang /_dge ba bcu'i 
[\[266b.2\]]las kyi lam la 'jug pa smra ba dang /_sbyin pa'i bsngags pa smra ba dang /_byang chub tu yongs su bsngo ba smra ba dang /_tshul khrims kyi dbye ba smra ba dang /_bzod pa'i stobs smra ba dang /_brtson 'grus kyi zhum pa med pa smra ba dang /_bsam gtan rnams kyi rab tu zhi ba smra ba dang /_shes rab kyi khong 
[\[266b.3\]]du chud pa smra ba dang /_thabs kyi yongs su gsal bar byed pa smra ba dang /_byams pa'i skyabs smra ba dang /_snying rje la 'jug pa smra ba dang /_dga' ba'i mchog tu dga' ba smra ba dang /_btang snyoms kyi gnyis dang bral ba smra ba dang /_bden pa rnams kyi rjes su 'thun pa smra ba dang /_so so yang 
[\[266b.4\]]dag par rig pa bsnyad pa smra ba dang /_mngon par shes pa rnams kyi bskyed pa smra ba dang /_rton pa rnams kyi chos smra ba dang /_chos kyi mdo rnams kyi khong du chud pa smra ba dang /_dran pa nye bar gzhag pa rnams kyi dran pa brjed pa med pa smra ba dang /_yang dag pa'i spong ba rnams kyi yang 
[\[266b.5\]]dag pa'i nan tan smra ba dang /_rdzu 'phrul gyi rkang pa rnams kyi mngon par bskyed pa smra ba dang /_dbang po rnams kyi rno ba smra ba dang /_stobs rnams kyi mi rdzi ba smra ba dang /_byang chub kyi yan lag rnams kyi rjes su rtogs pa smra ba dang /_lam gyi sgrol ba smra ba dang /_zhi gnas kyi 'jug pa smra 
[\[266b.6\]]ba dang /_lhag mthong gi de kho na shes pa smra ba dang /_rig pa dang rnam par grol ba yongs su gsal bar byed pa smra ba dang /_nyan thos kyi theg pa'i sa ji lta ba smra ba dang /_rang sangs rgyas kyi theg pa ston pa smra ba dang /_theg pa chen po'i yon tan thams cad yongs su bsgrags pa smra ba dang /_rten 
[\[266b.7\]]cing 'brel par 'byung ba'i lugs dang 'thun pa smra ba dang /_stong pa nyid la skrag pa med pa smra ba dang /_mtshan ma med pa la bsnyad pa smra ba dang /_smon pa med pa la so sor rtog pa smra ba dang /_phung po rnams la sgyu mar bstan pa smra ba dang /_khams rnams la nam mkha'i khams dang mtshungs pa nyid smra 
[\[267a\]]
[\[267a.1\]]ba dang /_skye mched rnams kyi rang bzhin gyis stong pa nyid smra ba dang /_nor bdun smra ba dang /_rjes su dran pa drug smra ba dang /_gus pa dang bcas pa smra ba dang /_yang dag par dga' bar bya ba drug smra ba dang /_mngon par shes pa drug smra ba dang /_pha rol tu phyin pa 
[\[267a.2\]]drug smra ba dang /_mig lnga smra ba dang /_don dam pa smra ba dang /_kun rdzob la 'jug pa smra ba dang /_legs par byas pa'i las smra ba dang /_sems can thams cad la sems snyoms par smra ba dang /_sangs rgyas kyi chos thams cad kyi yon tan dang bsngags pa tshad med pa smra ba'o/_/bu mo gzhan 
[\[267a.3\]]yang byang chub sems dpa' chos smra ba ni bdag tu smra ba ma yin/_sems can du smra ba ma yin/_srog tu smra ba ma yin/_gang zag tu smra ba ma yin/_chad par smra ba ma yin/_rtag par smra ba ma yin/_'byung bar lta ba smra ba ma yin/_'jig par lta ba smra ba ma yin/_mtha' khas len pa smra ba ma 
[\[267a.4\]]yin/_dbus la mngon par zhen pa smra ba ma yin/_mi 'thun pa smra ba ma yin/_'gal ba smra ba ma yin/_rtsod pa smra ba ma yin/_phyogs yongs su 'dzin pa smra ba ma yin/_dmigs pa smra ba ma yin/_lta ba kun nas dkris pa dang /_the tsom dang /_sgrib pa dang /_chod pa dang /_bag la 
[\[267a.5\]]nyal dang /_khong khro ba smra ba ma yin/_chos dang 'gal ba smra ba ma yin/_chos 'jig pa smra ba ma yin/_chos spong ba smra ba ma yin/_chos la mngon par rlom sems su byed pa smra ba ma yin/_chos la log par 'jug par smra ba ma yin te/_chos smra ba'i byang chub sems dpa' ni chos kyi rjes su 
[\[267a.6\]]'thun pa'i chos sgrub pa smra ba dang /_yang dag par smra ba dang /_chos smra ba dang /_phas kyi rgol ba thams cad kyis mi tshugs pa smra ba'o/_/byang chub sems dpa' chos smra ba ni chos thams cad snang ba dang 'brel bas phyir bskyar bar dka' ba yin/_byang chub sems dpa' chos smra ba ni 
[\[267a.7\]]dmigs pa med pa'i spyod yul bas stong pa nyid smra ba yin/_mi 'khrugs pa'i chos can pas mtshan ma med pa'i smra ba yin/_khams gsum dang ma 'dres pas smon pa med pa smra ba yin/_'dus byas kyi skyon mthong bas mngon par 'du mi byed pa smra ba yin no/_/byang chub sems dpa' chos smra 
[\[267b\]]
[\[267b.1\]]ba ni chos kyi don rang bzhin gyis dben pa'i phyir skye ba med pa dang /_'byung ba med pa smra ba yin no/_/bu mo chos zhes bya ba ni brjod du med pa/_yi ge med pa/_bsnyad du med pa/_smrar med pa/_gzugs med pa/_bstan du med pa/_thogs pa med pa rnam par rig pa ma yin pa/_rnam 
[\[267b.2\]]par shes par bya ba ma yin pa/_sems dang /_yid dang /_rnam par shes pa dang bral ba/_rdul med pa/_rdul dang bral ba/_'dod chags dang bral ba/_mun pa med pa/_snang ba med pa/_bdag gi med pa/_yongs su 'dzin pa med pa/_'dzin pa ma yin pa/_'dzin pa dang bral 
[\[267b.3\]]ba yul med pa/_yul ma yin pa/_yul thams cad dang ma 'dres pa/_zhi ba grol ba blta dka' ba/_khong du chud par dka' ba/_rtog ge ma yin pa/_rtog ges mi chud pa/_'phags pa mkhas pas shes shing rtogs pa/_tshor ba med pa/_tshor ba thams cad kyi rgyun bcad pa/_
[\[267b.4\]]ji lta ba bzhin du dus gsum du stong pa/_'chi 'pho med pa/_'pho bar 'gyur ba ma yin pa/_'pho ba med pa/_skye ba med pa/_phun sum tshogs pa ma yin pa/_rgud pa ma yin pa/_'byung ba med pa/_'jig pa med pa/_mi srid pa/_'byung bar mi 'gyur ba/_'jig par mi 
[\[267b.5\]]'gyur ba/_bskyed pa ma yin pa/_gzhig pa ma yin pa/_mi rtogs pa/_kun du mi rtogs pa/_rnam par mi rtogs pa/_mtshan nyid dang snang ba ma yin pa/_mtshan nyid med par snang ba ma yin pa/_mtshan nyid gcig pa/_mtshan nyid med pa/_kun gzhi med pa/_kun gzhi dang 
[\[267b.6\]]bral ba/_'dre ba med pa/_chags pa med pa/_bcings pa med pa/_grol ba med pa/_bdag gi med pa/_yongs su 'dzin pa med pa/_sbyor ba med pa/_zag pa med pa/_'dra ba med pa/_mtshungs pa med pa/_mi mnyam pa dang mnyam pa mi bden pa dang mi rdzun pa/_bde ba med pa/_sdug 
[\[267b.7\]]bsngal med pa/_'du ba med pa/_'bral ba med pa/_ldan pa med pa/_mi ldan pa med pa/_ming med pa/_gzugs med pa/_sbyar ba med pa/_bsal ba med pa/_snying po med pa/_snying po med pa ma yin pa/_dbyer med pa/_dbyer med pa ma yin pa/_rdo rje ma yin pa/_'bigs pa'i 
[\[268a\]]
[\[268a.1\]]mtshan nyid ma yin pa/_de kho na de bzhin nyid gzhan ma yin pa nyid/_ring ba ma yin pa/_nye ba ma yin pa/_kha dog med pa/_rtags med pa/_dbyibs med pa/_mtshan ma med pa/_'di na ma yin pa/_pha bi na ma yin pa/_de las ma yin pa/_gzhan las ma yin pa/_
[\[268a.2\]]nang ma yin pa/_phyi ma yin pa/_gnyi ga ma yin pa/_gzhan ma yin pa/_gzhan ma yin pa yang ma yin pa/_gzhan dang gzhan ma yin pa yang ma yin pa/_mthong ba med pa thos pa med pa/_dran pa med pa/_brjed pa med pa/_shes pa med pa/_rnam par shes pa med pa/_
[\[268a.3\]]rnam par shes par bya ba dang /_rnam par shes pa dang bral ba/_grangs med pa/_grangs med pa ma yin pa/_grangs thams cad dang bral ba ste/_bu mo 'di ni chos zhes bya'o/_/gang 'di 'dra ba'i chos skad dang /_brda sna tshogs kyis 'chad cing yang dag par rab tu ston pa 'di 
[\[268a.4\]]ni byang chub sems dpa' chos smra ba zhes bya'o/_/gzhan yang chos smra ba ni smra ba thams cad las rnam par log pa yin no/_/chos smra ba ni su dang yang mi rtsod do/_/chos smra ba ni gzhan la shin tu rlom sems med do/_/chos smra ba ni ma bslabs pa la mi brnyas so/_/chos smra ba ni bslabs 
[\[268a.5\]]pa rnams la mi 'dud pa ma yin no/_/bdag bstod pa ma yin no/_/chos nyid dang 'gal bar mi byed do/_/zang zing gis ma sbags pa'i rgyud kyis chos ston to/_/gzhan dag la 'gyod pa mi skyed do/_/gzhan gyi ltung ba gleng bar mi byed do/_/chos la khyad du gsod par mi byed do/_/
[\[268a.6\]]chos kyi bar chad mi byed do/_/chos smra ba ni byang chub kyi phyir mi 'dra bar chos gang yang mi mthong ngo /_/stong pa nyid las grol ba'i chos mi ston to/_/mtshan ma med pa dang /_ston pa med pa las rnam par grol ba'i chos mi ston to/_/chos kyi dbyings tha dad du mi byed do/_/de bzhin nyid 
[\[268a.7\]]las mi g.yo'o/_/yang dag pa'i mtha' las shin tu mi 'da'o/_/tshig 'bru la rton pa ma yin no/_/rnam par shes pa la rton pa ma yin no/_/drang ba la rton pa ma yin no/_/gang zag la rton pa ma yin no/_/don dang 'gal ba ma yin no/_/tshig 'bru dang 'gal ba ma yin 
[\[268b\]]
[\[268b.1\]]no/_/ye shes dang 'gal ba ma yin no/_/rnam par shes pa dang 'gal ba ma yin no/_/nges pa'i don dang 'gal ba ma yin no/_/drang ba'i don dang 'gal ba ma yin no/_/chos nyid dang 'gal ba ma yin no/_/gang zag dang 'gal ba ma yin no/_/phyogs yongs su 'dzin par 
[\[268b.2\]]mi byed do/_/rten cing 'brel par 'byung ba dang 'gal bar mi byed do/_/chos smra ba ni 'jig rten gyi chos gang gis kyang rnam par dag par mi shes so/_/ser sna'i nyon mongs pas bsgribs pa ma yin no/_/tshul khrims las nyams pa ma yin no/_/ngang tshul ngan pa'i sems can 
[\[268b.3\]]'dor ba ma yin no/_/khro ba dang /_gnod sems dang /_tha ba can ma yin no/_/le lo'i dri ma dang lhan cig gnas pa ma yin no/_/chos smra ba ni byang chub kyi sems brjed pa ma yin no/_/shes rab kyi rtsa ba nyan pa chud gson pa ma yin no/_/gzhan la smod pa ma yin no/_/gang 
[\[268b.4\]]zag la sdang ba dang /_chos la sdang bar mi byed do/_/mdo sde dang mdo sde 'gal bar mi byed do/_/'dul ba la 'dul ba ma yin par mi byed do/_/chos nyid dang 'gal bar mi byed do/_/tshul bzhin sbyor ba'i chos gang la yang chos ma yin par mi mthong ngo /_/nga rgyal gyis nga rgyal 
[\[268b.5\]]'phel bar mi byed do/_/chos las nyams pa ma yin no/_/byas pa chud gson pa ma yin no/_/bag la nyal mi 'dzin to/_/bsti stang la rjes su chags pa ma yin no/_/bsti stang med pa la khong khro ba ma yin no/_/mdza' ba dang /_mi mdza' ba la gnyis su 'du shes mi byed do/_/rgyu dang 'bras bu 
[\[268b.6\]]chud mi gson to/_/chos smra ba ni las kyi rnam par smin pa la mi mos pa ma yin no/_/smras pa'i lan mi ster ba ma yin no/_/chos smra ba ni dgra med pa'o/_/'khrul pa mi tshol lo/_/lce gnyis med do/_/lus dang /_ngag dang /_sems la tshul 'chos pa med do/_/chos 
[\[268b.7\]]la tshul 'chos pa med do/_/chos smra ba ni gzhan la nye bar bstan pa'i phyir dgon par gnas pa ma yin no/_/'thob par 'dod pa'i phyir 'dod pa chung ba ltar ston pa ma yin no/_/'dod chen che bas sdig pa ma yin no/_/chos smra ba ni/_sangs rgyas kyi byang chub gzhan gyis byas pa mi ston to/_/
[\[269a\]]
[\[269a.1\]]mi mnyam par len pa mi rtsom mo/_/nor bdun ma rung bar mi byed do/_/sha za ba ma yin no/_/pha'i rigs gcod pa ma yin no/_/gzhan gyi yon tan ma rung bar mi byed do/_/bdag gi yon tan brjod pa ma yin no/_/sangs rgyas kyi chos tshad yod par ston pa ma 
[\[269a.2\]]yin no/_/nga chos smra ba ni theg pa chen po'i bsngags pa brjod pas mi ngoms te/_de'i phyir na chos smra ba zhes bya'o/_/bu mo de la ji ltar na byang chub sems dpa' don smra ba yin zhe na/_don zhes bya ba ni bsam pas bcos ma ma yin pa ni don to/_/sbyor bas dge ba'i rtsa ba 
[\[269a.3\]]thams cad yang dag par sgrub pa ni don to/_/lhag pa'i bsam pa'i khyad par ni don to/_/gzhan byang chub kyi sems yang dag par 'dzin du 'jug pa ni don to/_/sbyin pas rnam par smin pa la mi re ba ni don to/_/sems can rnams bde ba myong bar byed pa ni don to/_/tshul 
[\[269a.4\]]khrims las nyams pa med pa ni don to/_/bzod pas ma rmas pa ni don to/_/brtson 'grus kyis dgos pa thams cad mthar 'byin pa ni don to/_/bsam gtan gyis nye bar zhi ba ni don to/_/shes rab kyis the tsom med pa ni don to/_/byams pas sems can thams cad la 
[\[269a.5\]]sems snyoms pa ni don to/_/snying rjes sems can thams cad kyi ci bya ba byed pa ni don to/_/dga' bas chos la dga' zhing mos pa ni don to/_/btang snyoms kyis bde ba dang sdug bsngal thams cad mi 'byed pa ni don to/_/sbyin pas 'gyod pa med pa ni don to/_/snyan par 
[\[269a.6\]]smra bas khong khro ba med pa ni don to/_/don byed pas chos dang ldan pa'i bsam pa yongs su rdzogs par byed pa ni don to/_/don 'thun pas sems can rnams theg pa chen po yang dag par 'dzin du 'jug pa ni don to/_/bsdu ba'i dngos po rnams kyis sems can yongs su smin 
[\[269a.7\]]par byed pa ni don to/_/'du byed thams cad mi rtag pa dang sdug bsngal ba ni don to/_/chos thams cad bdag med pa ni don to/_/nyon mongs pa thams cad zhi ba ni don to/_/tshig 'bru las don la rton pa ni don to/_/rnam par shes pa las ye shes la rton pa ni don to/_/
[\[269b\]]
[\[269b.1\]]mdo sde thams cad las nges pa'i don gyi mdo sde la rton pa ni don to/_/srog dang gang zag gi sgra las chos nyid la rton pa ni don to/_/don so so yang dag par rig pas bstan pa mi zad pa ni don to/_/chos so so yang dag par rig pas chos kyi dbyings 'dres pa med pa 
[\[269b.2\]]ni don to/_/nges pa'i tshig so so yang dag par rig pas phung po ma lus pa'i ye shes kyi rjes su 'jug pa ni don to/_/spobs pa so so yang dag par rig pas ci rigs par chos ston pa ni don to/_/sbyin pa'i tshogs kyis mi ngoms pa ni don to/_/tshul khrims kyi tshogs las 
[\[269b.3\]]smon lam yongs su rdzogs par byed pa ni don to/_/thos pa'i tshogs las nan tan snying por byed pa ni don to/_/bsod nams kyi tshogs las mtshan yongs su rdzogs par byed pa ni don to/_/ye shes kyi tshogs las sems can thams cad kyi dbang po mchog dang mchog ma 
[\[269b.4\]]yin pa shes pa ni don to/_/zhi gnas kyi tshogs las sems las su rung ba ni don to/_/lhag mthong gi tshogs las rig pa dang rnam par grol ba ni don to/_/dran pa nye bar gzhag pa rnams kyis dran pa nye bar gnas pa ni don to/_/yang dag par spong ba rnams kyis 
[\[269b.5\]]dge ba'i chos thams cad skyed pa ni don to/_/rdzu 'phrul gyi rkang pa rnams kyis phyogs bcur bgrod pa ni don to/_/dbang po rnams kyis tshig rab tu 'byed pa ni don to/_/stobs rnams kyis nyon mongs pa thams cad 'dul ba ni don to/_/byang chub kyi yan lag rnams kyis chos 
[\[269b.6\]]thams cad khong du chud pa ni don to/_/lam gyis chos thams cad mi 'khrugs pa ni don to/_/mngon par shes pa rnams las shin tu nyams pa med pa ni don to/_/de ltar na gang chos rnam pa 'di lta bu las don rab tu myong ba de ni 'di ltar don smra ba yin te/_don ma yin pa smra ba ma yin no/_/
[\[269b.7\]]de ltar na byang chub sems dpa' don smra ba yin no/_/bu mo gzhan yang dmigs par lta ba thams cad rab tu zhi bar bya ba'i phyir stong pa nyid kyi don ni don te/_byang chub sems dpa' stong pa nyid du smra ba ni don smra ba yin no/_/rtog pa dang rnam par rtog pa thams cad spang ba'i phyir mtshan ma med pa'i 
[\[270a\]]
[\[270a.1\]]don ni don to/_/byang chub sems dpa' mtshan ma med pa smra ba ni don smra ba yin no/_/khams gsum pa thams cad kyi smon lam dang bral ba'i phyir smon pa med pa'i don ni don te/_byang chub sems dpa' smon pa med pa smra ba ni don smra ba yin no/_/de bzhin du bsdus te 
[\[270a.2\]]'du byed thams cad kyi rgyun gcad pa'i phyir mngon par 'du mi byed pa'i don ni don to/_/skye ba thams cad nye bar zhi bar bya ba'i phyir skye ba med pa'i don ni don to/_/skye ba nye bar len pa'i skye ba thams cad mi skye mi 'byung ba'i don ni don to/_/byang chub sems dpa' mi skye ba smra ba ni don smra ba yin 
[\[270a.3\]]no/_/sdug bsngal dang /_kun 'byung ba dang /_lam dang /_'gog pa'i don ni don to/_/'gog pa smra ba dang /_chos thams cad la gang zag med pa'i don ni don te/_gang zag med pa smra ba dang skad dang /_tshig thams cad brjod du med pa'i don ni don to/_brjod du med pa smra ba 
[\[270a.4\]]dang /_brtul zhugs thams cad yongs su rdzogs par bya ba'i phyir bden pa'i don ni don to/_/bden pa smra ba dang /_byang chub kyi phyogs kyi chos thams cad la bag yod pa'i don ni don to/_/bag yod pa smra ba dang /_thos pa'i don thams cad la nan tan byed pa'i don 
[\[270a.5\]]ni don to/_/nan tan byed pa smra ba dang /_theg pa thams cad theg pa chen po'i don ni don to/_/byang chub sems dpa' theg pa chen po smra ba ni don smra ba yin no/_/bu mo gzhan yang dbyer med pa'i don ni don to/_/sems can med pa'i don ni don to/_/ro gcig pa'i don ni don to/_/tha dad 
[\[270a.6\]]pa med pa'i don ni don to/_/tshul gcig pa'i don ni don to/_/tshig med pa'i don ni don to/_/mi zad pa'i don ni don to/_/mi srid pa'i don ni don to/_/mi skye mi 'byung ba'i don ni don to/_/'ong ba med pa dang 'gro ba med pa'i don ni don to/_/mi skye mi 'gag pa'i don ni don to/_/rjes su 
[\[270a.7\]]'gro ba'i don ni don to/_/gdeg pa med cing gzhag pa med pa'i don ni don to/_/mngon par 'du mi byed pa'i don ni don to/_/'dus ma byas pa'i don ni don to/_/sgro btags pa med pa'i don ni don to/_/rnam par rig pa med pa'i don ni don to/_/'khor gsum yongs su sbyong ba'i don ni 
[\[270b\]]
[\[270b.1\]]don to/_/dus gsum mnyam pa nyid kyi don ni don to/_/'khor gsum yongs su dag pa'i don ni don to/_/'gro ba med pa'i don ni don to/_/'jig pa med pa'i don ni don to/_/thun mong ma yin pa'i don ni don to/_/yongs su gdung ba med pa'i don ni don to/_/nye bar zhi ba'i 
[\[270b.2\]]don ni don to/_/'dri ba med pa'i don ni don to/_/rgyu ba med pa'i don ni don to/_/gzung ba med pa'i don ni don to/_/sngon gyi mtha' dang phyi ma'i mtha' yongs su ma chad pa'i don ni don to/_/mi 'khrugs pa'i don ni don to/_/chos dang chos ma yin pa la rnam par mi rtog pa'i don ni 
[\[270b.3\]]don to/_/mtha' dang mtha' med pa dang /_chad pa dang rtag pa mnyam pa nyid kyi ye shes la 'jug pa'i don ni don to/_/yi ge dang nges pa'i tshig dang /_sgra dang /_tshig gi lam thams cad ji lta ba bzhin du nan tan bya ba dang /_khong du chud par bya ba'i don ni don to/_/sems dang /_yid 
[\[270b.4\]]dang /_rnam par shes pa dang /_spros pa la mi rgyu ba'i don ni don to/_/'dod chags dang /_zhe sdang dang /_gti mug gi nyon mongs pa la rnam par mi rtog pa'i don ni don to/_/chos thams cad mnyam pa nyid de tha mi dad cing sna tshogs med pa'i don ni don to/_/stong pa nyid dang /_
[\[270b.5\]]mtshan ma med pa dang /_smon pa med pa dang /_mngon par 'du bya ba med pa'i don ni don to/_/don dam pa'i bden pa'i don ni don to/_/gzhan gyi dring la mi 'jog pa'i don ni don to/_/rnam par rig pa med pa'i mtshan nyid kyi don ni don to/_/shin tu brtags pa'i mtshan nyid kyi don 
[\[270b.6\]]ni don to/_/sdug bsngal ba'i mtshan nyid kyi don ni don to/_/dben pa'i mtshan nyid kyi don ni don to/_/gnas med pa'i mtshan nyid kyi don ni don to/_/don bya ba ma rung bar mi byed pa'i don ni don to/_/dbyer med pa'i mtshan nyid kyi don ni don to/_/de kho na dang de bzhin nyid dang gzhan 
[\[270b.7\]]ma yin pa de kho na'i mtshan nyid kyi don ni don to/_/shin tu dul ba nges pa'i don gyi mtshan nyid kyi don ni don to/_/phung po sgyu ma'i ngo bo nyid kyi mtshan nyid kyi don ni don to/_/khams chos kyi dbyings kyi mtshan nyid kyi don ni don to/_/skye mched dben pa'i mtshan nyid kyi don ni don to/_/
[\[271a\]]
[\[271a.1\]]nang nye bar zhi ba'i mtshan nyid kyi don ni don to/_/phyi rol du rgyu ba med pa'i mtshan nyid kyi don ni don to/_/sbyin pa dang /_dul ba dang /_nye bar zhi ba'i mtshan nyid kyi don ni don to/_/bden pa yang dag pa slu ba med pa'i mtshan nyid kyi don ni don to/_/nyon mongs pa thams cad ci 
[\[271a.2\]]yang ma yin pa'i don ni don to/_/rdo rje ltar sra ba mi phyed pa'i mtshan nyid kyi don ni don to/_/'jig rten thams cad dang mi 'gal ba'i mtshan nyid kyi don ni don to/_/legs par byas pa shin tu mthar gtugs pa'i mtshan nyid kyi don ni don to/_/thams cad kyi rjes su song ba khong du chud 
[\[271a.3\]]pa'i mtshan nyid kyi don ni don to/_/rnam par thar pa'i sgrib pa med pa'i mtshan nyid kyi don ni don to/_/'gro ba thams cad du yang dag par zhugs shing sangs rgyas kyi chos thams cad kyi rjes su 'jug pa'i mtshan nyid kyi don ni don to/_/mnyam pa dang mi mnyam pa nyid du yang dag par ston 
[\[271a.4\]]pa'i mtshan nyid kyi don ni don to/_/ting nge 'dzin dang shes rab las nges par byung ba'i mtshan nyid kyi don ni don to/_/nges pa'i tshig dang /_rnam par grol ba dang /_rnam par grol ba'i ye shes mthong ba'i mtshan nyid kyi don ni don to/_/ye shes kyi rgyu 'thun pa'i mtshan nyid kyi don ni don 
[\[271a.5\]]to/_/brtags pa rnam par rig pa'i mtshan nyid kyi don ni don to/_/yang dag pa'i shes pas lan 'debs pa'i mtshan nyid kyi don ni don to/_/don thams cad yang dag par 'du ba'i mtshan nyid kyi don ni don to/_/byang chub sems dpa' gang don 'di lta bu dang ldan pas don gang 
[\[271a.6\]]bstan pa de dag thams cad ni don bstan pa ste de'i phyir don smra ba zhes bya'o/_/bu mo de la ji ltar na byang chub sems dpa' 'dul ba smra ba yin zhe na/_'dul ba ni de bzhin gshegs pas gnyis su gsungs te gnyis gang zhe na/_ltung ba 'dul ba dang /_nyon mongs pa 'dul ba'o/_/
[\[271a.7\]]de la ltung ba ni gang /_ltung ba 'dul ba ni gang zhe na/_ltung ba zhes bya ba ni yongs su rtog pa'i rtsa ba las byung ba/_tshul bzhin ma yin pa'i rtsa ba las byung ba/_ma rig pa'i rtsa ba las byung ba/_phyin ci log gi rtsa ba las byung ba/_yang dag pa ma yin pa'i rtsa ba las byung ba/_
[\[271b\]]
[\[271b.1\]]yod pa ma yin pa'i rtsa ba las byung ba/_'jig tshogs kyi rtsa ba las byung ba/_sems can du mngon par zhen pa'i rtsa ba las byung ba/_'gyod pa'i rtsa ba las byung ba/_'byung ba ma yin pa'i rtsa ba las byung ba/_the tshom gyi rtsa ba las byung ba/_zhen cing rmongs pa'i rtsa ba las byung 
[\[271b.2\]]ba/_shes rab nyam chung ba'i rtsa ba las byung ba ste/_'di ni ltung ba zhes bya'o/_/de la ltung ba 'dul ba gang zhe na/_the tshom med pa la rab tu gnas pa'i 'byung ba ste/_ltung ba ni yul na mi gnas pa/_phyogs na mi gnas pa/_phung por ma gyur pa/_gzung ba med pa snang ba 
[\[271b.3\]]med pa'o/_/sems gang gis ltung bar gyur pa de yang zad pa dang bral ba/_rnam par gyur pa/_yul na mi gnas pa/_phyogs na mi gnas pa/_phung por ma gyur pa/_gzung ba med pa/_snang ba med pa'o/_/sems ji lta bar ltung ba yang de bzhin no/_/ltung ba ji lta bar chos 
[\[271b.4\]]thams cad kyang de bzhin te/_rtsa ba med do/_/mi gnas pa'o/_/gang sems som nyi med pa dang /_rnyog pa med pa dang /_yang ba dang /_zhi ba dang /_yongs su gdung ba med pa dang /_gsal ba dang /_shin tu byang ba dang /_bla ma'i tshig la mos pa dang /_gcig tu nges par the 
[\[271b.5\]]tshom med cing gcig tu yid ches pa 'di ni ltung ba 'dul ba zhes bya'o/_/de la nyon mongs pa ni gang nyon mongs pa 'dul ba ni gang zhe na/_nyon mongs pa zhes bya ba ni 'dod chags dang /_zhe sdang dang /_gti mug dang /_ma rig pa dang /_sred pa dang /_len pa dang /_srid pa'i yan 
[\[271b.6\]]lag bcu gnyis dang /_gang dag la 'dus byas 'jug pa 'di ni nyon mongs pa zhes bya'o/_/de la nyon mongs pa 'dul ba gang zhe na/_'di lta ste/_chos thams cad ni shin tu dul ba'o/_/de ci'i phyir zhe na/_chos thams cad ni stong pa nyid kyis dul ba ste/_de la 'dod 
[\[271b.7\]]chags kun du rgyu ba med do/_/zhe sdang med do/_/gti mug med do/_/chos thams cad ni mtshan ma med pas dul ba ste/_de la nyon mongs pa thams cad kun du rgyu ba med do/_/chos thams cad ni smon pa med pas dul ba ste/_de la kun du rgyu ba thams cad kun du rgyu ba med do/_/
[\[272a\]]
[\[272a.1\]]chos thams cad ni mngon par 'du bya ba med pas dul ba ste/_de la mngon par 'du byed pa thams cad kun du rgyu ba med do/_/chos thams cad ni rkyen gyi kha na las pa ste/_de la lta bar song ba thams cad kun du rgyu ba med do/_/gang rten cing 'brel par 'byung 
[\[272a.2\]]ba'i chos thams cad la nges pa dang /_yang dag pa kho na dang /_nyon mongs pa thams cad nyon mongs pa ma yin pa dang /_shin tu zhi ba dang /_stong pa nyid gang gis byang chub stong pa'i stong pa nyid des nyon mongs pa thams cad stong par gang de ltar stong pa nyid khong du chud pa 
[\[272a.3\]]'di ni nyon mongs pa 'dul ba zhes bya ste/_gang 'di skad smra ba 'di ni 'dul ba smra ba yin no/_/bdag 'dul ba'i phyir 'dul zhing gang bdag 'dul ba shes pa de ni nyon mongs pa 'dul ba shes pa'o/_/de la bdag 'dul ba gang zhe na/_gang bdag la bdag med par shes pa 
[\[272a.4\]]dang /_bdag gi ngo bo nyid shes pa dang /_bdag dben par shes pa dang /_bdag ji lta ba bzhin dang /_bdag mi 'khrugs pa dang /_bdag stong pa nyid dang /_bdag dngos po med pa nyid dang /_bdag de bzhin nyid dang /_bdag mi dmigs pa dang /_bdag rgod pa 
[\[272a.5\]]med pa dang /_bdag sgro btags pa med pa dang /_bdag rtag tu skye ba med par shes pa ste/_gang de ltar bdag shes pa ni nyon mongs pa rnam pa thams cad shes pa'o/_/ji ltar bdag med pa la bdag tu 'du shes phyin ci log pa de bzhin du nyon mongs pa med pa la nyon 
[\[272a.6\]]mongs par 'du shes phyin ci log go/_/ji ltar bdag rang bzhin gyis bdag med pa de bzhin du nyon mongs pa yang rang bzhin gyis nyon mongs pa med pa ste/_gang de ltar lhag mthong gis shes pa de ni nyon mongs pa 'dul ba zhes bya'o/_/de la 'das pa'i nyon mongs pa dul 
[\[272a.7\]]ba ma yin/_ma 'ongs pa'ang ma yin/_da ltar byung ba'ang ma yin no/_/de ci'i phyir zhe na/_kun du rgyu ba med cing yid la byed pa med pa de ni nyon mongs pa 'dul ba'o/_/gang kun du rgyu ba med cing yid la byed pa med pa de ni 'das pa ma yin/_ma 'ongs pa ma yin/_da ltar byung ba ma 
[\[272b\]]
[\[272b.1\]]yin no/_/ji ltar sems gzugs can ma yin te/_nang na ma yin/_phyi rol na ma yin/_gnyis ka med pa la yang mi dmigs pa/_de bzhin du nyon mongs pa yang gzugs can ma yin te/_nang na ma yin/_phyi rol na ma yin/_gnyis ka med par yang 
[\[272b.2\]]mi dmigs so/_/mi dmigs pa'i phyir nyon mongs pa thams cad ni gnod pa med pa'o/_/zhi ba med pa'o/_/bya ba med pa'o/_/rnam par bya ba med pa'o/_/byed pa med pa'o/_/rnam par byed pa med pa'o/_/gang de ltar nyon mongs pa rnams 'byung ba dang /_'jig 
[\[272b.3\]]pa med par shes pa 'di yang nyon mongs pa 'dul ba'o/_/bden pa dang /_chos dang don dang /_'dul ba bstan pa 'di bshad pa na/_byang chub sems dpa' khri mi skye ba'i chos la bzod pa skyes so/_/bu mo rin chen ni tshim zhing mgu ste/_yi rangs shing rab tu dga' nas/_
[\[272b.4\]]dga' ba dang yid bde ba skyes te/_bcom ldan 'das la 'di skad ces gsol to/_/bcom ldan 'das ji tsam du de bzhin gshegs pas bden pa dang /_chos dang don dang /_'dul ba bstan pa 'di legs par gsungs pa ni ngo mtshar to/_/bcom ldan 'das byang chub 
[\[272b.5\]]sems dpa' gang 'di ltar smra bar 'gyur ba de dag ni rtsod pa ma mchis pa lhur len pa ste/_sems can thams cad kyi rtsod pa spong ba'i slad du chos ston par 'gyur ro/_/bu mo byang chub sems dpa' gang 'di ltar nyon mongs pa shin tu btul ba/_de gzhan dag gi nyon 
[\[272b.6\]]mongs pa yang 'dul ba'i phyir chos ston pas de'i phyir 'dul ba smra ba zhes bya'o/_/bden pa bstan pa'i le'u'o//_//bam po gnyis pa/_de nas tshe dang ldan pa shA ri'i bus bu mo rin chen la 'di skad ces smras so/_/bu mo khyod ci bden pa dang /_chos dang 
[\[272b.7\]]don dang /_'dul ba smra ba yin nam/_bu mo rin chen gyis smras pa/_btsun pa shA ri'i bu bden pa ni bsnyad du med pa'o/_/chos ni 'dod chags dang bral ba'o/_/don ni brjod du med pa'o/_/'dul ba ni lus dang sems dben pa ste/_de ni lan gdab par mi nus so/_/
[\[273a\]]
[\[273a.1\]]btsun pa shA ri'i bu gzhan yang bden pa ni 'gog pa'i bden pa'o/_/chos ni bden pa'i mtshan nyid do/_/don ni tshig 'bru dang bral ba'o/_/'dul ba ni rnam par grol ba'i mtshan nyid do/_/de ni brjod pas lan gdab par mi nus so/_/btsun pa shA ri'i 
[\[273a.2\]]bu gzhan yang bden pa ni de bzhin nyid do/_/chos ni gzhan ma yin pa de bzhin nyid do/_/don ni gnyis su med pa'i don to/_/'dul ba ni bya ba med pa'i don to/_/de ni brjod pa med pa bstan du med pa'o/_/tshe dang ldan pa shA ri'i bus yang bu mo rin chen la 'di skad ces smras 
[\[273a.3\]]so/_/bu mo khyod kyis rin po che ci 'dra ba zhig blangs nas des khyod rin chen zhes bya/_de skad ces smras pa dang /_bu mo rin chen gyis tshe dang ldan pa shA ri'i bu la 'di skad ces smras so/_/btsun pa shA ri'i bu sum cu rtsa gnyis po 'di dag ni byang chub sems dpa' rnams kyi 
[\[273a.4\]]mngon du sems bskyed pa rin po che ste/_gang nyan thos dang rang sangs rgyas thams cad la med pa'o/_/sum cu rtsa gnyis gang zhe na/_'di lta ste 'gro ba thams cad yongs su bskyab pa'i phyir thams cad mkhyen pa'i sems bskyed pa rin po che dang /_sangs rgyas kyi gdung 
[\[273a.5\]]sob pa'i sems bskyed pa rin po che dang /_chos kyi rigs kun du 'dzin pa'i sems bskyed pa rin po che dang /_dge 'dun gyi rigs yongs su sgrub pa rgyun mi gcod pa'i sems bskyed pa rin po che dang /_sems can thams cad 'phags pa'i bden pa la dgod pa'i 
[\[273a.6\]]phyir byams pa chen po'i sems bskyed pa rin po che dang /_sems can thams cad kyi nyon mongs pa spang ba'i phyir sdug bsngal thams cad sel ba snying rje chen po'i sems bskyed pa rin po che dang /_bdog pa thams cad yongs su gtong zhing sems can ser sna can 
[\[273a.7\]]rnams yongs su smin par bya ba'i phyir nang dang phyi'i dngos po la mi lta ba'i sems bskyed pa rin po che dang /_bdag kyang tshul khrims la gnas pa dang /_tshul ngan pa'i sems can yongs su smin par byed pa'i sems bskyed pa rin po che dang /_bzod pa'i stobs dang /_
[\[273b\]]
[\[273b.1\]]des pa dang /_bde ba dang /_dul ba dang /_zhi ba dang /_sdom pa dang ldan zhing sems can gnod sems dang /_tha ba dang /_khro ba dang /_nga rgyal dang /_rgyags pa dang /_'chab pa dang ldan pa rnams kyi gtso bo dang /_mthu dang ldan par gyur kyang lan mi byed cing bzod pa 
[\[273b.2\]]nyid bskyed la/_byang chub sems dpa' sems can la lta ba'i bzod pa'i stobs kyi sems bskyed pa rin po che dang /_zhum pa med cing zhan pa med la le lo med de/_brtson 'grus brtsam zhing theg pa chen po las phyir mi ldog la tshogs la yongs su mi skyo zhing sems can le lo can 
[\[273b.3\]]yongs su smin par bya ba'i phyir brtson 'grus chen po'i sems bskyed pa rin po che dang /_dran pa dang /_blo gros dang /_rtogs pa dang /_byams pa dang /_bsam gtan gyi mchog dang /_rnam par thar pa dang /_ting nge 'dzin dang /_snyoms par 'jug pa'i khyad par khong du 
[\[273b.4\]]chud la sems can yongs su smin par bya ba'i phyir/_'dod pa'i khams la yang dmigs shing thabs kyis bsam gtan las phyir mi ldog pa'i sems bskyed pa rin po che dang /_shes rab rab tu dbye ba chos thams cad la rab rib med cing ji lta ba bzhin du gnyis su med pa 
[\[273b.5\]]tshul gcig pa la 'jug pa'i phyir shes rab kyis rnam par 'phrul pa'i sems bskyed pa rin po che dang /_sems can thams cad la sems snyoms pa zhe 'gras pa med pa'i blo dang ldan pa tha dad pa med cing ro gcig pa thams cad mkhyen pa nyid du yongs su smin par byed pa'i 
[\[273b.6\]]sems bskyed pa rin po che dang /_rjes su chags pa dang /_khong khro ba dang bral zhing bsti stang byas pa dang /_bsti stang ma byas pa mtshungs par gyur cing ma khengs la ma dud par legs par gnas pa/_yid g.yo ba med pa/_bde ba dang /_sdug bsngal gyis mi g.yos 
[\[273b.7\]]pa/_sems can rjes su srung ba'i sems bskyed pa rin po che dang /_'jigs shing dngang pa dang /_skrag pa dang bral la rten cing 'brel par 'byung ba zab mo la 'jug pa la mkhas pa mtha' dang /_mtha' med par lta ba dang bral ba'i sems bskyed pa rin po che dang /_
[\[274a\]]
[\[274a.1\]]bsod nams kyi tshogs sogs pas ngoms mi shes shing mtshan dang dpe byad bzang po yongs su rdzogs par byed pa'i sems bskyed pa rin po che dang /_sangs rgyas mthong bar 'dod cing sangs rgyas mthong ba dang mi 'bral ba'i sems bskyed pa rin po che dang /_chos 
[\[274a.2\]]mnyan pa yongs su tshol la thos pa la dpyod cing don la yongs su 'jal ba'i sems bskyed pa rin po che dang /_ji ltar thos pa'i chos ston cing zang zing med pa'i sems bskyed pa rin po che dang /_zin pa'i chos la slob dpon 'chab pa med pa'i sems bskyed pa rin po che 
[\[274a.3\]]dang /_log par zhugs shing gnas te/_chos dang tshul khrims las nyams pa/_rtag tu rjes su 'dzin pa'i sems bskyed pa rin po che dang /_ma bslabs pa las dang po pa la brnyas pa med pa'i sems bskyed pa rin po che dang /_nga rgyal dang /_mngon pa'i nga rgyal dang /_log 
[\[274a.4\]]pa'i nga rgyal dang bral zhing nga rgyal med pa/_bka' blo bde ba/_'thun par 'dzin pa/_sems can thams cad la 'dud pa'i sems bskyed pa rin po che dang /_rlabs po che'i sems dbang po rno ba/_theg pa ngan pa dman pa dang bral zhing theg pa chen po la mos pa/_sangs rgyas kyi 
[\[274a.5\]]dgongs pa'i sems bskyed pa rin po che dang /_bdud kyi las dang bral zhing nye ba'i nyon mongs pa dag ste/_gtsang zhing dri ma med la rnyog pa med kyang 'dod chags kyi rdul dang /_nyon mongs pa dang ldan pa'i 'dus byas la dga' zhing yongs su mi skyo ba'i sems bskyed pa rin 
[\[274a.6\]]po che dang /_rtag tu rgyun mi chad par dben par spyod cing dgon pa'i yon tan mthong ste/_lus dang sems dben pa la dben par spyod kyang 'khor ba'i 'du 'dzi dang 'dre ba la mi smod pa snying rje chen po'i sems bskyed pa rin po che dang /_lha dang mi'i bde ba dang /_bsam gtan gyi 
[\[274a.7\]]bde ba dang /_rang gi bde ba thams cad 'dor zhing sems can sdug bsngal ba rnams yongs su smin par bya ba'i phyir sdug bsngal myong bas yongs su mi skyo ba'i sems bskyed pa rin po che dang /_zag pa med pa'i chos thob pa'i nus pa dang /_skal ba dang /_dbang po dang /_
[\[274b\]]
[\[274b.1\]]bzod pa dang ldan yang lag mthil du 'ongs pa'i rnam par grol ba mi 'dod cing 'dus byas mi spong ste/_sangs rgyas kyi chos yongs su rdzogs par byed pa'i sems bskyed pa rin po che dang /_chos rnams la mi rtag pa dang /_sdug bsngal ba dang /_bdag med par yang 
[\[274b.2\]]so sor rtog la skyo ba yang med/_chags par 'gyur ba yang med par dga' zhing byang chub kyi phyogs kyi chos yang dag par sgrub pa'i sems bskyed pa rin po che dang /_chos thams cad stong pa nyid dang /_mtshan ma med pa dang /_smon pa med pa dang /_mngon par 
[\[274b.3\]]'du byed pa med par so sor rtog cing sems can la lta yang chos de mngon sum du yang mi byed la sems can la lta ba'i sems bskyed pa rin po che dang /_'gro ba thams cad kyis skrag cing mgo'i thod la me 'bar ba lta bu'i brtson 'grus dang ldan zhing thams cad 
[\[274b.4\]]mkhyen pa'i ye shes kyi phyir bskal pa grangs med par 'khor ba la yongs su mi skyo ba 'di ni byang chub sems dpa'i sems bskyed pa rin po che'o/_/ji lta ji lta bur byang chub la nye bar 'gyur ba de lta de lta bur de lus dang longs spyod dang /_ye shes shin tu 
[\[274b.5\]]rgya cher 'gyur yang de che ba nyid kyi chos de yang 'dor zhing snying rjes dbul po'i rjes su 'jug ste/_smon pa med cing skyo ba med pa 'di yang byang chub sems dpa'i sems bskyed pa rin po che'o/_/gang sems can yongs su smin par byed pa de dag thog ma kho nar 
[\[274b.6\]]bdag byang chub par mi 'dod la/_lhag pa'i bsam pa brtan pa'i sems bskyed pa rin po che ste/_btsun pa sha ra dwa ti'i bu sum cu rtsa gnyis po de dag ni byang chub sems dpa' rnams kyi sems bskyed pa rin po che ste/_des na byang chub sems dpa' rin po che'i 'byung gnas zhes 
[\[274b.7\]]bya'o/_/de nas bcom ldan 'das kyis bu mo rin chen la legs so zhes bya ba gnang ste/_bu mo khyod kyis byang chub sems dpa' dag gi sems bskyed pa rin po che la 'jug pa 'di legs par smras pa ni legs so legs so/_/bu mo gang dag bla na med pa yang dag par rdzogs pa'i byang 
[\[275a\]]
[\[275a.1\]]chub tu sems bskyed pa de dag ni skyes bu dam pa yin te/_yon tan bstan pa mtha' yas so/_/de ci'i phyir zhe na/_nyan thos rin po che dang /_rang sangs rgyas rin po che las sangs rgyas dkon mchog mi 'byung gi_/sangs rgyas dkon mchog las nyan 
[\[275a.2\]]thos dang rang sangs rgyas rin po che 'byung ngo /_/byang chub kyi sems rin po che las sangs rgyas dang /_chos dang /_dge 'dun dkon mchog 'byung ngo /_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das bu mo rin 
[\[275a.3\]]chen gyi shes rab dang /_spobs pa bstan pa dang /_ji ltar 'di so so yang dag par rig pa thob pa bstan pa ngo mtshar to/_/bcom ldan 'das kyis bka' stsal pa/_sha ra dwa ti'i bu 'di la ji snyam du sems/_bu mo rin chen gyis so so yang dag par rig pa ma thob 
[\[275a.4\]]bo snyam na/_de ltar mi blta ste/_bu mo rin chen gyis so so yang dag par rig pa dang /_spobs pa rgyun mi chad pa 'thob bo/_/de nas tshe dang ldan pa sha ra dwa ti'i bus bu mo rin chen la 'di skad ces smras so/_/bu mo khyod kyis so so yang dag par rig pa bstan pa las 
[\[275a.5\]]brtsams te/_spobs par gyis shig_/bu mo rin chen gyis smras pa/_btsun pa sha ra dwa ti'i bu so so yang dag par rig pa ni thams cad du chos la dpyod pa dang ston pa'i las byed de/_btsun pa sha ra dwa ti'i bu byang chub kyi sems zhes bya ba de ni so so yang dag par rig 
[\[275a.6\]]pa bstan pa'i tshig go/_/de ci'i phyir zhe na/_don thams cad kyis yang dag par bsdus pa'i sems bskyed pa 'di ni don so so yang dag par rig pa'o/_/chos kyi dbyings su yang dag par 'du ba'i sems de bskyed pa 'di ni chos so so yang dag par rig pa'o/_/de las 
[\[275a.7\]]byung ba'i dpyod pa thams cad dang nges pa'i tshig thams cad po 'di ni nges pa'i tshig so so yang dag par rig pa'o/_/sems bskyed pa de thogs pa med par ston cing spobs pa rgyun mi 'chad pa 'di ni spobs pa so so yang dag par rig pa'o/_/rgyu ba med cing 
[\[275b\]]
[\[275b.1\]]gnas pa med pa'i don ni don te/_'di ni don so so yang dag par rig pa'o/_/sgyu ma'i sems kyis chos nyid ni chos so so yang dag par rig pa'o/_/rnam par rig pa'i sgo nas nges pa'i tshig ni nges pa'i tshig so so yang dag par rig pa'o/_/yul drug la sems mi 
[\[275b.2\]]chags shing spobs pa thogs pa med pa 'di ni spobs pa so so yang dag par rig pa'o/_/don ni nges pa'i don to/_/chos ni dben pa la lta ba'o/_/nges pa'i tshig ni sgra tsam mo/_/spobs pa ni sgra rnam par rig pa'o/_/sangs rgyas zhes bya ba de ni khong du chud pa'i don 
[\[275b.3\]]gyi tshig go/_/de las nges par byung ba ni chos so/_/chos de ni nges pa'i tshig gis rab tu phye ba'o/_/spobs pa bstan pa ni spobs pa so so yang dag par rig pa'o/_/chos kyi don ni don to/_/'dod chags dang bral ba'i chos nyid ni chos so/_/chos la dpyod 
[\[275b.4\]]pa ni nges pa'i tshig go/_/chos la spobs pa ni spobs pa so so yang dag par rig pa'o/_/dge 'dun gyi don dang 'dus ma byas pa'i don ni don so so yang dag par rig pa'o/_/dge 'dun dang don ro gcig pa ni chos so/_/dge 'dun la dpyod pa ni nges pa'i tshig go/_/
[\[275b.5\]]gang rab tu ston pa de ni spobs pa so so yang dag par rig pa'o/_/btsun pa sha ra dwa ti'i bu de ltar na chos thams cad kyi tshig bstan pa ni so so yang dag par rig par blta'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 
[\[275b.6\]]'das bu mo rin chen gyis bla na med pa yang dag par rdzogs pa'i byang chub tu sems bskyed pa nas ni ci srid cig lags/_de bzhin gshegs pa ni gang gi gsung rab lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad 
[\[275b.7\]]ces bka' stsal to/_/sha ra dwa ti'i bu sngon byung ba 'das pa'i dus na bskal pa grangs med pa'i yang cher grangs med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rnam par gzigs zhes bya ba/_mkhyen pa dang 
[\[276a\]]
[\[276a.1\]]zhabs su ldan pa bde bar gshegs pa/_'jig rten mkhyen pa skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das 'jig rten du byung ngo /_/sha ra dwa ti'i bu de bzhin gshegs pa dgra bcom pa yang 
[\[276a.2\]]dag par rdzogs pa'i sangs rgyas rnam par gzigs de'i sangs rgyas kyi zhing ni 'jig rten gyi khams shin tu rnam par dag pa zhes bya bar gyur to/_/sha ra dwa ti'i bu 'jig rten gyi khams shin tu rnam par dag pa'i longs spyod ni dga' ldan gyi lha'i longs spyod dang 'dra 
[\[276a.3\]]bar gyur to/_/bcom ldan 'das de'i byang chub sems dpa'i dge 'dun ni byang chub sems dpa' dag pa sha stag ste/_/byang chub sems dpa' bye ba phrag bdun cu rtsa drug thams cad kyang phyir mi ldog pa gzungs dang spobs pa las nges par byung ba sha stag go/_/sha ra 
[\[276a.4\]]dwa ti'i bu de'i tshe de'i dus na de bzhin gshegs pa rnam par gzigs kyi gsung rab la 'khor los sgyur ba'i rgyal po stong gsum gyi stong chen po'i 'jig rten gyi khams kyi dbang phyug rin po che'i mdzod mtha' yas pa dang ldan pa/_bsod nams kyi rnam par smin pa 
[\[276a.5\]]yongs su dag pa zhes bya ba zhig byung ngo /_/sha ra dwa ti'i bu rgyal po bsod nams kyi rnam par smin pa yongs su dag pa la btsun mo'i 'khor gyi bud med stong phrag brgyad khri bzhi stong yod de/_de dag thams cad kyang yul gyi bzang mo sha stag go/_/de la bu pho khri 
[\[276a.6\]]yod de thams cad kyang mthu bo che'i stobs dang ldan pa sha stag go/_/sha ra dwa ti'i bu de ltar rgyal po bsod nams kyi rnam par smin pa yongs su dag pas bcom ldan 'das de bzhin gshegs pa rnam par gzigs byang chub sems dpa'i dge 'dun dang bcas pa 
[\[276a.7\]]de la yid du 'ong ba'i na bza' dang /_zhal zas dang /_gzims cha dang /_snyun gsos kyi rkyen sman dang /_yo byad dang /_bde bar sbyar ba thams cad kyis lo bye ba phrag sum cu rtsa drug tu bsnyen bkur byas so/_/de nas bcom ldan 'das la tshe dang ldan pa sha ra dwa ti'i 
[\[276b\]]
[\[276b.1\]]bus 'di skad ces gsol to/_/bcom ldan 'das bcom ldan 'das de bzhin gshegs pa rnam par gzigs de'i sku tshe'i tshad ci tsam/_bcom ldan 'das kyis bka' stsal pa/_sha ra dwa ti'i bu de bzhin gshegs pa rnam par gzigs de'i sku tshe'i tshad 
[\[276b.2\]]ni bar gyi bskal pa bcu thub bo/_/sha ra dwa ti'i bu de ltar rgyal po bsod nams kyi rnam par smin pa yongs su dag pa'i de bzhin gshegs pa rnam par gzigs de la mchod pa dpag tu med pa byas na/_btsun mo'i 'khor dang bcas/_bu dang bcas/_g.yog 
[\[276b.3\]]dang bcas te srog chags khrag khrig dgu bcu rtsa gnyis kyis mdun du bdar nas de bzhin gshegs pa rnam par gzigs ga la ba der song ste phyin pa dang /_bcom ldan 'das kyi zhabs la mgo bos phyag 'tshal te/_bye ba brgya stong gis shin tu spras pa'i mu 
[\[276b.4\]]tig gi se mo dos mngon par bkab nas thal mo sbyar te/_de bzhin gshegs pa rnam par gzigs la 'di skad ces gsol to/_/bcom ldan 'das bdag gis bcom ldan 'das la mchod pa thams cad kyis mchod pa bgyis na/_bdag gis de bzhin 
[\[276b.5\]]gshegs pa la mchod pa ma bgyis pa'i mchod pa khyad par du 'phags pa gzhan la la mchis sam/_de skad ces gsol pa dang /_de bzhin gshegs pa rnam par gzigs kyis rgyal po bsod nams kyi rnam par smin pa yongs su dag pa de la 'di skad ces bka' 
[\[276b.6\]]stsal to/_/rgyal po chen po gang khyod kyis de bzhin gshegs pa la mchod pa ma byas pa'i mchod pa dam pa khyad par can gya nom pa khyod kyi mchod pa 'dis de'i brgya'i char yang nye bar mi 'gro ba nas rgyu'i bar du yang mi bzod pa gzhan yod do/_/de yang gang zhe na/_de nas 
[\[276b.7\]]de bzhin gshegs pa rnam par gzigs des rgyal po 'khor dang bcas pa de'i bsam pa mkhyen nas tshigs su bcad pa 'di dag gsungs so/_/zhing rnams bye ba khrag khrig brgya stong du ma gang gA'i bye ma snyed/_/gang gis rin chen bkang ste bskal pa bye brgyar rtag 
[\[277a\]]
[\[277a.1\]]rgyun byin pa yi/_/bsod nams des ni gang zhig sems can don phyir snying brtse snying rje bskyed/_/byang chub zhugs pa'i bsod nams de yi grangs cha gang du'ang 'gyur ma yin/_/sangs rgyas bye ba khrag khrig stong phrag du ma gang gA'i bye snyed la/_/bskal 
[\[277a.2\]]pa bye ba khrag khrig mang por me tog spos kyis mchod pa bas/_/byang chub brtan pa phan byed gang zhig gom pa bdun ni rab bor bas/_/rgyal ba mchod pa 'di ni dam pa gtso bo gya nom mchog gi phul/_/gang zhig byang chub sems bskyed 'jig rten 'dren par 'gyur 
[\[277a.3\]]bar smon btab pa/_/de ni sbyin pa de bzhin tshul khrims gzhal yas bzod pa'i stobs kyi mchog_/de ni brtson 'grus brtan pa ting 'dzin gzhal yas shes rab mi g.yos pa/_/de ni mtha' yas bsags pa'i bsod nams lam ste zad par 'gyur ma yin/_/
[\[277a.4\]]gang zhig bsam pas yid rab dga' zhing thams cad mkhyen la rab 'jug pa/_/bsngags dang brjod dang grags dang gzugs dang g.yog ni shin tu mdzes pa 'thob/_/des ni longs spyod dbang phyug stobs rnams rtag 'thob sems dang dran pa 'phags/_/de ni 'khor 
[\[277a.5\]]los sgyur rgyal stobs ldan de ltar brgya byin tshangs par 'gyur/_/mi gang la la byang chub rdul dang bral ba bla med zhi 'jug pa/_/de ni ngan song ngan 'gro lam dang mi khom brgyad po thams cad gcod/_/de ni lha dang mi yi lam rnams rab tu 'byed cing rnam par 
[\[277a.6\]]sbyangs/_/long bar mi 'gyur 'on par ma yin dbang po thams cad tshang bar 'gyur/_/gang zhig byang chub 'jug cing blo gros ldan pa sems can skyabs gnyer ba/_/sangs rgyas mthong zhing de dag la yang mchod byed mkhas pa chos kyang nyan/_/shes rab ye shes ldan 
[\[277a.7\]]zhing blo ni shin tu rlabs che chen por 'gyur/_/the tshom nem nur med cing nga rgyal bral ba rtag tu drang por 'gyur/_/gang zhig byang chub sems bskyed 'di 'dra'i dpal gyi byang chub 'jug pa de/_/'dod pa'i dga' la dga' ba rnyed par mi 'gyur chos la dga' ba rnyed/_/de ni 
[\[277b\]]
[\[277b.1\]]'jig rten dri mas gos par mi 'gyur chu las pad ma bzhin/_/shes rab ye shes yon tan rnams kyis mi ngoms phyir zhing tshol bar byed/_/byang chub zhugs nas snying rjes mtha' yas gang zhig zad par mi nus pa/_/skyabs dang gling dang dpung gnyen dag dang sems can 
[\[277b.2\]]rnams kyi pha mar 'gyur/_/de ni 'gro ba'i sman pa slob dpon bla ma ded dpon chen por 'gyur/_/'jig rten dang ni 'jig rten 'das pa'i sman sbyin nad rnams zhi bar byed/_/sha ra dwa ti'i bu de nas rgyal po bsod nams kyi rnam par smin pa yongs su dag pa des de bzhin gshegs 
[\[277b.3\]]pa rnam par gzigs de las byang chub kyi sems kyi yon tan dang phan yon dang /_bsod nams tshad med pa 'di thos nas tshim zhing mgu la yi rangs shing rab tu dga' ste/_dga' ba dang yid bde ba skyes nas bsam pa thag pa nas bla na med pa yang dag par rdzogs 
[\[277b.4\]]pa'i byang chub tu sems bskyed de/_bud med kyi 'khor de dag dang /_bu thu bo dang /_blon po dang /_mkhar gyi rgyal po dang /_skye bo'i tshogs chen po de la tshigs su bcad pa 'di dag smras so/_/sems can dag la snying rje byams bskyed nas/_/nga ni byang chub dam pa mchog 
[\[277b.5\]]la zhugs/_/gang zhig gang la dga' ba yid 'ong 'dod/_/des ni byang chub sems brtan yang dag skyed/_/mi rigs sbyor ba sdug bsngal gyur pa yis/_/sngon chad 'khor ba bye ba ma shes kyis/_/byang chub mchog gi lam du zhugs shig dang /_/sems can don brtson sdug 
[\[277b.6\]]bsngal bde bar 'gyur/_/gang dag rdzu 'phrul spobs pa ye shes dang /_/shes rab 'khor dang de bzhin mchod pa dang /_/sangs rgyas rnam gzigs yon tan dpag med pa/_/'di dag thams cad mkhyen pa'i sems las byung /_/lha mi'i 'jig rten bde ba 
[\[277b.7\]]gang dag dang /_/brgya byin tshangs pa 'khor los sgyur ba dang /_/gang dag zag bcas zag pa med pa'i bde/_/'di dag thams cad mkhyen pa'i sems las byung /_/bsdu dang bsam gtan de ltar tshad med gang /_/de bzhin gang dag pha rol phyin lam dang /_/
[\[278a\]]
[\[278a.1\]]mngon shes rig dang so so yang dag rig_/'di dag thams cad mkhyen pa'i sems las byung /_/stobs bcu sangs rgyas kha dog bsam yas dang /_/gang dag de bzhin gshegs pa'i mi 'jigs dang /_/gang dag sangs rgyas chos yangs dpag 
[\[278a.2\]]med pa/_/de kun rnam dag sems las nges par byung /_/gang zhig zhing rnams bye ba bskyod pa dang /_/thams cad dbyangs kyis go bar byed pa dang /_/'od dang bkod pas dri med rgyas 'dod pa/_/mkhas pa des ni byang chub sems bskyed cig_/mkhas pa gang 
[\[278a.3\]]zhig byang chub sems bskyed pa/_/phyogs rnams kun du mchod pa'i 'os su 'gyur/_/de bzhin gshegs pa rnams kyis bsngags par 'gyur/_/gsol ba ma btab 'gro ba'i bshes su 'gyur/_/gal te sangs rgyas thams cad gzigs pa yis/_/
[\[278a.4\]]bskal pa mang por bsngags pa brjod kyang ngo /_/byang chub sems las bsod nams gang byung ba/_/brjod pas zad par 'gyur ba ma yin no/_/rgyal po bsod nams kyi rnam par smin pa yongs su dag pas tshigs su bcad pa de dag smras ma thag tu de nas 
[\[278a.5\]]srog chags khrag khrig phrag dgu bcu rtsa gnyis po de dag dang /_rgyal po'i btsun mo'i 'khor de dang /_bu khri po de dag gis bla na med pa yang dag par rdzogs pa'i byang chub tu sems bskyed do/_/stong gsum gyi stong chen po'i 'jig rten gyi khams de yang rnam pa drug tu rab 
[\[278a.6\]]tu g.yos so/_/lha bye ba phrag bzhi bcus kyang rjes su yi rang ngo zhes sgra phyung nas bla na med pa yang dag par rdzogs pa'i byang chub tu sems bskyed do/_/'khor los sgyur ba'i rgyal po des phyis kyang lo bye ba phrag bcur de bzhin gshegs pa rnam par gzigs de la bde bar sbyar ba 
[\[278a.7\]]thams cad kyis bsti stang du byas so/_/bla mar byas so/_/ri mor byas so/_/mchod do/_/tshangs par spyad pa'i bslab pa'i gnas lnga yongs su blangs so/_/rtag tu rgyun mi chad par de bzhin gshegs pa de la chos nyan pa'i phyir g.yog dang bcas te dong nas chos nyan to/_/
[\[278b\]]
[\[278b.1\]]des phyi zhig na bu thu bo rgyal por bcug nas skra dang /_ba spu bregs te gos ngur smrig bgos nas yang dag par dad pas khyim nas khyim med par rab tu byung ngo /_/de de ltar rab tu byung nas 'di lta ste bden pa'i tshig dang /_chos kyi tshig dang /_don gyi tshig dang /_
[\[278b.2\]]'dul ba'i tshig dang /_tshig mi zad pa bzhi po 'di dag gi yi ge'i mtshams sbyar ba las yongs su 'jal lo/_/de lo bye ba tshangs par spyod pa la mkhas pa'i rjes su song ngo /_/rgyal po rab tu byung ba des rjes su bslabs nas/_de na stong gsum gyi stong chen po'i 'jig rten gyi 
[\[278b.3\]]khams kyi sems can bgrang ba las shin tu 'das pa dag de bzhin gshegs pa rnam par gzigs de'i gsung rab la rab tu byung ngo /_/sha ra dwa ti'i bu de'i tshe de'i dus na rgyal po bsod nams kyi rnam par smin pa yongs su dag pa zhes bya bar gyur pa de gzhan zhig yin pa snyam du 
[\[278b.4\]]sems na de ltar mi blta ste/_bu mo rin chen 'di nyid do/_/de nas de bzhin gshegs pa rnam par gzigs de las bu mo rin chen 'dis byang chub tu sems bskyed do/_/sha ra dwa ti'i bus gsol pa/_bcom ldan 'das las kyi sgrib pa ji lta bu zhig gis bu mo 'dis bud 
[\[278b.5\]]med kyi dngos po yongs su bzung /_bcom ldan 'das kyis bka' stsal pa/_sha ra dwa ti'i bu byang chub sems dpa' dag ni las kyi sgrib pas bud med kyi dngos po yongs su mi 'dzin to/_/de ci'i phyir zhe na/_sha ra dwa ti'i bu byang chub sems dpa' dag ni sems can yongs su 
[\[278b.6\]]smin par bya ba'i phyir mngon par shes pa dang /_rig pa dang /_ye shes dang thabs dang shes rab kyi stobs kyis bud med kyi dngos po yongs su 'dzin to/_/sha ra dwa ti'i bu 'di la ji snyam du sems/_bu mo rin chen 'di bud med do snyam na yang de ltar mi blta'i/_sha ra dwa ti'i 
[\[278b.7\]]bu 'di ni mngon par shes pa'i stobs can gyi byang chub sems dpar blta ste de la ni bud med kyi chos dang /_skyes pa'i chos med do/_/bu mo 'di ni dge ba'i chos thams cad dang ldan no/_/'ong ba med do/_/'gro ba med do/_/sha ra dwa ti'i bu bu mo rin chen 'dis ni 'dzam bu'i 
[\[279a\]]
[\[279a.1\]]gling 'dir bu mo gzhon nu dgu khri bla na med pa yang dag par rdzogs pa'i byang chub tu yongs su smin par byas so/_/de nas bu mo rin chen gyis tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu bud med kyi lus kyis sems can rnams 
[\[279a.2\]]la chos ston spyad pa mi spyod dam/_sha ra dwa ti'i bus smras pa/_bu mo bdag ni skyes pa'i lus 'di nyid kyang mi 'dod na bud med kyi lus yongs su gzung ba lta ci smos/_bu mos smras pa/_btsun pa sha ra dwa ti'i bu lus la smod dam/_smras pa bu mo smod do/_/smras pa/_de bas na 
[\[279a.3\]]btsun pa sha ra dwa ti'i bu byang chub sems dpa' ni sems can thams cad las khyad par du 'phags so/_/de ci'i phyir zhe na/_'di ltar gang nyan thos kyis smad pa de la ni byang chub sems dpa' mi smod do/_/nyan thos kyis smad kyi byang chub sems dpas ma yin pa gang zhe 
[\[279a.4\]]na/_phung po dang /_khams dang /_skye mched la nyan thos smod kyi byang chub sems dpa' ni ma yin no/_/lus yongs su gzung ba la nyan thos smod kyi byang chub sems dpa' ni ma yin no/_/'khor ba yongs su gzung ba la nyan thos smod kyi/_byang chub sems dpa' ni ma yin no/_/
[\[279a.5\]]skye ba'i gnas pa la nyan thos smod kyi/_bsams bzhin du skye ba yongs su gzung ba la byang chub sems dpa' ni ma yin no/_/bsod nams mngon par 'du bya ba la nyan thos smod kyi/_bsod nams kyi tshogs sogs pas mi ngoms pa la byang chub sems dpa' ni ma yin no/_/
[\[279a.6\]]sems can dang 'dre ba la nyan thos smod kyi/_sems can thams cad yongs su smin par bya ba'i phyir 'du 'dzi la byang chub sems dpa' ni ma yin no/_/grong dang grong khyer du 'jug pa la nyan thos smod kyi/_grong dang /_grong khyer dang /_grong rdal dang /_yul 'khor dang /_pho brang 
[\[279a.7\]]'khor du 'jug pa la byang chub sems dpa' ni ma yin no/_/rang gi nyon mongs pa la nyan thos smod kyi/_sems can thams cad kyi nyon mongs pa la byang chub sems dpa' ni ma yin te/_btsun pa sha ra dwa ti'i bu de ltar na gang dang gang la nyan thos smod pa de dang de la byang chub sems 
[\[279b\]]
[\[279b.1\]]dpa' ni ma yin no/_/sha ra dwa ti'i bus smras pa/_bu mo stobs gang gis de smod par mi 'gyur ba'i byang chub sems dpa'i stobs gang yin/_bu mos smras pa/_btsun pa sha ra dwa ti'i bu brgyad po 'di dag ni byang chub sems dpa'i stobs te/_des de smod par mi 'gyur ro/_/
[\[279b.2\]]brgyad gang zhe na/_khong khro ba med pa'i sems kyis byams pa'i stobs dang /_sems can yongs su smin par byed pas snying rje'i stobs dang /_bcos ma ma yin pas lhag pa'i bsam pa'i stobs dang /_nyon mongs pa dang bral bas shes rab kyi stobs dang /_
[\[279b.3\]]yongs su mi skyo bas thabs kyi stobs dang /_zhum pa med pas bsod nams kyi stobs dang /_gti mug dang bral bas ye shes kyi stobs dang /_sngon dam bcas pa nyams 'og tu chud par byed pas brtson 'grus kyi stobs te/_btsun pa sha ra dwa ti'i bu brgyad po de dag ni byang chub 
[\[279b.4\]]sems dpa'i stobs te/_stobs de dag gis de mi smod do/_/gnas brtan gyis smras pa/_ci bu mo khyod stobs 'di lta bu dang ldan nam/_bu mos smras pa/_btsun pa sha ra dwa ti'i bu ldan te gang mnyam pa nyid kyis ldan no/_/gang mnyam pa nyid kyis mnyam par gnas so/_/btsun 
[\[279b.5\]]pa sha ra dwa ti'i bu gang mnyam pa de ni stobs ma yin/_nyam chung ba ma yin te/_de ni mnyam pa nyid do/_/gang mnyam pa nyid de la ni tha dad du bya ba [{]chung zad [,]cung zad [}]kyang med do/_/mnyam pa zhes bya ba ni nam mkha' ste/_chos thams cad ni nam mkha' dang mnyam mo/_/ji ltar na nam mkha' 
[\[279b.6\]]snang ba med cing bla gab med pa de bzhin du chos thams cad kyang nam mkha' ltar snang ba med cing bla gab med pa'o/_/gang de ltar mnyam pa de ni nyam chung ba yang ma yin/_stobs dang ldan pa yang ma yin mod kyi/_'on kyang btsun pa sha ra dwa ti'i bu byang chub sems dpa' gang nyam 
[\[279b.7\]]chung ba de ni stobs dang ldan pa'o/_/de ci'i phyir zhe na/_gang nyon mongs pa nyam chung ba de ni ye shes kyi stobs dang ldan pa'o/_/gang ser sna nyam chung ba de ni sbyin pa'i stobs dang ldan pa'o/_/gang ngang tshul ngan pa nyam chung ba de ni tshul khrims kyi stobs dang ldan pa'o/_/gang gnod 
[\[280a\]]
[\[280a.1\]]sems nyam chung ba de ni bzod pa'i stobs dang ldan pa'o/_/gang le lo nyam chung ba de ni brtson 'grus kyi stobs dang ldan pa'o/_/gang g.yeng ba nyam chung ba de ni bsam gtan gyi stobs dang ldan pa'o/_/gang 'chal pa'i shes rab nyam chung ba de ni shes rab kyi stobs dang ldan 
[\[280a.2\]]pa'o/_/de bzhin du chos thams cad de gang dang gang las byang chub sems dpa' mi dge ba nyam chung ba de dang de las de dge ba'i stobs dang ldan pa'o/_/de nas bcom ldan 'das kyis bu mo rin chen la legs so zhes bya ba gnang ste/_bu mo legs so/_/legs so/_/ji ste bstan 
[\[280a.3\]]pa lta na de ltar bstan par bya'o/_/bstan pa 'di bshad pa na byang chub sems dpa' lnga brgya bzod pa skyes so/_/de nas bcom ldan 'das la bu mo rin chen gyis 'di skad ces gsol to/_/bcom ldan 'das gang de bzhin gshegs pa'i stobs bcu po de dag dge ba'i rtsa ba 
[\[280a.4\]]gang gis de bzhin gshegs pa'i stobs bcu dang ldan par 'gyur/_de skad ces gsol pa dang /_bcom ldan 'das kyis bu mo rin chen la 'di skad ces bka' stsal to/_/bu mo byang chub sems dpa' gang gi phyir byang chub sems dpa'i spyad pa spyod pa na theg pa dman pa 'dod 
[\[280a.5\]]cing bya ba ma yin pa byed par 'gyur ba 'di ni gnas ma yin te skabs med do/_/de yi dam la brtan pa'i stobs 'di dang ldan pas byang chub kyi snying po mchog dam par song nas gnas dang gnas ma yin pa mkhyen pa'i stobs thob ste/_gnas la yang gnas dang gnas ma yin pa la yang 
[\[280a.6\]]gnas ma yin par yang dag pa ji lta ba bzhin du rab tu shes pa 'di ni de bzhin gshegs pa'i stobs dang po ste/_stobs de thob pas de bzhin gshegs pa 'khor gyi nang du seng ge'i sgra yang dag par sgrog ste/_khyu mchog gi gnas su dam 'cha' zhing /_dge sbyong ngam/_bram ze'am/_lha'am/_bdud 
[\[280a.7\]]dam/_tshangs pa'am/_gang gis kyang 'jig rten du chos dang 'thun par ma bskor ba'i tshangs pa'i 'khor lo rab tu bskor to/_/bu mo gzhan yang byang chub sems dpa' byang chub sems dpa'i spyad pa spyod pa na/_rang gi las las gyur pa/_las kyi rnam par smin pa la rton pa yin te/_de las kyi rnam par smin 
[\[280b\]]
[\[280b.1\]]pa'i stobs 'di dang ldan pas byang chub thob pa nas 'das pa dang /_ma 'ongs pa dang /_da ltar byung ba'i las dang /_las yang dag par blangs pa rnams kyi rnam par smin pa mkhyen pa gnas dang rgyus yang dag pa ji lta ba bzhin du rab tu shes pa 'di ni de bzhin gshegs pa'i stobs gnyis pa 
[\[280b.2\]]ste/_stobs de thob pas de bzhin gshegs pa 'khor gyi nang du seng ge'i sgra yang dag par sgrog ste/_khyu mchog gi gnas su dam 'cha' zhing /_dge sbyong ngam/_bram ze'am/_lha'am/_bdud dam/_tshangs pa'am/_gang gis kyang 'jig rten du chos dang 'thun par ma bskor 
[\[280b.3\]]ba'i tshangs pa'i 'khor lo rab tu bskor to/_/bu mo gzhan yang byang chub sems dpa' byang chub sems dpa'i spyad pa spyod pa na/_sems can rnams kyi dbang po la brtags nas chos ston te/_de dag shes nas dbang po rnams ji lta ba bzhin du 'jug cing dbang po rnams ji lta ba dang ldan te/_
[\[280b.4\]]de dbang po'i rim pa mkhyen pa'i stobs 'di dang ldan pas byang chub thob pa na sems can gzhan rnams dang gang zag gzhan dag gi dbang po dang /_brtson 'grus kyi rim pa yang dag pa ji lta ba bzhin du rab tu shes te/_bu mo de bzhin gshegs pas gang sems can gzhan rnams dang /_gang 
[\[280b.5\]]zag gzhan dag gi dbang po dang brtson 'grus kyi rim pa yang dag pa ji lta ba bzhin du rab tu shes pa 'di ni de bzhin gshegs pa'i stobs gsum pa'o/_/bu mo gzhan yang byang chub sems dpa' byang chub sems dpa'i spyad pa spyod pa na sems can rnams kyi khams la 'jug ste/_zhugs 
[\[280b.6\]]nas sems can rnams kyi mos pa ji lta ba dang /_khams ji lta ba de bzhin du gnas so/_/de khams la 'jug pa'i stobs 'di dang ldan pas byang chub thob pa na khams du ma dang /_khams sna tshogs pa'i 'jig rten yang dag pa ji lta ba bzhin du rab tu shes pa 'di ni de 
[\[280b.7\]]bzhin gshegs pa'i stobs bzhi pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_sems can mos pa tha dad pa rnams kyi mos pa dang /_rnam par grol ba'i ye shes kun tu tshol te/_de ltar mos pa la mi smod do/_/de mos pa'i stobs 
[\[281a\]]
[\[281a.1\]]'di dang ldan pas byang chub thob pa na sems can gzhan rnams dang /_gang zag gzhan dag gi mos pa du ma dang /_mos pa sna tshogs yang dag pa ji lta ba bzhin du rab tu shes pa 'di ni de bzhin gshegs pa'i stobs lnga pa'o/_/bu mo gzhan yang byang chub sems dpa' 
[\[281a.2\]]byang chub sems dpa'i spyad pa spyod pa na/_'dus byas dang /_'dus ma byas dang /_nyan thos kyi theg pa dang /_rang sangs rgyas kyi theg pa dang /_theg pa chen po thams cad du ye shes gtong ngo /_/de kun du 'gro ba mkhyen pas stobs 'di dang ldan pas/_byang chub thob pa na kun du 'gro 
[\[281a.3\]]ba'i lam yang dag pa ji lta ba bzhin du rab tu shes pa 'di ni de bzhin gshegs pa'i stobs drug pa'o/_/bu mo gzhan yang byang chub sems dpa' byang chub sems dpa'i spyad pa spyod pa na bsam gtan dang /_ting nge 'dzin lhur len pa yin te/_sems nges par rtog cing nyon mongs pa dang 
[\[281a.4\]]bral te dul zhing cang shes so/_/de cang shes kyi stobs 'di dang ldan pas byang chub thob pa na sems can gzhan rnams dang /_gang zag gzhan dag gi bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_kun nas nyon mongs pa dang /_rnam par 
[\[281a.5\]]byang ba dang ldan pa thams cad mkhyen pa'i stobs yang dag pa ji lta ba bzhin du rab tu shes pa 'di ni de bzhin gshegs pa'i stobs bdun pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_sngon gyi rgyu las byung ba'i dge ba'i rtsa ba chud mi 
[\[281a.6\]]gson te/_bag yod pa yin/_sngon dam bcas pa las mi nyams pa yin no/_/de sngon gyi rgyu las byung ba'i dge ba'i rtsa ba chud mi gson pa'i stobs 'di dang ldan pas byang chub thob pa na/_bdag dang sems can gzhan rnams dang gang zag gzhan dag gi sngon gyi gnas rnam pa du ma 
[\[281a.7\]]rjes su dran pa mkhyen pa'i stobs yang dag pa ji lta ba bzhin du rab tu shes pa 'di ni de bzhin gshegs pa'i stobs brgyad pa'o/_/bu mo gzhan yang byang chub sems dpa' byang chub sems dpa'i spyad pa spyod pa na sems can gang yang spa 'gong bar mi byed la ma bslabs pa la dbang mi 
[\[281b\]]
[\[281b.1\]]za zhing sems can thams cad la snang bar gyur pa yin no/_/de snang ba'i stobs 'di dang ldan pas byang chub thob pa na lha'i mig gi shes pa yang dag pa ji lta ba bzhin du rab tu shes pa 'di ni de bzhin gshegs pa'i stobs dgu pa'o/_/bu mo gzhan yang byang chub sems dpa' 
[\[281b.2\]]byang chub sems dpa'i spyad pa spyod pa na/_sems can gang gi zag pa 'phel ba'i phyir yang gnas pa ma yin gyis zag pa zad par bya ba'i phyir sems can rnams la chos ston te/_zag pa 'phel bar bya ba'i phyir ma yin gyi zag pa med pa'i lam gyis sems can rnams la lam nye bar ston to/_/
[\[281b.3\]]de mos pa zag pa med pa'i stobs 'di dang ldan pas byang chub thob pa ni zag pa thams cad zad pa mkhyen pa yang dag pa ji lta ba bzhin du rab tu shes pa 'di ni de bzhin gshegs pa'i stobs bcu pa'o/_/bu mo de dag ni de bzhin gshegs pa'i stobs bcu ste/_byang chub sems 
[\[281b.4\]]dpa' de dag rdzogs par byas nas stobs bcu dang ldan pa'i de bzhin gshegs par 'gyur ro/_/bu mo de lta bas na byang chub sems dpas de bzhin gshegs pa'i stobs bcu rab tu dbye ba 'di dag thos nas de bzhin gshegs pa'i stobs bcu po 'di dag yongs su rdzogs par 
[\[281b.5\]]bya ba'i phyir ci nas kyang dge ba'i rtsa ba rnams la 'jug par bya'o/_/bcom ldan 'das la bu mo rin chen gyis yang 'di skad ces gsol to/_/bcom ldan 'das gang mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad po 'di dag dang ji ltar ldan na byang chub 
[\[281b.6\]]sems dpa' mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad rab tu thob par 'gyur/_bcom ldan 'das kyis bka' stsal pa/_bu mo 'di la byang chub sems dpa' byang chub sems dpa'i spyad pa spyod pa na gzhan gyis shes par mi bya'o snyam nas slob dpon nam 
[\[281b.7\]]yang chos 'chab par mi byed de/_sems can thams cad la sems snyoms pa yin/_bdog pa thams cad yongs su gtong zhing chos mnyam pa nyid du mthong ba yin/_tha dad pa'i 'du shes dang bral ba yin te/_de byang chub thob pa na seng ge'i sgra yang dag par sgrog ste/_nga yang dag par 
[\[282a\]]
[\[282a.1\]]rdzogs par sangs rgyas so zhes dam bcas pa la chos 'di lta bu zhig mngon par rdzogs par sangs ma rgyas so zhes 'dir nga la dge sbyong ngam/_bram ze'am/_lha'am/_bdud dam/_tshangs pa'am su yang rung ste/_'jig rten na chos dang 'thun pas rgol bar 'gyur ba'i mtshan 
[\[282a.2\]]ma yang dag par rjes su mi mthong ngo /_/mtshan ma de yang dag par rjes su ma mthong bas de bzhin gshegs pa bde ba brnyes pa dang /_'jigs pa med pa brnyes pa dang /_mi 'jigs pa brnyes pa yin te/_'khor gyi nang du seng ge'i sgra yang dag par sgrog cing /_khyu mchog gi 
[\[282a.3\]]gnas su dam 'cha' ste/_dge sbyong ngam/_bram ze'am/_lha'am/_bdud dam/_tshangs pa'am/_gang gis kyang 'jig rten du chos dang 'thun par ma bskor ba'i tshangs pa'i 'khor lo rab tu bskor ba 'di ni bu mo de bzhin gshegs pa'i mi 'jigs pa dang po'o/_/bu mo gzhan yang 
[\[282a.4\]]byang chub sems dpa' byang chub sems dpa'i spyad pa spyod pa na/_bar du gcod pa la bar du gcod pa'i chos su yang dag pa ji lta ba bzhin du rab tu shes te/_de bar du gcod pa'i chos la mi ston to/_/mi 'jug go/_/mi spyod do/_/gzhan dag la yang mi 'chad do/_/mi ston to/_/
[\[282a.5\]]bar du gcod pa'i chos su shes nas spong ngo /_/de byang chub thob pa na seng ge'i sgra sgrog ste/_gang ngas bar du gcod pa'i chos su gsungs pa de dag la sten pa la ni bar du gcod pa ma yin no/_/zhes bya ba'i gnas med de/_'dir nga la gang yang rgol bar 'gyur ba 
[\[282a.6\]]zhes bya ba ni snga ma bzhin te/_'di ni mi 'jigs pa gnyis pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par dkar po'i chos la mos pa yin te/_rnam par byang ba'i lam du zhugs shing sems can thams cad la rnam 
[\[282a.7\]]par dag pa'i chos ston te/_yon tan gyi chos nyid mngon sum du gyur pa yin no/_/yan lag gi tshogs gang dag gis rnam par byang bar rnam par dag pa'i lam gnon par 'gyur ba'i yan lag gi tshogs de dag la bdag kyang spyod/_sems can gzhan la yang ston to/_/de byang chub 
[\[282b\]]
[\[282b.1\]]thob pa na seng ge'i sgra sgrog ste/_gang ngas rnam par byang ba rnam par dag pa'i chos su gsungs pa de dag la sten pa la ni rnam par dag pa ma yin no zhes bya ba'i gnas med do/_/'dir nga la su'ang rung rgol bar 'gyur zhes bya ba ni snga ma bzhin te/_'di ni mi 'jigs pa gsum pa'o/_/
[\[282b.2\]]bu mo gzhan yang byang chub sems dpa' byang chub sems dpa'i spyad pa spyod pa na/_bdag gis shes shing mthong gi gzhan gyis mi shes mi mthong ngo zhes mngon pa'i nga rgyal du nam du yang mi ltung ste/_rtag tu rgyun mi chad par mngon pa'i nga rgyal med cing sdig pa 'byed pa blo sbyang ba 
[\[282b.3\]]yin no/_/de chos kyi sbyin pa 'di dang ldan pas byang chub thob pa na seng ge'i sgra sgrog ste/_nga zag pa zad do zhes dam bcas pa la zag pa 'di lta bu zhig yongs su ma zad do zhes bya bar de lta bu'i gnas med de/_'dir nga la su yang rgol bar 'gyur ba zhes bya ba ni snga ma bzhin te 'di ni mi 'jigs pa 
[\[282b.4\]]bzhi pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi chad par lam stor ba'i sems can rnams la lam tshol bar byed de/_lam gyi gam yo nas mtho dman mi mnyam pa mnyam par byed do/_/zam pa dang rdo 
[\[282b.5\]]stegs kyang 'dogs so/_/mtshan mo mun pa mun nag gi nang na de bzhin gshegs pa'i mchod rten la mar me yang 'bul lo/_/sems can ltung ba'i 'gyod pa la gnas pa rnams kyi ltung ba'i 'gyod pa sel to/_/kun nas ldang ba med par byed do/_/gzhan gyi 'gyod pa mi skyed do/_/
[\[282b.6\]]gzhan gyi ltung ba byung ba gleng bar mi byed do/_/chos la dogs pa skyes pa'i sems can rnams la dogs pa thams cad gcad pa'i phyir chos ston to/_/the tshom dang /_yid gnyis dang /_nem nur med par byed do/_/chos kyi snang ba sgrub po/_/shes rab kyi snang ba chen po yang dag par skyed do/_/
[\[282b.7\]]sangs rgyas dang /_byang chub sems dpa' dang /_chos smra ba thams cad la chos bstan par gsol ba 'debs te/_chos yang dag par 'dzin cing sgyu med par legs so zhes bya ba brjod do/_/sems can gang la yang mi 'phya'o/_/'thing slad mi byed do/_/chos la shed mi 'bye ba dang /_
[\[283a\]]
[\[283a.1\]]sdang ba dang /_mgo myos pa dang /_rmongs par mi byed do/_/skye bo'i nges pa'i tshig la dbang za bar mi byed do/_/tshig thams cad sangs rgyas kyi gsung du mos so/_/yi ge gsog dang yi ge stong pa nyid kyis tshig tu brjod pa thams cad la skyon du lta ba ma yin no/_/
[\[283a.2\]]'khrug pa'i skabs mi tshol lo/_/de chos yang dag par blangs pa 'di dang ldan pas byang chub thob pa na 'khrug pa med pa zhes bya ste/_dris pa thams cad lung bstan pa ston pa dag la de la de med cing kun du snang ba'i ting nge 'dzin de kun du bsgom pa'i phyir sgra skad thams cad du 'jug pa'i 
[\[283a.3\]]gzungs la mkhas pas rtag tu rgyun mi chad par de bzhin gshegs pa 'khrul pa med pa'i tshig gis chos ston te/_thams cad du phyad par lung ston pa 'di ni bu mo de bzhin gshegs pa'i sangs rgyas kyi chos ma 'dres pa dang po'o/_/bu mo gzhan yang byang chub sems dpa' byang chub sems dpa'i 
[\[283a.4\]]spyad pa spyod pa na/_tshig gi skyon thams cad spangs pa yin te/_bden pa smra/_chos smra/_don smra/_'dul ba smra zhing /_mu cor mi smra/_byung rgyal du mi smra ste/_'phags pa ma yin pa'i gtam thams cad spangs nas 'phags pa'i mi smra ba thob cing dge sbyong gi chos kyi bya ba rtsod pa med pa la 
[\[283a.5\]]zhugs te/_chos gang nyan cing yongs su tshol ba dang /_gzhan la yang ston pa de dag thams cad bdag dang gzhan dag zhi ba dang /_nye bar zhi bar bya ba'i bsam pas yongs su tshol lo/_/rtsod pa med pa lhur len pa med pa'i phyir de su dang yang mi 'thab mi rtsod do/_/dgrar mi 
[\[283a.6\]]tshol lo/_/dgra med pa'i chos la mos pa yin no/_/brjod du med pa'i chos rnams la 'jug go/_/de bzhin gshegs pa'i ye shes lhun gyis grub pa la mngon par dad do/_/sems can gzhan yang chos nyid 'di yang dag par 'dzin du 'jug go/_/de chos yang dag par 
[\[283a.7\]]blangs pa 'di dang ldan pas byang chub thob pa na ca co med pa zhes bya ste/_de la de med pa yin no/_/de yi ge 'bru gcig kyang mi rjod cing mi smra la sgra skad thams cad dang /_nges pa'i tshig gis bstan pa dag la yang lhun gyis grub pa nyid du legs par bshad pas 'khor tshim par 
[\[283b\]]
[\[283b.1\]]byed do/_/rnam par 'phrul pa'i rgyal po'i ting nge 'dzin shin tu bsgoms pa dang /_sgo mtha' yas pa sgrub pa'i gzungs la mkhas pas de bzhin gshegs pa'i gnas thams cad dang /_mtshan thams cad dang /_dpe byad bzang po thams cad dang /_spu yi khung bu thams 
[\[283b.2\]]cad nas sangs rgyas kyi chos kyi sgra dbyangs bsam gyis mi khyab pa 'byung ste/_tha na sgra gcig gis kyang 'khor thams cad kyi sems tshim par byed pa'i chos kyi sgo dpag tu med pa bstan pa 'byung zhing sngon gyi smon lam gyi byin gyi rlabs dang /_ye shes kyi stobs kyis de na de bzhin 
[\[283b.3\]]gshegs pa rnam par mi rtog cing btang snyoms de lhun gyis grub pa 'di ni bu mo de bzhin gshegs pa'i sangs rgyas kyi chos ma 'dres pa gnyis pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_'di lta ste/_sangs rgyas rjes su dran pa dang /_
[\[283b.4\]]chos rjes su dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa'i rjes su dran pa drug po dang mi 'bral ba yin no/_/sems can gzhan yang rjes su dran pa 'di dag yang dag par 'dzin du 'jug go/_/
[\[283b.5\]]de chos yang dag par blangs pa 'di dang ldan pas byang chub thob pa na de bzhin gshegs pa la bsnyel ba med pa zhes bya ste/_de la de med pa yin no/_/chos thams cad la dbang sgyur ba'i ting nge 'dzin shin tu bsgom pa dang /_chos kyi sgron ma'i gzungs la mkhas pas rtag tu rgyun mi 
[\[283b.6\]]chad par de bzhin gshegs pa la bsnyel ba med pa'i chos can yin no/_/gal te sems can thams cad kyis bskal par bsams te/_snga phyi med par the tshom dri ba tha dad pa de bzhin gshegs pa la yongs su dris kyang de 'di bshad do/_/'di bstan to snyam du mi sems mi rtog la 
[\[283b.7\]]rtag tu ma rmongs shing dran pa'i dbang pos skad cig thang cig yud tsam cig la legs par bshad pas sems can thams cad tshim par byed pa 'di ni bu mo de bzhin gshegs pa'i sangs rgyas kyi chos ma 'dres pa gsum pa'o/_/bu mo gzhan yang byang chub sems dpa' 
[\[284a\]]
[\[284a.1\]]byang chub sems dpa'i spyad pa spyod pa na/_rtag tu rgyun mi 'chad par pha rol gyi sems srung ba yin te/_gzhan gyi sems 'khrugs par mi byed/_sems gdung bar mi byed/_sems la dmigs par mi byed/_dge ba'i rtsa ba'i bar du gcod par mi byed/_chos la dmigs 
[\[284a.2\]]par mi byed cing chos thams cad sgyu ma lta bur mos te/_g.yo ba med rlom sems med cing sems can thams cad la sems snyoms pa yin/_chos thams cad mnyam pa nyid du mthong ste/_chos kyi dbyings 'dres pa med cing ro gcig pa la zhugs pa yin no/_/de chos yang dag par 
[\[284a.3\]]blangs pa 'di dang ldan pas byang chub thob pa na sems bskyed pa gcig tsam yang mnyam par ma bzhag pa med pa yin te/_chos thams cad rang bzhin gyis mnyam pa nyid rnam par spros pa med pa'i ting nge 'dzin shin tu bsgoms pa dang /_kun nas 'khyil pa'i sgo'i gzungs la mkhas pas 
[\[284a.4\]]mnyam par bzhag cing lhun gyis grub pa'i tshul gyis de bzhin gshegs pa'i sangs rgyas kyi mdzad pa la 'jug pa 'di ni bu mo de bzhin gshegs pa'i sangs rgyas kyi chos ma 'dres pa bzhi pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_phyin ci log 
[\[284a.5\]]gi 'du shes med pa yin te/_sems phyin ci log med/_lta ba phyin ci log med/_med pa la sgro 'dogs pa'i phyin ci log med pa yin/_bdag tu 'du shes pa ma yin/_sems can du 'du shes pa ma yin/_srog tu 'du shes pa ma yin/_gso bar 'du shes pa ma yin/_gang zag tu 'du shes 
[\[284a.6\]]pa ma yin/_shed las skyes par 'du shes pa ma yin/_shed bur 'du shes pa ma yin/_chad par 'du shes pa ma yin/_rtag par 'du shes pa ma yin/_'byung bar 'du shes pa ma yin/_'jig par 'du shes pa ma yin/_dge ba dang /_mi dge ba dang /_kha na ma tho ba dang bcas pa dang /_kha na 
[\[284a.7\]]ma tho ba med pa dang /_zag pa dang bcas pa dang /_zag pa med pa dang /_'jig rten pa dang /_'jig rten las 'das pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa la gnyis su 'du shes pa ma yin la/_'du shes la chags shing zhen 
[\[284b\]]
[\[284b.1\]]pa'i sems can rnams la 'du shes phyin ci log spong bar ston kyang che ba dang tha dad pa'i 'du shes dang bral ba yin/_mthar lta ba thams cad rnam par spangs te dbu ma'i lam la zhugs pa yin/_chos mnyam pa nyid mthong ba yin no/_/de chos yang dag par blangs pa 'di dang ldan 
[\[284b.2\]]pas byang chub thob pa na de bzhin gshegs pa la tha dad pa'i 'du shes med pa zhes bya ste/_de la de med pa yin no/_/mtshan ma med pa'i ting nge 'dzin shin tu bsgoms pa dang /_mi zad pa'i za ma tog gi gzungs la mkhas pas de bzhin gshegs pa mtshan ma med pa'i gnas la gnas 
[\[284b.3\]]kyang mtshan ma thams cad la 'du shes kyis 'dzin pa dang /_rnam par rtog pa la spyod pa'i sems can rnams la snying rje chen po mi ldog ste/_sems can 'dul ba'i dus la yang rub cing chos ston pa'i rgyun yang mi gcod pa 'di ni bu mo de bzhin gshegs pa'i sangs rgyas kyi chos ma 'dres 
[\[284b.4\]]pa lnga pa'o//_//bam po gsum pa/_bu mo gzhan yang byang chub sems dpa' byang chub sems dpa'i spyad pa spyod pa na rtag tu rgyun mi 'chad par btang snyoms pa yin te/_'khor ba na spyod pa'i nyon mongs shing sdug bsngal ba'i chos thams cad la de btang snyoms pas bde ba 
[\[284b.5\]]dang /_yid bde ba thams cad kyi gnas kyi chos la rjes su chags pa yang med/_sdug bsngal ba dang /_yid mi bde ba'i gnas kyi chos thams cad la khong khro ba yang med do/_/de rjes su chags pa dang /_khong khro ba dang bral bas don thams cad rnyed cing 'byor kyang khengs par mi 
[\[284b.6\]]'gyur don thams cad yongs su nyams kyang dud par mi 'gyur gyi 'du byed thams cad la mi rtag pa dang /_sdug bsngal bar so sor rtog cing bdag med pa dang /_mya ngan las 'das pa ni zhi ba'o zhes mos te btang snyoms pa yin no/_/sems can gzhan yang btang snyoms kyi chos 
[\[284b.7\]]nyid de lta bu yang dag par 'dzin du 'jug go/_/de chos yang dag par blangs pa 'di dang ldan pas byang chub thob pa ni de bzhin gshegs pa la so sor ma brtags pa'i btang snyoms med pa zhes bya ste/_de la btang snyoms de med pa yin no/_/gnyis la chags pa las rnam par grol ba'i 
[\[285a\]]
[\[285a.1\]]ting nge 'dzin shin tu bsgoms pa dang /_rgya mtsho'i phyag rgya'i gzungs la mkhas pas de bzhin gshegs pa lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_
[\[285a.2\]]'jig rten skyong ba dang /_mi dang mi ma yin pa thams cad kyis bstod cing bsti stang du byas te/_mchod cing ri mor byas kyang rjes su chags pa med/_bdud dang /_gzhan mu stegs can dang /_phas kyis rgol ba dang /_'tshe ba can gyi sems can thams cad kyis dkrugs shing gnod par byas 
[\[285a.3\]]kyang khong khro ba med la/_sems mtshungs shing mnyam pa yin te phan 'dogs pa dang /_gnod par byas pa la sa dang mtshungs pa'i sems dang /_chu dang mtshungs pa'i sems dang /_me dang mtshungs pa'i sems dang /_rlung dang mtshungs pa'i sems kyis khengs par mi 'gyur/_gdung bar mi 'gyur 
[\[285a.4\]]zhing mi 'khrugs te/_nam mkha' dang mtshungs pa'i sems kyis mnyam pa nyid du sbyor zhing sems can thams cad la btang snyoms par gnas pa yin no/_/de chos nges par sems pa'i btang snyoms 'di dang ldan pas sems can thams cad la snying rje chen po phyir mi ldog ste/_sems can 
[\[285a.5\]]'dul ba'i dus la yang rub cing /_ci rigs par chos ston pa'i rgyun yang mi gcod pa 'di ni bu mo de bzhin gshegs pa'i sangs rgyas kyis chos ma 'dres pa drug pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par mos 
[\[285a.6\]]pa drag pa yin te/_dge ba'i rtsa ba thams cad yongs su tshol ba la mos pa rlabs po che dang /_mos pa chen po dang /_mos pa zab mos dge ba'i rtsa ba sna tshogs bskrun par mos so/_/nyan thos dang /_rang sangs rgyas kyis yongs su spong bar mos so/_/theg pa chen po las phyir mi 
[\[285a.7\]]ldog par mos so/_/sems can thams cad la snying rje chen po btang ba yid la byed pa mi 'dor bar mos so/_/rang gis rtog cing grub kyi/_gzhan gyi dring la mi 'jog par sangs rgyas kyi chos yang dag par bsgrub par mos te/_bdud dang gzhan mu stegs can dmigs pa can lta ba la 
[\[285b\]]
[\[285b.1\]]mngon par zhen pa thams cad dang /_sems can thams cad kyis de mos pa de las mos pa dang dbral bar mi nus so/_/de chos yang dag par blangs pa 'di dang ldan pas byang chub thob pa na de bzhin gshegs pa mos pa nyams pa med pa zhes bya ste/_de la de med pa yin no/_/mos pa'i 
[\[285b.2\]]ting nge 'dzin 'du byed kyi ting nge 'dzin shin tu bsgoms pa dang /_rdo rje rgyal mtshan gyi gzungs la mkhas pas dbang bskur ba'i phyir chos thams cad kyi nang nas gang bstan par bya ba de ston to/_/gang du skad cig thang cig yud tsam gyis dus gang dang /_nyi tshod gang dang /_yul gzhan 
[\[285b.3\]]gang dang /_sems can gyi sems kyi rgyud gang dang gang la snod ji lta ba bzhin du ci rigs par chos ston kyang mnyam par bzhag pa'i gnas kyang mi 'dor ba 'di ni bu mo de bzhin gshegs pa'i sangs rgyas kyi chos ma 'dres pa bdun pa'o/_/bu mo gzhan yang byang chub sems dpa' byang chub sems 
[\[285b.4\]]dpa'i spyad pa spyod pa na/_rtag tu rgyun mi 'chad par brtson 'grus brtsams pa yin te/_de rtag tu brtson pa mi 'dor/_dge ba'i rtsa ba yang dag par sgrub cing sbyor bas ngoms mi myong /_byin gyis brlabs pa'i rtsom pa la rtun cing bla ma dang dge ba'i bshes gnyen dang /_chos smra ba dang /_sangs 
[\[285b.5\]]rgyas dang byang chub sems dpa' thams cad kyi gan du 'gro la/_yongs su 'dri ba dang /_bsnyen bkur ba dang /_mchod pa'i las dang /_bskal pa tshad med par 'khor ba yongs su gzung bar bya ba dang /_sems can tshad med pa yongs su smin par bya ba dang /_sangs rgyas kyi zhing tshad med pa 
[\[285b.6\]]yongs su sbyang ba dang /_sangs rgyas tshad med pa la mchod cing rim gro bya ba dang /_sangs rgyas kyi chos tshad med pa yang dag par gzung ba dang /_sangs rgyas kyi chos tshad med pa mngon par rdzogs par byang chub par bya ba dang /_sems can gyi spyod pa tshad med pa la 'jug par bya ba dang /_
[\[285b.7\]]sangs rgyas kyi chos tshad med pa bstan pa la mkhas par bya ba'i phyir te/_brtson 'grus de tshad med par byas pa yin no/_/de chos yang dag par blangs pa 'di dang ldan pas byang chub thob pa na de bzhin gshegs pa la brtson 'grus nyams pa med pa zhes bya ste/_de la de med 
[\[286a\]]
[\[286a.1\]]pa yin no/_/brtson 'grus kyi ting nge 'dzin dang 'du byed kyi ting nge 'dzin shin tu bsgoms pas sems can tshad med pa gzud cing gdul ba'i phyir de bzhin gshegs pa'i rdzu 'phrul gyis rdzu 'phrul gyi cho 'phrul rnam par 'phrul pa khyu mchog tu gyur pa tshad med pa ston kyang rdzu 'phrul 
[\[286a.2\]]de chags pa med/_sgrib pa med/_thogs pa med par sangs rgyas kyi zhing thams cad du 'gro ste/_mngon par phyogs kyang mngon par 'du byed pa med cing thams cad du rgyu ba nam mkhas klas pa 'di ni bu mo de bzhin gshegs pa'i sangs rgyas kyi chos ma 'dres pa brgyad pa'o/_/bu mo 
[\[286a.3\]]gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par dran pa phun sum tshogs shing /_dran pa dang shes bzhin mchog dang ldan pa yin te/_de'i dran pa de brjed pa med pa yin/_'jig rten pa dang /_'jig rten las 'das pa'i chos 
[\[286a.4\]]thams cad la dran pa nye bar gzhag pa bsgoms pa'i rnal 'byor la brtson pa ma yin no/_/de nang gi lus la lus kyi rjes su lta zhing gnas te/_mi rtag pa dang /_sdug bsngal ba dang /_bdag med pa dang /_mi sdug pa'i rnam par yid la byed cing sbyor ro/_/phyi'i lus dang /_phyi 
[\[286a.5\]]nang gi lus la lus kyi rjes su lta zhing gnas te/_mi rtag pa dang /_sdug bsngal ba dang /_bdag med pa dang /_mi sdug pa'i rnam par yid la byed cing sbyor ro/_/nang gi tshor ba rnams la tshor ba'i rjes su lta zhing gnas te/_stong pa'i rnam par yid la byed cing sbyor ro/_/de bzhin du phyi'i tshor 
[\[286a.6\]]ba dang /_phyi nang gi tshor ba rnams la tshor ba'i rjes su lta zhing gnas te/_stong pa'i rnam par yid la byed cing sbyor ro/_/nang gi sems la sems kyi rjes su lta zhing gnas te/_mtshan ma med pa'i rnam par yid la byed cing sbyor ro/_/phyi'i sems dang /_phyi nang gi sems la 
[\[286a.7\]]sems kyi rjes su lta zhing gnas te/_mtshan ma med pa'i rnam par yid la byed cing sbyor ro/_/nang gi chos rnams la chos kyi rjes su lta zhing gnas te/_smon pa med pa'i rnam par yid la byed cing sbyor ro/_/phyi'i chos dang /_phyi nang gi chos rnams la chos kyi rjes su lta zhing 
[\[286b\]]
[\[286b.1\]]gnas te/_smon pa med pa'i rnam par yid la byed cing sbyor ro/_/lus la zhugs pa'i dran pa nye bar gzhag pa sgom ste/_mi rtag pa dang /_sdug bsngal ba dang /_bdag med pa dang /_mi sdug pa'i rnam par yid la byed cing sbyor ro/_/yang de bzhin gshegs pa'i sku yongs 
[\[286b.2\]]su bsgrubs pa'i phyir lus kyi las legs par sbyor ba'i rgyun kyang mi gcod do/_/tshor ba la zhugs pa'i dran pa nye bar gzhag pa sgom ste/_stong pa'i rnam par yid la byed cing sbyor yang ngan song thams cad du skyes pa'i sems can rnams la lta bas sdug bsngal gyi tshor ba thams cad 
[\[286b.3\]]rgyun gcad pa'i phyir sems can de dag la snying rje chen po'i rgyun kyang mi gcod do/_/sems la zhugs pa'i dran pa nye bar gzhag pa sgom ste/_mtshan ma med pa'i rnam par yid la byed cing sbyor yang byang chub kyi sems kyang mi brjed la theg pa chen po'i tshogs yang dag par sgrub pa'i 
[\[286b.4\]]rgyun kyang mi gcod do/_/chos la zhugs pa'i dran pa nye bar gzhag pa sgom ste/_smon pa med pa'i rnam par yid la byed cing sbyor yang 'dod chags dang bral ba'i chos nyid kyang mngon sum du mi byed la/_sangs rgyas kyi chos dang yang 'tsham pa yin te/_chos kyi dbyings mtha' dang dbus med 
[\[286b.5\]]pa la yang dag par 'jug go/_/de chos yang dag par blangs pa 'di dang ldan pas byang chub thob pa na de bzhin gshegs pa la dran pa nyams pa med pa zhes bya ste/_de la de med pa yin no/_/spong ba'i 'du byed dang ldan pa'i ting nge 'dzin shin tu bsgoms pas de bzhin gshegs pa kun bstan 
[\[286b.6\]]pa'i cho 'phrul gyis sems can thams cad kyi sngon gyi mtha' dang /_phyi ma'i mtha' dang /_da ltar byung ba'i sems gcig nas gcig tu brgyud pa dang /_dbang po dang /_khams dang /_mos pa gcig nas gcig tu brgyud pa dang /_nyon mongs pa spyod pa'i bag chags dang /_
[\[286b.7\]]bsam pa dang /_bag la nyal ba dang /_kun nas dkris pa dang /_dge ba dang /_mi dge ba'i las kyi rnam par smin pa gcig nas gcig tu brgyud pa dang /_tshe dang /_'chi 'pho dang /_skye ba gcig nas gcig tu brgyud pa dang /_bskal pa dang /_zhing du sangs rgyas gcig nas gcig tu 
[\[287a\]]
[\[287a.1\]]brgyud pa dang /_nyan thos 'dus pa dang /_byang chub sems dpa'i spyod pa lung bstan pa gcig nas gcig tu brgyud pa dang /_pha ma dang /_nye du dang /_snag gi gnyen mtshams gcig nas gcig tu brgyud pa bstan pa la dran pa'i dbang po thogs pa med cing rmongs pa med pa 
[\[287a.2\]]yin te/_thams cad du phyad par lung ston pa 'di ni bu mo de bzhin gshegs pa'i sangs rgyas kyi chos ma 'dres pa dgu pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par shes rab spyod pa yin te/_shes rab kyi 'od dang /_
[\[287a.3\]]shes rab kyi snang ba dang /_shes rab kyi dpyod pa dang /_shes rab kyi dbang po dang /_rno ba'i shes rab dang /_zab pa'i shes rab dang /_nges par rtog pa'i shes rab dang /_mi thul ba'i shes rab dang /_zil gyis mi non pa'i shes rab dang /_nyan thos dang /_rang sangs rgyas thams 
[\[287a.4\]]cad kyis gting dpag dka' ba'i shes rab dang /_yangs shing rgya che la sems snyoms pa'i shes rab dang /_lhag pa'i shes rab dang /_bdag tshul bzhin yid la byed kyi lung mnos pa med pa'i shes rab dang /_thos pa tshol bas ngoms mi myong ba'i shes rab can te/_thos 
[\[287a.5\]]nas kyang shes rab kyis khong du chud cing rtogs te/_mgo'i thod la me 'bar ba bzhin du bsti stang byed cing thos pa tshol la thos pa snying por byed pa yin/_thos pa bsags pa yin/_chos 'dod cing chos kyi kun dga' bas dga' ba mos pa yin/_dam pa'i chos yongs su tshol ba la 
[\[287a.6\]]brtson pa yin te/_de chos 'dod pa des phyi nang gi dngos po gang yang yongs su mi gtong ba med do/_/de bla ma la rim gro bya ba mi byed pa gang yang med do/_/de sdug bsngal gyi phung po mi bzod pa gang yang med do/_/de bde ba'i yo byad mi 'dod pa gang yang med do/_/de chos 'dod 
[\[287a.7\]]pa des tshig bzhi pa'i tshigs su bcad pa gcig nyan pa la shin tu dga' ba yin te/_stong gsum gyi stong chen po'i 'jig rten gyi khams rin po ches yongs su bkang ba la ni ma yin no/_/chos kyi tshig gcig la shin tu dga' ba yin te/_'khor los sgyur ba'i rgyal po thob 
[\[287b\]]
[\[287b.1\]]pa la ni ma yin no/_/pha rol tu phyin pa'i lam nyan pa la shin tu dga' ba yin no/_/brgya byin dang /_tshangs pa thob pa la ni ma yin no/_/tshig bzhi pa'i tshigs su bcad pa gcig gzhan dag la ston par byed pa la shin tu dga' ba yin te/_gang gA'i klung gi bye ma snyed 
[\[287b.2\]]kyi gtan pa med pa'i mchod sbyin byed pa la ni ma yin no/_/gzhan la byang chub kyi sems yang dag par 'dzin du 'jug pa la shin tu dga' ba yin te/_'khor los sgyur ba'i rgyal srid gang gA'i klung gi bye ma snyed thob pa la ni ma yin no/_/gzhan dag la pha rol tu phyin 
[\[287b.3\]]pa dang /_rab tu ldan pa'i chos kyi gtam rab tu ston pa la dga' ba yin te/_brgya byin dang /_tshangs pa gang gA'i klung gi bye ma snyed thob pa la ni ma yin no/_/de lhag pa'i bsam pa de lta bu la zhugs pas bsti stang du byed cing chos nyan to/_/bsti stang du byed cing gzhan la 
[\[287b.4\]]ston to/_/de ltar mngon par brtson pas tshegs chung ngur de lha thams cad kyis yongs su bzung ba yin/_sangs rgyas thams cad kyis dgongs pa yin no/_/de las yongs su bzung zhing sangs rgyas kyis dgongs pas 'jig rten pa dang 'jig rten las 'das pa'i gtsug 
[\[287b.5\]]lag thams cad bdag nyid la mngon sum du 'gyur ba yin no/_/de shes rab kyi snang ba'i sgo zad mi shes pas snang ba ma yin no/_/de chos kyi snang ba'i sgo 'di dang ldan pas byang chub thob pa na de bzhin gshegs pa la shes rab nyams pa med pa zhes bya ste/_de la de med pa 
[\[287b.6\]]yin no/_/sems can thams cad kyi sems kyi spyod pa shes pa dang /_dge ba dang /_mi dge ba dang /_lung du ma bstan pa dang /_kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'jig rten pa dang /_
[\[287b.7\]]'jig rten las 'das pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa dang /_chos kyi sgo thams cad khong du chud cing rtogs pa bstan pa shes pa dang /_zhing thams cad kyi rdul phra rab thams cad dang mnyam 
[\[288a\]]
[\[288a.1\]]pa'i bskal pa bstan pa shes pa dag la de'i shes rab de thogs pa med cing sgrib pa med pa yin no/_/de'i shes rab de sngon gyi mtha' dang /_phyi ma'i mtha' dang /_da ltar byung ba'i dus la chags pa med cing sgrib pa med de thams cad du thogs pa med do/_/phyi ma'i mthar 
[\[288a.2\]]de bzhin gshegs pa rnams la bstan kyang thug pa med do/_/dpyod pa'i 'du byed kyi ting nge 'dzin shin tu bsgoms pas rjes su bstan pa'i cho 'phrul gyis de bzhin gshegs pa'i chos kyi sgo gcig las chos kyi sgo thams cad snang zhing /_chos kyi sgo thams cad chos kyi sgo 
[\[288a.3\]]gcig gis yang dag par sgrub pa 'di ni bu mo de bzhin gshegs pa'i sangs rgyas kyi chos ma 'dres pa bcu pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par khyim gyi gnas don du mi gnyer ba yin/_'dod pa don du 
[\[288a.4\]]mi gnyer ba yin te/_de khyim nas 'byung bar dga' zhing rab tu 'byung ba mang ba yin/_dben pa la gzhol/_dben pa la 'bab/_dben pa la bab cing chos zab mo sgom pa'i rnal 'byor la brtson te/_de stong pa nyid dang /_mtshan ma med pa dang /_smon pa med pa dang /_
[\[288a.5\]]rnam par thar pa'i sgo gsum po 'di dag sgom mo/_/gang phas kyi rgol ba thams cad kyi yul ma yin zhing mi rtogs pa dang /_dmigs par lta ba mtshan ma la mngon par dga' ba thams cad kyis rtogs par mi 'gyur ba'i rnam par thar pa'i sgo gsum po de dag bsgoms 
[\[288a.6\]]pas sgrib pa med pa zhes bya ba'i rnam par thar pa kun tu skye'o/_/chags pa med pa'i ye shes kyi snang ba yang rab tu 'thob bo/_/bdud kyi yul las kyang shin tu 'da'o/_/ye shes kyi yul yang yongs su rdzogs par byed do/_/sgrib pa dang chod pa dang kun nas dkris pa 
[\[288a.7\]]dang /_lta ba dang nyon mongs pa dang mtshan ma thams cad la mi spyod do/_/de sgrib pa med pa'i rnam par thar pa rab tu thob cing rnam par thar pa'i sgo gsum la rnam par rtsen pas chos zab mo ston pa yin no/_/don la rton pa yin gyi tshig 'bru la rton pa ma yin no/_/ye shes 
[\[288b\]]
[\[288b.1\]]la rton pa yin gyi rnam par shes pa la rton pa ma yin no/_/nges pa'i don la rton pa yin gyi drang ba'i don la rton pa ma yin no/_/chos nyid la rton pa yin gyi gang zag la rton pa ma yin no/_/sems can thams cad kyi rten du gyur pa yin te/_yi ge dang rnam par rtog pa la 
[\[288b.2\]]chags zhen pa la don la rton pa bstan nas yongs su thar bar byed do/_/rnam par shes pa'i mtshan ma la chags zhen pa la ye shes la rton pa bstan nas yongs su thar bar byed do/_/drang bar sgro btags pa la chags zhen pa la/_nges pa'i don la rton pa bstan nas yongs su 
[\[288b.3\]]thar bar byed do/_/gang zag la mngon par zhen cing chags zhen pa la/_chos nyid la rton pa bstan nas yongs su thar bar byed do/_/lta bar song ba drug cu rtsa gnyis la chags zhen pa la stong pa nyid bstan nas yongs su thar bar byed do/_/rnam par rtog pa'i sgrib pa 
[\[288b.4\]]thams cad la chags zhen pa la mtshan ma med pa bstan nas yongs su thar bar byed do/_/khams gsum la chags zhen pa la smon pa med pa bstan nas yongs su thar bar byed do/_/'dod chags kyi chags zhen pa la mi sdug pa'i rnam pa bstan nas yongs su thar 
[\[288b.5\]]bar byed do/_/zhe sdang spyod pa la chags zhen pa la byams pa bstan nas yongs su thar bar byed do/_/gti mug spyod pa la chags zhen pa la rten cing 'brel bar 'byung ba bstan nas yongs su thar bar byed do/_/ser sna la chags zhen pa la sbyin pa'i pha rol tu phyin pa bstan 
[\[288b.6\]]nas yongs su thar bar byed do/_/ngan pa'i ngang tshul la chags zhen pa la tshul khrims kyi pha rol tu phyin pa bstan nas yongs su thar bar byed do/_/gnod sems la chags zhen pa la bzod pa'i pha rol tu phyin pa bstan nas yongs su thar bar byed do/_/le lo la chags zhen pa la brtson 
[\[288b.7\]]'grus kyi pha rol tu phyin pa bstan nas yongs su thar bar byed do/_/g.yeng ba la chags zhen pa la bsam gtan gyi pha rol tu phyin pa bstan nas yongs su thar bar byed do/_/'chal pa'i shes rab la chags zhen pa la shes rab kyi pha rol tu phyin pa bstan nas yongs su thar bar byed do/_/
[\[289a\]]
[\[289a.1\]]so so'i skye bo rnams la chags zhen pa la 'phags pa'i bden pa bstan nas yongs su thar bar byed do/_/phyin ci log la chags zhen pa la mi rtag pa dang /_sdug bsngal ba dang /_bdag med pa dang /_zhi ba bstan nas yongs su thar bar byed do/_/sgrib pa dang chod pa 
[\[289a.2\]]dang kun nas dkris pa dang /_lta ba thams cad la chags zhen pa la sgrib pa med pa'i rnam par thar pa bstan nas yongs su thar bar byed do/_/nyon mongs pa can thams cad la chags zhen pa la byang chub kyi phyogs kyi chos bstan nas yongs su thar bar byed do/_/de chos yang dag par blangs 
[\[289a.3\]]pa 'di dang ldan pas byang chub thob pa na de bzhin gshegs pa la rnam par grol bar nyams pa med pa zhes bya ste/_de la de med pa yin no/_/de'i rnam par grol ba de mi 'khrugs shing shin tu mthar thug ste/_dba' rlabs med la shin tu bsil ba'i dngos por gyur cing zab ste/_nyan thos dang 
[\[289a.4\]]rang sangs rgyas thams cad kyis gting dpag dka' ba yin sangs rgyas thams cad dang mnyam pa nyid kyi rjes su song ba yin/_dri ma med cing dri ma dang bral te rnyog pa med pa'i shin tu yongs su dag pa yin/_zhi gnas dang lhag mthong gi sa rnams la shin tu yongs su sbyang ba byed pas zad mi 
[\[289a.5\]]shes pa yin/_bstan pa mtha' yas mu med pa yin/_chags pa med cing sgrib pa med pa yin/_nam mkha'i dbyings su yang dag par 'du ba yin te/_dri ma med pa'i snying po'i ting nge 'dzin shin tu bsgoms pa dang /_chos thams cad snang ba dang ldan pas gzungs la mkhas pas de bzhin 
[\[289a.6\]]gshegs pa thams cad kyis rnam par grol ba'i mtshan nyid kyi chos bstan pa dang rgyu 'thun pa yin te/_thams cad las byung zhing chos thams cad kyi snang ba dang ldan pa yin/_mya ngan las 'das pa la gzhol ba yin/_mya ngan las 'das pa la 'bab pa yin/_mya ngan las 'das pa la 
[\[289a.7\]]bab pa yin te/_shin tu mthar thug cing shin tu mthar phyin pa 'di ni bu mo de bzhin gshegs pa'i sangs rgyas kyi chos ma 'dres pa bcu gcig pa'o/_/bu mo gzhan yang byang chub sems dpa' byang chub sems dpa'i spyad pa spyod pa na ye shes lhur len pa yin te/_ye shes kyi stobs 
[\[289b\]]
[\[289b.1\]]dang /_ye shes la 'bab pa dang /_ye shes kyi byin dang ldan pa yin te/_de'i ye shes de ni nyams pa med pa 'gro ba'i mngon par shes pa yongs su sbyang ba byas pa las nges par byung ba'o/_/thams cad mkhyen pa'i ye shes kyis rnam par dpyod pa'i blo dang ldan pa yin te/_thams cad 
[\[289b.2\]]mkhyen pa'i ye shes kyis rnam par dpyod pa'i blo dang ldan pas 'dod chags dang bcas pa'i sems la yang 'dod chags dang bcas pa'i sems su yang dag pa ji lta ba bzhin du rab tu shes so/_/'dod chags dang bral ba'i sems la yang 'dod chags dang bral ba'i sems su yang dag 
[\[289b.3\]]pa ji lta ba bzhin du rab tu shes so/_/de bzhin du zhe sdang dang bcas pa dang /_zhe sdang med pa dang /_gti mug dang bcas pa dang /_gti mug med pa dang /_nyon mongs pa dang bcas pa dang /_nyon mongs pa med pa dang /_'khor byed dang bcas pa dang /_'khor byed med pa dang /_zang 
[\[289b.4\]]zing dang bcas pa dang /_zang zing med pa dang /_mchog tu 'dzin pa dang /_mchog tu 'dzin pa med pa dang /_bla ma dang bcas pa dang /_bla ma med pa dang /_sgrib pa dang bcas pa dang /_sgrib pa med pa dang /_lung du bstan pa dang /_lung du ma bstan pa dang /_dge ba dang /_mi dge ba dang /_
[\[289b.5\]]kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'jig rten pa dang /_'jig rten las 'das pa dang /_kun nas nyon mongs pa can dang /_kun nas nyon mongs pa can ma yin pa dang /_rnam par dag pa dang /_rnam par ma dag pa 
[\[289b.6\]]dang /_chung ngu dang cher gyur pa dang /_mtha' dang bcas pa dang /_mtha' yas pa dang /_ser sna dang ldan pa dang /_gtong ba dang ldan pa dang /_ngang tshul ngan pa'i sems dang /_tshul khrims la sbyor ba'i sems dang /_gnod sems kyi bag la nyal dang /_gnod sems med 
[\[289b.7\]]pa dang /_le lo dang /_brtson 'grus dang ldan pa dang /_g.yeng ba dang ldan pa dang /_mnyam par bzhag pa dang /_'chal pa'i shes rab dang /_shes rab dang ldan pa dang /_so so'i skye bo'i sems dang /_log pa nyid du nges pa dang /_yang dag pa nyid du nges pa dang /_nyan thos 
[\[290a\]]
[\[290a.1\]]kyi theg par nges pa dang /_rang sangs rgyas kyi theg par nges pa dang /_theg pa chen por nges pa yang yang dag pa ji lta ba bzhin du rab tu shes so/_/'di ni sdug bsngal 'phags pa'i bden pa'o/_/zhes yang dag pa ji lta ba bzhin du rab tu shes so/_/'di ni sdug 
[\[290a.2\]]bsngal kun 'byung ba/_'di ni sdug bsngal 'gog pa/_'di ni sdug bsngal 'gog par 'gro ba'i lam mo zhes yang dag pa ji lta ba bzhin du rab tu shes so/_/de mi skye ba shes pas sdug bsngal 'phags pa'i bden pa rab tu shes so/_/shin tu kun du mi rgyu ba'i shes pa'i kun 'byung ba 
[\[290a.3\]]rab tu shes so/_/chad pa med cing rtag pa med pa shin tu skad cig pa/_'gog pa shes pas 'gog par rab tu shes so/_/thams cad kyi rjes su song ba nam mkha' yang dag par 'du ba bdag gi ba med cing yongs su 'dzin pa med pa/_shin tu rnam par dag pa'i shes pas lam 
[\[290a.4\]]rab tu shes so/_/de 'phags pa'i bden pa bzhi po 'di dag de ltar yang dag pa ji lta ba bzhin du rab tu shes kyang sems can yongs su smin par bya ba'i phyir mngon sum du yang mi byed la bden pa yongs su shes pa dang /_spangs pa dang /_bsgoms pa dang /_mngon sum du bya ba'i 
[\[290a.5\]]phyir sems can rnams la chos ston to/_/de'i chos bstan pa de bden pa'i rjes su 'thun pa yin/_rten cing 'brel par 'byung ba dang 'gal ba med pa yin/_mthar lta ba thams cad yongs su spangs pa yin/_dbu ma'i lam la zhugs pa yin/_rten pa'i chos mngon sum du gyur pa yin 
[\[290a.6\]]te/_de chos thams cad rgyu dang bcas shing rkyen dang bcas pa'i kha na las kyi/_bdag gi kha na las pa ma yin/_sems can gyi kha na las pa ma yin/_srog gi kha na las pa ma yin/_gso ba'i kha na las pa ma yin/_skyes bu'i kha na las pa ma yin/_gang zag gi kha na las 
[\[290a.7\]]pa ma yin par rab tu shes so/_/de ma rig pa'i rkyen gyis 'du byed rnams su rab tu shes so/_/'du byed kyi rkyen gyis rnam par shes pa dang /_rnam par shes pa'i rkyen gyis ming dang gzugs dang /_ming dang gzugs kyi rkyen gyis skye mched drug dang /_skye mched drug gi rkyen gyis 
[\[290b\]]
[\[290b.1\]]reg pa dang /_reg pa'i rkyen gyis tshor ba dang /_tshor ba'i rkyen gyis sred pa dang /_sred pa'i rkyen gyis len pa dang /_len pa'i rkyen gyis srid pa dang /_srid pa'i rkyen gyis skye ba dang /_skye ba'i rkyen gyis rga shi dang /_mya ngan dang smre sngags 'don pa dang /_sdug bsngal ba dang /_
[\[290b.2\]]yid mi bde ba dang /_'khrug pa rnams 'byung ste/_de ltar na sdug bsngal gyi phung po chen po ma 'dres pa 'di 'byung bar 'gyur bar rab tu shes so/_/de ma rig pa 'gag pa nas rga shi 'gag pa'i bar dang /_de ltar sdug bsngal gyi phung po chen po ma 'dres pa 'di 'gag par 'gyur 
[\[290b.3\]]bar rab tu shes so/_/de 'di yang dag par slob pa na gang ma rig pa'i rkyen las byung ba de ni bdag gi rkyen las byung ba ma yin/_sems can gyi rkyen las byung ba ma yin/_srog dang gso ba dang /_gang zag gi rkyen las byung ba ma yin no/_/gang bdag gi rkyen las byung ba ma yin 
[\[290b.4\]]pa nas/_gang zag gi rkyen las byung ba ma yin pa'i bar de ni stong pa'o/_/stong pa gang yin pa de ni chad pa ma yin/_rtag pa ma yin no/_/chad pa ma yin/_rtag pa ma yin pa gang yin pa de ni gdod ma nyid nas ma skyes ma byung ba'o/_/gdod ma nyid nas ma skyes ma byung ba gang 
[\[290b.5\]]yin pa de ni dus gsum du brjod du med do/_/dus gsum du brjod du med pa gang yin pa de ni dngos po med pa'i ngo bo nyid do/_/dngos po med pa'i ngo bo nyid gang yin pa de ni bgrang ba med cing bgrang ba las shin tu 'das pa'o/_/bgrang ba med cing bgrang ba las shin tu 'das pa gang yin pa de ni don 
[\[290b.6\]]dam pa'o/_/don dam pa gang yin pa de ni sangs rgyas kyi bka' yang dag pa'o/_/sangs rgyas kyi bka' yang dag pa gang yin pa de ni 'thab pa med cing rtsod pa med pa'o/_/'thab pa med cing rtsod pa med pa gang yin pa de ni dge sbyong gi chos so/_/dge sbyong gi chos gang yin pa 
[\[290b.7\]]de ni nam mkha' dang mtshungs pa'i rang bzhin du des de ltar shes shing gnas te/_tshul bzhin ma yin pa kun 'byung bas ma rig pa kun 'byung bar rab tu shes so/_/ma rig pa 'gag pa nas rga shi 'gag pa'i bar du rab tu shes te/_rgyu dang rkyen tshogs pa'i shes pas chad par lta 
[\[291a\]]
[\[291a.1\]]bar sbyor ba ma yin gyi/_bdag med pa dang /_sems can med pa dang /_srog med pa dang /_gang zag med pa'i chos kyi rjes su song ba yin te/_mtha' khas mi len/_nye bar mi 'dzin mi dmigs so/_/mtha' mi dmigs pas dbus yang dag par rjes 
[\[291a.2\]]su mi mthong ngo /_/chos gang la mtha' mi dmigs pa de la dbus yod par ga la 'gyur te/_de'i mtha' ci 'dra ba zhig snyam nas/_de mtha' dang dbus med pa'i chos rnams la 'jug go/_/chos kyi dbyings mtha' dang dbus dang bral bas mtha' dang dbus med pa'i chos ston 
[\[291a.3\]]pa yin no/_/de chos yang dag par blangs pa 'di dang ldan pas byang chub thob pa ni de bzhin gshegs pa la rnam par grol ba'i ye shes mthong ba mnyam pa med pa zhes bya ste/_de la de med pa yin no/_/stobs bkod pa'i ting nge 'dzin shin tu bsgoms pa dang /_mtha' yas 'khyil 
[\[291a.4\]]pa'i gzungs la mkhas pas de'i rnam par grol ba ye shes mthong ba de chos kyi dbyings mtha' dang dbus med par yang dag par 'du ba yin/_gnas dang gnas ma yin pa bstan pa rnams la nam mkha'i dbyings ltar rgya che zhing rnam par mi rtog la lhun gyis grub pa yin/_'das 
[\[291a.5\]]pa dang ma 'ongs pa dang /_da ltar byung ba'i las yang dag par blangs pa shes pa bstan pa rnams la rnam par smin pa chud mi za bar ston pa yin/_sems can thams cad kyi dbang po dang /_brtson 'grus kyi rim pa shes pa bstan pa rnams la mngon sum du gyur pa yin/_khams 
[\[291a.6\]]du ma dang /_khams sna tshogs pa'i 'jig rten bstan pa rnams la shin tu rnam par gdon mi za bar ston pa yin/_mos pa du ma pa dang /_mos pa sna tshogs shes pa bstan pa rnams la mi zad par ston cing 'jug pa yin/_kun du 'gro ba'i lam shes pa bstan pa rnams la 
[\[291a.7\]]phyogs kyi dra ba thams cad rnam par dbye ba rgyas par byed cing phyad par lung ston pa yin/_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_kun nas nyon mongs pa dang /_rnam par byang ba dang ldan pa shes pa bstan pa rnams la chos kyi 
[\[291b\]]
[\[291b.1\]]sgo bsam gyis mi khyab pa rnam par gzhag pa ston pa yin/_sngon gyi gnas rnam pa du ma rjes su dran pa shes pa bstan pa rnams la sems can thams cad kyi 'chi 'pho dang /_tshe dang /_skye ba rab 'bring tha ma dang /_thog ma'i mthar chags pa med cing sgrib pa med pa'i ye shes ston pa yin/_
[\[291b.2\]]thogs pa med cing sgrib pa med pa'i lha'i mig shes pa bstan pa rnams la kun tu rnam par lta ba thams cad du shin tu yongs su sbyang ba'i lung bstan pa ston pa yin/_zag pa thams cad zad pa shes pa bstan pa rnams la bag chags kyi mtshams sbyor ba ma lus par spang bar 
[\[291b.3\]]shes pa ston pa yin/_mi 'jigs pa shes pa bstan pa rnams la zil gyis mi non pa ston pa yin/_snying rje chen po'i stobs shes pa bstan pa rnams la sangs rgyas kyi mdzad pa thams cad du tha dad du bya ba med cing sbyor ba mtshungs pa mnyam pa rgyun mi gcod pa ston pa yin/_so so ci rigs par 
[\[291b.4\]]chos bstan pa rnams la lhun gyis grub pa'i ye shes kyis rnam par 'phrul pa ston pa yin/_sems can thams cad yongs su smin par byed cing 'dul ba'i phyir/_mi zad pa'i chos kyi 'khor lo rab tu bskor ba'i ye shes kyi yul bstan pa rnams la zab mo dang /_sna tshogs dang /_'phrugs 
[\[291b.5\]]pa dang /_snrel zhir rgyu ba dang /_shes rab dang /_thabs dang /_stobs dang /_rnam par 'phrul pa'i ye shes ston pa yin/_nyan thos dang rang sangs rgyas thams cad dang thun mong ma yin pa yin te/_bu mo 'di ni de bzhin gshegs pa'i sangs rgyas kyi chos ma 'dres pa bcu 
[\[291b.6\]]gnyis pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_ye shes kyis byas pa'i las rnams byed kyi nga rgyal gyis byas pa rnams mi byed de/_de ye shes kyi lus kyis las byed pa ni 'di lta ste/_'khu ba dang /_g.yo dang /_gya gyu dang /_tshul 
[\[291b.7\]]'chos pa thams cad mi byed do/_/sdang ba med cing chags pa med pa yin/_rtag tu tshangs par spyod cing de lus kyi las kyi brtson 'grus brtsams pas byang chub dang 'thun te/_bdag dang gzhan la gnod pa mi byed pa yin/_pha rol tu phyin pa'i rgyun 'thun pa snying rje chen po la sbyor zhing rtag tu 
[\[292a\]]
[\[292a.1\]]sems can gyi don la brtson te/_lus kyis las de lta bu dang ldan pa yin no/_/de chos yang dag par blangs pa 'di dang ldan pas byang chub thob pa na de bzhin gshegs pa'i lus kyi las thams cad sngon du ye shes 'gro zhing ye shes kyi rjes su 'brang ba zhes bya ste/_de la de yod do/_/gzugs 
[\[292a.2\]]thams cad kun tu ston pa'i ting nge 'dzin shin tu bsgoms pa dang /_kun nas snang ba'i gzungs la mkhas pas de bzhin gshegs pa kha dog du ma dang /_kha dog sna tshogs dang /_gzugs dang /_dbyibs dang /_chu zheng ston pa'i lus kyis lha dang /_klu dang gnod sbyin dang /_dri za dang /_lha ma yin 
[\[292a.3\]]dang /_nam mkha' lding dang /_mi 'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_bram ze dang /_rgyal rigs dang /_rje'u rigs dang /_dmangs rigs dang /_dge slong dang /_dge slong ma dang /_dge bsnyen dang /_dge bsnyen ma dang /_srog chags 
[\[292a.4\]]brgya stong du ma lhags pa'i 'khor 'dus pa thams cad du spyod lam tshad med pa dang /_kha dog dang /_rtags dang /_dbyibs gnas pa/_mchog dam pa/_gtso bo/_gya nom pa'i lus bstan nas thams cad dang ldan pas/_'khor la chos kyi gtam kun du ston to/_/yang dag par 
[\[292a.5\]]'dzin du 'jug go/_/yang dag par gzengs stod do/_/yang dag par rab tu dga' bar byed do/_/yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar byas nas mi snang bar byed do/_/mi snang bar gyur kyang song bar 
[\[292a.6\]]shes pa yang med do/_/'khor 'dus pa de dag tu 'dus shing 'dug ste/_smra'am cang mi smra yang rung 'ongs par shes pa yang med do/_/de la lta bas kyang ngoms mi myong ngo /_/des bstan pa la dga' ba dang /_mchog tu dga' ba rab tu rgya chen po yang rnyed do/_/'dod pa la dga' zhing rtse ba dang /_yul dang 
[\[292a.7\]]longs spyod thams cad la mi lta ba yid la byed cing sbyar ro/_/mi snang bar gyur na blta ba dang mnyan pa'i phyir skom par 'gyur ro/_/de la lta bas skom pa dang /_lta 'dod pa dang /_chos nyan pas skom pa dang /_chos nyan 'dod pa de yang zag pa med pa'i lus kyi las dang /_ngag gi las dang /_yid kyi 
[\[292b\]]
[\[292b.1\]]las 'thob pa'i rgyur 'gyur te/_bu mo 'di ni de bzhin gshegs pa'i sangs rgyas kyi chos ma 'dres pa bcu gsum pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_ye shes kyis byas pa'i las rnams byed kyi/_nga rgyal gyis byas pa rnams 
[\[292b.2\]]mi byed de/_de ye shes kyi ngag gi las byed pa ni 'khu ba dang /_g.yo dang /_gya gyu dang /_tshul 'chos pa thams cad mi byed de/_bden par smra zhing phra ma dang /_ngag rtsub po dang /_tshig kyal pa mi smra ba yin/_phan pa'i tshig dang /_ran pa'i tshig dang /_chos kyi tshig dang /_de tshig 
[\[292b.3\]]de dag smra ste/_tshig des bdag dang gzhan la gdung bar mi 'gyur ro/_/tshig gang sangs rgyas kyis rjes su gnang ba don dang ldan pa'i tshig smra ste/_tshig des sems can thams cad tshim par byed do/_/de mi gshe mi 'tshig ste/_ye shes dang rab tu ldan pa'i tshig dang ldan pa yin gyi/_
[\[292b.4\]]nga rgyal dang rab tu ldan pa ma yin no/_/de chos yang dag par blangs pa 'di dang ldan pas byang chub thob pa na de bzhin gshegs pa ngag gi las thams cad sngon du ye shes 'gro zhing ye shes kyi rjes su 'brang ba zhes bya ste/_de la de yod do/_/rin po che'i 'byung gnas kyi ting nge 'dzin shin tu 
[\[292b.5\]]bsgoms pa dang /_'khor gsum gyi gzungs la mkhas pas de bzhin gshegs pa ngag gi las ci yang mi brjod kyang /_de skad thams cad la sgra snyan dang /_'khor thams cad kyi sems kyi bsam pa tshim par byed pa'i sgra 'byung ngo /_/de bzhin gshegs pa de dag thams cad kyi gsung 
[\[292b.6\]]sgra dang dbyangs ni don dang ldan pa/_chos dang ldan pa/_bden pa dang 'thun pa rten cing 'brel par 'byung ba dang mi 'gal ba/_yid 'byung ba dang 'dod chags dang bral ba dang 'thun pa/_nye bar zhi bar 'gyur ba/_'bras bu yod pa nas mya ngan las 'das pa'i bar gyi rgyur gyur pa yin te/_bu mo 
[\[292b.7\]]'di ni de bzhin gshegs pa'i sangs rgyas kyi chos ma 'dres pa bcu bzhi pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_rtag tu rgyun mi 'chad par ye shes kyis byas pa'i las rnams byed kyi/_nga rgyal gyis byas pa'i las rnams mi byed de/_
[\[293a\]]
[\[293a.1\]]de ye shes kyis yid kyi las byed pa ni 'khu ba dang /_g.yo dang /_gya gyu dang /_tshul 'chos pa thams cad mi byed do/_/brnab sems dang /_gnod sems dang /_log par lta ba dang bral zhing yang dag par lta ba yin/_byams pa dang /_snying rje la gnas te/_sems 
[\[293a.2\]]can thams cad la sems snyoms shing byang chub kyi sems brjed pa med pa yin no/_/de ye shes dang rab tu ldan pa'i yid dang ldan pa yin gyi/_nga rgyal dang rab tu ldan pa ma yin no/_/de chos yang dag par blangs pa 'di dang ldan pas byang chub thob pa na de bzhin gshegs pa'i yid kyi las 
[\[293a.3\]]thams cad sngon du ye shes 'gro zhing ye shes kyi rjes su 'brang ba zhes bya ste/_de la de yod do/_/da ltar byung ba'i sangs rgyas mngon sum du bzhugs pa'i ting nge 'dzin shin tu bsgoms pa dang /_brnag pa rnyog pa med pa'i gzungs la mkhas pas de bzhin gshegs pa'i sems gcig gis 
[\[293a.4\]]sems can thams cad kyi sems rab tu shes so/_/sems can thams cad sgyu ma lta bu dang /_sems can thams cad rang bzhin gyis 'od gsal ba'i phyir rang gi sems mnyam pa nyid kyis sems can thams cad kyi sems mnyam pa nyid du khong du chud pa yin no/_/sems 
[\[293a.5\]]can thams cad kyi sems mnyam pa nyid kyis rang gi sems mnyam pa nyid du khong du chud pa yin no/_/lus thams cad gzugs brnyan lta bu'i phyir rang gi lus kyi chos nyid kyis sems can thams cad kyi lus kyi chos nyid khong du chud pa yin no/_/sems can thams cad kyi 
[\[293a.6\]]lus kyi chos nyid kyi rang gi lus kyi chos nyid khong du chud pa yin no/_/rang gi lus sems can thams cad kyi lus kyi rjes su 'jug cing yang dag par 'dul ba yin no/_/sems can thams cad kyi lus rang gi lus kyi rjes su 'jug cing yang dag par 'dul ba yin no/_/sems 
[\[293a.7\]]can thams cad kyi lus sangs rgyas kyi skur byin gyis rlob bo/_/de'i byin gyi rlabs de ni lha dang bcas pa'i 'jig rten dang /_bdud du bcas pa dang /_tshangs par bcas pa dang /_dge sbyong dang bram zer bcas pa'i skye dgu dang /_lha dang /_mi dang lha ma yin du bcas pa'i 'jig rten gang 
[\[293b\]]
[\[293b.1\]]gis kyang g.yos pa dang /_bskyod par mi nus te/_bu mo 'di ni de bzhin gshegs pa'i sangs rgyas kyi chos ma 'dres pa [{]bcwa [,]bco [}]lnga pa'o/_/bu mo gzhan yang byang chub sems dpa' byang chub sems dpa'i spyad pa spyod pa na 'das pa'i de bzhin gshegs pa rnams kyi yi ges chags pa med pa 
[\[293b.2\]]thos na mos shing yid ches te/_the tshom mi za nem nur med cing mi dngang la kun du mi dngang zhing mi skrag la kun du skrag par mi 'gyur te/_sangs rgyas kyi yul bsam gyis mi khyab pa la yang mos pa yin no/_/de bzhin gshegs pa dgra bcom pa yang dag par rdzogs pa'i sangs rgyas de dag 
[\[293b.3\]]gi lus kyi las dang /_lus kyi spyod lam yongs su dag pa/_chags pa med cing sgrib pa med pa/_'jig rten gyi khams rab 'byam thams cad kyi rjes su song ba la mos so/_/'das pa'i de bzhin gshegs pa de dag gi ngag gi las 'jig rten gyi khams thams cad du khyab pa'i dbyangs sgra 
[\[293b.4\]]brjod pa chags pa med cing sgrib pa med la bsam gyis mi khyab pa thams cad dang /_sangs rgyas kyi sgra skad dang /_dbyangs dang /_chos kyi sgo tshad med pa bstan pa thams cad kyi rjes su song ba la mos so/_/'das pa'i de bzhin gshegs pa de dag gi sems kyi las dus thams 
[\[293b.5\]]cad dang /_zhing thams cad dang /_sangs rgyas thams cad dang /_chos thams cad dang /_sems can thams cad dang /_byang chub sems dpa' thams cad dang /_nyan thos dang /_rang sangs rgyas thams cad dang /_'gro ba thams cad kyi las kyi rnam par smin pa shin tu rnam par phye ba rnam par 
[\[293b.6\]]'byed pa la mos so/_/'das pa'i de bzhin gshegs pa de dag gi 'od zer gyi dra ba bkod pa chags pa med cing sgrib pa med pa la yang mos shing yid ches te/_the tshom mi za nem nur med cing mi dngang la kun tu mi dngang mi skrag la kun tu skrag par mi 'gyur te/_sangs rgyas kyi yul bsam gyis mi 
[\[293b.7\]]khyab pa la yang mos so/_/sems can gzhan dag kyang mos pa'i chos nyid rnam pa 'di lta bu yang dag par 'dzin du 'jug go/_/de chos yang dag par blangs pa 'di dang ldan pas byang chub thob pa na 'das pa'i dus la de bzhin gshegs pa'i ye shes mthong ba chags pa med cing thogs pa med 
[\[294a\]]
[\[294a.1\]]pa la 'jug pa zhes bya ste/_de la de yod do/_/dpa' bar 'gro ba'i ting nge 'dzin shin tu bsgoms pa dang /_gzi brjid dang ldan pa'i gzungs la mkhas pas de bzhin gshegs pa 'das pa'i de bzhin gshegs pa rnams kyi mtshan tha dad pa dang /_tshe'i tshad tha dad pa [{]go rims [,]go rim [}]bzhin du 
[\[294a.2\]]brda sprod pa'i mtha' ni mi rtogs so/_/de bzhin du 'das pa'i byang chub sems dpa' rnams dang /_nyan thos rnams dang /_rang sangs rgyas rnams dang /_sems can rnams dang /_sems can gyi spyod pa rnams dang /_sems can gyi spyod pa byed pa'i las kyi rnam par smin pa so sor myong 
[\[294a.3\]]ba rnams dang /_de bzhin du 'das pa'i bskal pa thams cad de/_bskal pa gang dag sangs rgyas dang bcas pa dag dang /_bskal pa gang dag sangs rgyas med pa dag dang /_bskal pa gang dag la de bzhin gshegs pa dgra bcom pa yang dag par rdzogs pa'i sangs rgyas ji 
[\[294a.4\]]snyed byung ba'i bskal pa de dag [{]go rims [,]go rim [}]bzhin du brda sprod pa'i mtha' ni mi rtogs so/_/de bzhin du 'das pa'i 'jig rten gyi khams thams cad kyi ming tha dad pa dang /_gang dag kun nas nyon mongs pa can dag dang /_gang dag rnam par dag pa dag dang /_gang dag chung ba dag dang /_
[\[294a.5\]]gang dag cher gyur pa dag dang /_gang dag phra ba dag dang /_gang dag rags pa dag dang /_gang dag rdul phra rab la 'jug pa'i rjes su zhugs pa dag dang /_gang dag spyi'u tshugs pa dag dang /_gang dag 'thun pa dag dang /_gang dag phyogs dang phyogs mtshams rnam par gzhag pa dang /_
[\[294a.6\]]mig 'phrul rnam par dbye ba la 'jug pa'i rjes su zhugs pa la 'das pa'i 'jig rten gyi khams de dag thams cad [{]go rims [,]go rim [}]bzhin du brda sprod pa'i mtha' ni mi rtogs so/_/de la de bzhin gshegs pa lung bstan pa thams cad la rmongs pa med de lag mthil dang /_sor mo lnga 
[\[294a.7\]]mthong ba'i tshul du de bzhin gshegs pa'i ye shes kyis thams cad shes te/_bu mo 'di ni de bzhin gshegs pa'i sangs rgyas kyi chos ma 'dres pa bcu drug pa'o/_/bu mo gzhan yang byang chub sems dpa' byang chub sems dpa'i spyad pa spyod pa na/_ma 'ongs pa'i de bzhin gshegs 
[\[294b\]]
[\[294b.1\]]pa rnams kyi ye shes chags pa med pa thos na mos shing yid ches te/_the tshom mi za nem nur med cing mi dngang mi skrag skrag par mi 'gyur te/_sangs rgyas kyi yul bsam gyis mi khyab pa la yang mos pa yin no/_/ma 'ongs pa'i de bzhin gshegs pa dgra bcom pa yang dag par rdzogs 
[\[294b.2\]]pa'i sangs rgyas de dag gi lus dang /_lus kyi las dang /_lus kyi spyod lam yongs su dag pa chags pa med cing sgrib pa med pa/_'jig rten gyi khams rab 'byam thams cad kyi rjes su song ba la mos so/_/ma 'ongs pa'i de bzhin gshegs pa de dag gi ngag gi las 'jig rten 
[\[294b.3\]]gyi khams thams cad du khyab pa'i dbyangs sgra brjod pa chags pa med cing sgrib pa med pa la bsam gyis mi khyab pa thams cad dang /_sangs rgyas kyi sgra skad dang /_dbyangs dang /_chos kyi sgo tshad med pa bstan pa/_thams cad kyi rjes su song ba la mos so/_/ma 'ongs pa'i de bzhin 
[\[294b.4\]]gshegs pa de dag gi sems kyis las su dus thams cad dang /_zhing thams cad dang /_sangs rgyas thams cad dang /_chos thams cad dang /_sems can thams cad dang /_byang chub sems dpa' thams cad dang /_nyan thos dang rang sangs rgyas thams cad dang /_'gro ba thams cad 
[\[294b.5\]]kyi las kyi rnam par smin pa shin tu rnam par phye ba rnam par 'byed pa la mos so/_/ma 'ongs pa'i de bzhin gshegs pa de dag gi 'od zer gyi dra ba bkod pa chags pa med cing sgrib pa med pa la yang dag par mos shing yid ches te/_the tshom mi za nem nur med cing mi dngang mi skrag skrag 
[\[294b.6\]]par mi 'gyur te/_sangs rgyas kyi yul bsam gyis mi khyab pa la mos pa yin no/_/sems can gzhan dag kyang mos pa'i chos nyid rnam pa 'di lta bu yang dag par 'dzin du 'jug go/_/de chos yang dag par blangs pa 'di dang ldan pas byang chub thob pa na ma 'ongs pa'i dus la de 
[\[294b.7\]]bzhin gshegs pa'i ye shes mthong ba chags pa med cing thogs pa med pa 'jug pa zhes bya ste/_de la de yod do/_/snying rje chen po'i stobs dang /_smon lam yang dag par 'phags pa'i ting nge 'dzin shin tu bsgoms pa dang /_seng ge rnam par bsgyings pa'i gzungs la mkhas pas 
[\[295a\]]
[\[295a.1\]]de bzhin gshegs pa ma 'ongs pa'i de bzhin gshegs pa thams cad kyi mtshan tha dad pa dang /_tshe'i tshad tha dad pa [{]go rims [,]go rim [}]bzhin du brda sprad pa'i mtha' ni mi rtogs so/_/de bzhin du ma 'ongs pa'i byang chub sems dpa' rnams dang /_nyan thos rnams dang /_rang sangs rgyas rnams dang /_sems can rnams 
[\[295a.2\]]dang /_sems can gyi spyod pa rnams dang /_sems can gyi las rnams dang /_sems can gyi rnam par smin pa so sor myong ba rnams dang /_de bzhin du ma 'ongs pa'i bskal pa thams cad de/_bskal pa gang dag sangs rgyas dang bcas pa dag dang /_gang dag sangs rgyas med pa dag dang /_bskal 
[\[295a.3\]]pa gang la de bzhin gshegs pa dgra bcom pa yang dag par rdzogs pa'i sangs rgyas ji snyed 'byung bar 'gyur ba'i bskal pa de dag [{]go rims [,]go rim [}]bzhin du brda sprod pa'i mtha' ni mi rtogs so/_/de bzhin du ma 'ongs pa'i 'jig rten gyi khams thams cad kyi ming tha dad pa dang /_gang dag 
[\[295a.4\]]kun nas nyon mongs pa can dag dang /_gang dag rnam par dag pa dang /_gang dag chung ba dag dang /_gang dag cher gyur pa dag dang /_gang dag phra ba dag dang /_gang dag rags pa dag dang /_gang dag rdul phra rab la 'jug pa'i rjes su zhugs pa dag dang /_gang dag spyi'u tshugs pa dag 
[\[295a.5\]]dang /_gang dag 'thun pa dag dang /_gang dag phyogs dang /_phyogs mtshams rnam par gzhag pa dang /_mig 'phrul rnam par dbye ba la 'jug pa'i rjes su zhugs pa ma 'ongs pa'i 'jig rten gyi khams de dag thams cad [{]go rims [,]go rim [}]bzhin du brda sprod pa'i mtha' ni mi rtogs so/_/de la de bzhin 
[\[295a.6\]]gshegs pa lung bstan pa thams cad la rmongs pa med de/_lag mthil dang sor mo lnga mthong ba'i tshul du de bzhin gshegs pa'i ye shes kyis thams cad shes te/_bu mo 'di ni de bzhin gshegs pa'i sangs rgyas kyi chos ma 'dres pa bcu bdun pa'o/_/bu mo gzhan yang byang chub sems dpa' 
[\[295a.7\]]byang chub sems dpa'i spyad pa spyod pa na da ltar byung ba'i sangs rgyas rnams kyi ye shes chags pa med pa thos na mos shing yid ches te/_the tshom mi za nem nur med cing mi dngang mi skrag skrag par mi 'gyur te/_sangs rgyas kyi yul bsam gyis mi khyab pa la yang mos pa yin no/_/da ltar byung ba'i 
[\[295b\]]
[\[295b.1\]]de bzhin gshegs pa dgra bcom pa yang dag par rdzogs pa'i sangs rgyas de dag gi lus kyi las dang /_lus kyi spyod lam yongs su dag pa chags pa med cing sgrib pa med pa 'jig rten gyi khams rab 'byam thams cad kyi rjes su song ba la mos so/_/da ltar byung ba'i de bzhin gshegs pa 
[\[295b.2\]]de dag gi ngag gi las 'jig rten gyi khams thams cad du khyab pa'i dbyangs sgra brjod pa chags pa med cing sgrib pa med la bsam gyis mi khyab pa thams cad dang /_sangs rgyas kyi sgra skad dang /_dbyangs dang /_chos kyi sgo tshad med pa bstan pa thams cad kyi rjes su song ba la mos so/_/
[\[295b.3\]]da ltar byung ba'i de bzhin gshegs pa de dag gi sems kyi las dus thams cad dang /_zhing thams cad dang /_chos thams cad dang /_sems can thams cad dang /_byang chub sems dpa' thams cad dang /_nyan thos dang /_rang sangs rgyas thams cad dang /_'gro ba thams cad kyi las 
[\[295b.4\]]kyi rnam par smin pa shin tu rnam par phye ba/_rnam par 'byed pa la mos so/_/da ltar byung ba'i de bzhin gshegs pa de dag gi 'od zer gyi dra ba bkod pa chags pa med cing sgrib pa med pa la yang mos shing yid ches te/_the tshom mi za nem nur med cing mi dngang mi skrag skrag par mi 'gyur 
[\[295b.5\]]te/_sangs rgyas kyi yul bsam gyis mi khyab pa la yang mos pa yin no/_/sems can gzhan dag kyang mos pa'i chos nyid rnam pa 'di lta bu yang dag par 'dzin du 'jug go/_/de chos yang dag par blangs pa 'di dang ldan pas byang chub thob pa na/_da ltar byung ba'i dus la de bzhin gshegs 
[\[295b.6\]]pa'i ye shes mthong ba chags pa med cing thogs pa med pa 'jug pa zhes bya ste/_de la de yod do/_/shin tu dkar ba dri ma med pa'i phyag rgya'i ting nge 'dzin shin tu bsgoms pa dang /_rdo rje'i dkyil 'khor gyi gzungs la mkhas pa'i de bzhin gshegs pa da ltar byung ba'i de bzhin gshegs 
[\[295b.7\]]pa thams cad kyi mtshan tha dad pa dang /_tshe'i tshad tha dad pa [{]go rims [,]go rim [}]bzhin du brda sprod pa'i mtha' ni mi rtogs so/_/de bzhin du da ltar byung ba'i byang chub sems dpa' rnams dang /_nyan thos rnams dang /_rang sangs rgyas rnams dang /_sems can rnams dang /_sems can gyi spyod pa rnams dang /_
[\[296a\]]
[\[296a.1\]]las rnams dang /_las kyi rnam par smin pa so sor myong ba rnams [{]go rims [,]go rim [}]bzhin du brda sprod pa'i mtha' ni mi rtogs so/_/de bzhin du da ltar byung ba'i bskal pa thams cad de/_bskal pa gang dag sangs rgyas dang bcas pa dag dang /_gang dag sangs rgyas 
[\[296a.2\]]med pa dag dang /_bskal pa gang la de bzhin gshegs pa dgra bcom pa yang dag par rdzogs pa'i sangs rgyas ji snyed 'byung ba'i bskal pa de dag [{]go rims [,]go rim [}]bzhin du brda sprod pa'i mtha' ni mi rtogs so/_/de bzhin du da ltar byung ba'i 'jig rten gyi khams thams cad kyi ming tha dad 
[\[296a.3\]]pa dang /_gang dag kun nas nyon mongs pa can dag dang /_gang dag rnam par dag pa dag dang /_gang dag chung ba dag dang /_gang dag cher gyur pa dag dang /_gang dag phra ba dag dang /_gang dag rags pa dag dang /_gang dag rdul phra rab la rab tu 'jug pa'i rjes su zhugs 
[\[296a.4\]]pa dag dang /_gang dag spyi'u tshugs pa dag dang /_gang dag 'thun pa dag dang /_gang dag phyogs dang phyogs mtshams rnam par gzhag pa dag dang /_mig 'phrul rnam par dbye ba la 'jug pa'i rjes su zhugs pa da ltar byung ba'i 'jig rten gyi khams de dag thams cad [{]go rims [,]go rim [}]bzhin 
[\[296a.5\]]du brda sprod pa'i mtha' ni mi rtogs so/_/de la de bzhin gshegs pa lung bstan pa thams cad la rmongs pa med de/_lag mthil dang sor mo lnga mthong ba'i tshul du de bzhin gshegs pa'i ye shes kyis thams cad shes te/_bu mo 'di ni de bzhin gshegs pa'i sangs rgyas kyi 
[\[296a.6\]]chos ma 'dres pa [{]bcwa [,]bco [}]brgyad pa'o/_/[{]bcwa [,]bco [}]brgyad po 'di dag la sogs pa sangs rgyas kyi chos ma 'dres pa thams cad thob ste thams cad gang zhe na 'di lta ste/_lus tshad med pa dang /_thams cad zil gyis gnon cing thams cad du khyad par du 'phags pa'i phyir spyi gtsug bltar mi mthong ba 
[\[296a.7\]]de bzhin gshegs pa'i sangs rgyas kyi chos ma 'dres pa dang /_lus rtsi sman dang 'dra ba'i phyir mthong ma thag tu sems can rnams kyi skyon zhi bar byed pa dang /_thams cad du kha na ma tho ba med pas 'khor thams cad las mngon par 'phags pa dang /_mi 'jigs pa rab tu thob pas 
[\[296b\]]
[\[296b.1\]]bag tsha ba med pa dang /_yang dag par sbyor bas slob ma bsam pa can dang /_gdams ngag can dang rjes su bstan pa dang /_'thun pas slob ma mi phyed pa dang /_sems can thams cad la mtshungs par gnas pas slob ma shin tu dul ba dang /_chos bstan pa la the tshom med pas 
[\[296b.2\]]spobs pa myur ba dang /_gleng ba med pas sems can thams cad tshim par byed pa dang /_don yod pa'i chos ston pa dang /_gdul bya rnams kyi dbang po yongs su smin pas 'khor thams cad rtse gcig tu sems pa la sangs rgyas kyi sgra skad 'byin pa dang /_cho 'phrul bsam gyis mi 
[\[296b.3\]]khyab pas 'khor gyi dkyil 'khor thams cad kyis mngon du lta ba dang /_de bzhin gshegs pa'i sku bsod nams tshad med pa brtan pa'i phyir blta bas mi ngoms pa dang /_yang dag par khong du chud pas 'bras bu yod pa'i chos ston pa dang /_spyod lam mi 'khrugs pas glang po'i lta 
[\[296b.4\]]stangs kyis lta ba dang /_spro ba che bas seng ge ltar rnam par bsgyings pa dang /_lus kyi las ye shes sngon du 'gro bas don yod par rnam par 'gro ba dang /_ngag gi las ye shes sngon du 'gro bas ngag la dbang ba dang /_yid kyi las ye shes sngon du 'gro bas kun nas mig dang ldan pa dang /_
[\[296b.5\]]spobs pa myur bas gzung bar 'os pa'i tshul dang ldan pa dang /_bla na med pa'i sbyin gnas su gyur pa'i rnyed pa'i mchog dang /_grags pa'i mchog dang ldan pa dang /_chos kyi dbyings kyis klas shing mthas gtugs pas bsod nams zad mi shes pa dang /_mthu bo che chen po'i lus 
[\[296b.6\]]dang /_stobs bcu dang /_mi 'jigs pa'i mchog thob pas rdzi ba med pa dang /_sems can thams cad kyi dbang po mchog dang mchog ma yin pa shes pas sems can la bde ba bskyed pa las mi ldog cing 'khrugs pa med la brel phongs pa med pa dang /_'jig rten thams cad 
[\[296b.7\]]kyi ston par gyur pas/_chos dang gtsug lag mang po shes pa dang /_chos kyi skus rab tu phye bas tshe dpag tu med pa dang /_shin tu mur thug cing mthas klas pas mthong ba dang /_rig pa dang /_bsnyen bkur byas pa dang /_dran pa dang /_thos pa don yod pa dang /_dus gsum mnyam 
[\[297a\]]
[\[297a.1\]]pa nyid du khong du chud pas shes rab mi 'khrugs pa dang /_chos smra zhing nyes par smra ba med pas gtam rgyun chags pa dang /_mi dge ba'i chos thams cad ma lus pa spangs pas bag chags thams cad yang dag par bcom pa dang /_sangs rgyas kyi chos rang byung 
[\[297a.2\]]bas slob dpon med pa dang /_sangs rgyas kyi chos ma lus par khong du chud pas rnam pa thams cad shes pa ste/_sangs rgyas kyi chos ma 'dres pa 'di dag thams cad rab tu 'thob bo//_//bam po bzhi pa ste tha ma/_de nas bcom ldan 'das la bu mo rin chen gyis 'di skad 
[\[297a.3\]]ces gsol to/_/bcom ldan 'das gang de bzhin gshegs pa'i skyes bu chen po'i mtshan sum cu rtsa gnyis po 'di dag sngon dge ba'i rtsa ba'i tshogs gang dag la zhugs nas de bzhin gshegs pa'i sku la skyes bu chen po'i mtshan sum cu rtsa gnyis mngon par grub/_de skad ces gsol 
[\[297a.4\]]pa dang /_bcom ldan 'das kyis bu mo rin chen la 'di skad ces bka' stsal to/_/bu mo sngon dge ba'i rtsa ba'i tshogs tshad med grangs med pa dag la zhugs pas de bzhin gshegs pa'i sku la skyes bu chen po'i mtshan sum cu rtsa gnyis mngon par grub ste/_de dag las [{]chung zad [,]cung zad [}]tsam zhig 
[\[297a.5\]]bstan par bya'o/_/de bzhin gshegs pa'i skyes bu chen po'i mtshan zhabs shin tu gnas pa 'di ni sngon dam bcas pa la brtan pas mngon par grub bo/_/de bzhin gshegs pa'i skyes bu chen po'i mtshan zhabs kyi mthil 'khor lo'i mtshan dang ldan pa 'di ni sngon sbyin pa sna tshogs 
[\[297a.6\]]bsags pas mngon par grub bo/_/zhabs kyi rting pa yangs shing zhabs byin gyis mtho ba ni sngon sems can gzhan dag khyad du ma bsad pas grub bo/_/sor mo ring ba ni sngon sems can rnams chos kyis bsrungs shing bskyabs te sbas pa byas pas grub bo/_/phyag dang zhabs 
[\[297a.7\]]dra bar 'brel ba ni sngon gzhan gyi g.yog 'khor ma phye bas grub bo/_/phyag dang zhabs gzhon zhing 'jam pa ni sngon bgo ba sna tshogs byin pas grub bo/_/bdun mtho ba ni sngon bza' ba dang btung ba rgya chen po byin pas grub bo/_/byin pa [{]ri dgas [,]ri dwags [}]e ne ya'i byin pa lta bu ni sngon sangs 
[\[297b\]]
[\[297b.1\]]rgyas kyi chos yongs su bzung bas grub bo/_/gsang ba'i gnas sbubs su nub pa ni sngon gsang ba'i tshig bsrungs shing 'khrig pa'i chos spangs pas grub bo/_/ro stod seng ge'i ro stod lta bu ni sngon dge ba'i las rgya chen po mthar gyis spyad pas grub bo/_/thal gong rgyas pa ni sngon 
[\[297b.2\]]dge ba'i chos yang dag par spyad pas grub bo/_/dpung mgo shin tu zlum pa ni sngon mi 'jigs pas gzhan dbugs phyung bas grub bo/_/phyag ma btud cing ring ba ni sngon gzhan gyis ci bya'o cog byed pa la spro bas grub bo/_/sku rnam par dag pa ni sngon dge ba bcu'i las kyi lam la 
[\[297b.3\]]ngoms mi myong bar yang dag par spyad pas grub bo/_/mgur dung lta bu ni sngon nad pa rnams la sman sna tshogs byin pas grub bo/_/'gram pa seng ge'i 'gram pa lta bu ni sngon dge ba'i rtsa ba la spyod pa yongs su rdzogs par byas pas grub bo/_/tshems bzhi bcur tshang ba ni sngon sems 
[\[297b.4\]]can la bsam pa mnyam par spyod pas grub bo/_/tshems thags bzang ba ni sngon sems can mi 'dum pa rnams kyi bsdums byas pas grub bo/_/tshems mnyam pa ni sngon yid du 'ong ba'i nor bu byin pas grub bo/_/tshems mche ba dkar ba ni/_sngon lus dang ngag dang yid kyi 
[\[297b.5\]]las shin tu bsrungs pas grub bo/_/ljags shin tu ring ba ni sngon bden pa'i tshig kun du bsrungs pas grub bo/_/ro bro ba'i mchog dang ldan pa ni sngon bsod nams tshad med pas brtan cing yid du 'ong ba'i ro bro ba byin pas grub bo/_/tshangs pa'i dbyangs dang ka la ping ka'i sgra 
[\[297b.6\]]dbyangs dang ldan pa ni sngon sems can la 'jam pa'i tshig smras pa dang /_tshig bsdams pa dang /_kun dga' ba'i tshig bsgrags pas grub bo/_/spyan mthon mthing dang ldan pa ni sngon byams pa dang ldan zhing thams cad bsrungs pas grub bo/_/spyan gyi rdzi ma ba'i rdzi ma lta bu ni 
[\[297b.7\]]sngon bsam pa sgyu med pas grub bo/_/dpral ba'i smin mtshams kyi spu shin tu dkar ba ni sngon bsngags par 'os pa rnams kyi bsngags pa brjod pas grub bo/_/dbu gtsug tor dang ldan pa ni sngon bla ma la gus shing 'dud pas grub bo/_/pags pa srab pa ni sngon chos yang dag par sdud 
[\[298a\]]
[\[298a.1\]]pa'i sems las su rung bas grub bo/_/pags pa'i mdog gser 'dra ba ni sngon yid du 'ong ba'i gos dang mal stan byin pas grub bo/_/spu'i khung bu nas ba spu re re skyes pa ni sngon 'du 'dzi yongs su spangs pas grub bo/_/spu'i rtse mo g.yas su 'khyil ba ni sngon 
[\[298a.2\]]mkhan po dang /_slob dpon dang /_dge ba'i bshes gnyen gyi gdams ngag 'thun par 'dzin pas grub bo/_/dbu skra in dra nI la lta bu ni sngon srog chags thams cad la snying brtse zhing rdo dbyug dang mtshon cha bor bas grub bo/_/shing n+ya gro d+ha ltar chu zheng gab pa ni 
[\[298a.3\]]sngon bdag dang sems can gzhan dag kyang ting nge 'dzin la sbyor bas grub bo/_/de bzhin gshegs pa'i skyes bu chen po'i mtshan mthu bo che chen po'i lus kun nas mdzes pa 'di ni sngon de bzhin gshegs pa'i sku gzugs byed pa dang /_mchod rten zhig pa bcos pa 
[\[298a.4\]]dang /_gzhan 'jigs pa dag dbugs phyung ba dang /_sems can mi 'dum pa'i bsdums byas pas grub ste/_bu mo sngon dge ba'i rtsa ba'i chos tshad med grangs med pa 'di dag spyad pas de bzhin gshegs pa'i sku la skyes bu chen po'i mtshan sum cu rtsa gnyis mngon par 
[\[298a.5\]]grub bo/_/de nas bcom ldan 'das la bu mo rin chen gyis 'di skad ces gsol to/_/bcom ldan 'das ji tsam du de de bzhin gshegs pas sngon gyi rgyu las byung ba'i dge ba'i rtsa ba las brtsams te/_sangs rgyas kyi chos thams cad bka' stsal pa 'di ni ngo mtshar to/_/
[\[298a.6\]]de skad ces gsol pa dang /_bcom ldan 'das kyis bu mo rin chen la 'di skad ces bka' stsal to/_/bu mo de de bzhin te/_bu mo de bzhin gshegs pas sangs rgyas kyi chos thams cad bstan pa 'di las bstan to/_/bu mo gang dag de bzhin gshegs pa'i sngon gyi 
[\[298a.7\]]rgyu las byung ba'i dge ba'i rtsa ba las brtsams te/_/sangs rgyas kyi chos thams cad bstan pa 'di thos la thos nas kyang de bzhin nyid du grub pa de dag thams cad sangs rgyas kyi chos thams cad kyi rnam pa'i mchog thams cad dang ldan par 'gyur ba'i byang chub sems 
[\[298b\]]
[\[298b.1\]]dpa' rnyed pa legs par rnyed pa de dag la ltos/_de bzhin gshegs pa'i stobs dang /_mi 'jigs pa dang /_sangs rgyas kyi chos ma 'dres pa dang /_mtshan rab tu dbye ba bstan pa'i chos kyi sgo'i le'u 'di bcom ldan 'das kyis bshad pa na phyogs bcu'i 'jig rten 
[\[298b.2\]]gyi khams thams cad rab tu g.yos te/_snang ba chen pos khyab par gyur nas sems can tshad med grangs med pa ni bla na med pa yang dag par rdzogs pa'i byang chub tu sems bskyed do/_/byang chub sems dpa' nyi khri lnga stong ni mi skye ba'i chos la bzod pa skyes so/_/steng 
[\[298b.3\]]gi bar snang las kyang lha brgya stong gis me tog gi char rab tu phab ste/_sil snyan yang dkrol nas gang de bzhin gshegs pa'i stobs dang /_mi 'jigs pa dang /_sangs rgyas kyi chos ma 'dres pa dang /_mtshan rab tu dbye ba bstan pa'i chos kyi sgo'i le'u 'di thos 
[\[298b.4\]]la thos nas kyang mos shing yid ches te/_'dzin cing de bzhin nyid du sgrub pa'i sems can de dag ni dge ba'i rtsa ba ngan ngon dang ldan par mi 'gyur te/_de dag ni ji ltar da ltar gyi de bzhin gshegs pa dgra bcom pa yang dag par rdzogs pa'i sangs rgyas bzhin du lhar bcas 
[\[298b.5\]]pa'i 'jig rten gyi mdun du seng ge'i sgra sgrogs par 'gyur ro/_/de ci'i slad du zhe na/_bcom ldan 'das chos 'di ni sems can dman pa la mos shing nan tan la mi gnas pa rnams kyi sug par mchi bar mi 'gyur gyi bcom ldan 'das spyod pa yongs su dag pa rnams kyi 
[\[298b.6\]]sug par mchi bar 'gyur te/_bcom ldan 'das yongs su dag par spyod pa dang /_chos spyod pa'i sems can rnams ni chos 'di la dga' bar 'gyur te/_yid la 'bab cing mngon par dga' bar yang 'gyur ro zhes ched du brjod pa ched du brjod do/_/de nas 
[\[298b.7\]]bcom ldan 'das la bu mo rin chen gyis 'di skad ces gsol to/_/bcom ldan 'das de bzhin gshegs pas sngon gyi rgyu las byung ba'i dge ba'i rtsa ba'i sangs rgyas kyi chos thams cad bka' stsal pa ni ngo mtshar to/_/bcom ldan 'das byang chub sems dpa' chos spyod 
[\[299a\]]
[\[299a.1\]]par 'gyur ba'i chos spyod pa ni ji lta bu lags/_bcom ldan 'das kyis byang chub sems dpa' rnams kyi chos spyod pa legs par bshad du gsol/_de skad ces gsol pa dang /_bcom ldan 'das kyis bu mo rin chen la 'di skad ces bka' stsal to/_/bu mo 
[\[299a.2\]]bsam pa rnam par dag pa ni chos spyod pa'o/_/mdza' ba brtan pa dang /_byas pa gzo ba dang /_byas pa shes pa dang /_snying brtse ba dang bcas pa dang /_skyabs su song ba yongs su mi gtong ba dang /_nyam chung ba la bzod cing dang du len pa dang /_gtang bar dka' ba yongs 
[\[299a.3\]]su gtong ba dang /_phan pa'i dngos po dang /_phan 'dogs pa'i blo dang /_ngang tshul ngan pa rjes su srung ba dang /_chos nges par sems pa dang /_chos kun du srung ba dang /_chos 'dod pa dang /_dam pa'i chos srung ba dang /_dben pa dang /_gcig pur dga' ba dang /_dgon pa'i gnas 
[\[299a.4\]]la yongs su mi skyo ba dang /_dgon pa'i yon tan la yongs su 'jal ba dang /_'du 'dzi yongs su spong ba dang /_sems can rjes su srung ba dang /_'khrul pa la lta ba dang /_byams pa la sbyor ba dang /_snying rje chen po la 'jug pa dang /_dga' bas chos la dga' zhing mchog tu dga' 
[\[299a.5\]]ba dang /_btang snyoms la bsam gtan 'cha' ba dang /_sems can gzhan dag byang chub kyi sems la sbyor ba dang /_theg pa chen po'i bsngags pa smra ba dang /_khur blangs pa khyer ba dang /_sems mi zhum pa dang /_rung ba'i tshod shes pa dang /_tshor ba med pa dang /_
[\[299a.6\]]sdig pa mi 'dod pa dang /_phrag dog med pa dang /_'dod pa'i 'thob pa spong ba dang /_'phags pa'i rigs chog shes pa dang /_sbyangs pa'i yon tan dang yo byad bsnyungs pa dang /_'thab pa med pa dang /_rtsod pa med pa dang /_gnod sems med pa dang /_khro ba med pa dang /_
[\[299a.7\]]bzod pa dang /_des pa dang /_rgyu'i byed pa khong du chud pa dang /_las kyi rnam par smin pa la yid ches pa dang /_dad pa dang /_tshul khrims dang /_thos pa dang /_gtong ba dang /_khrel yod pa dang /_ngo tsha shes pa dang /_shes rab kyi nor gyi rjes su 'jug pa dang /_bla ma la gus 
[\[299b\]]
[\[299b.1\]]pa dang /_dge ba'i bshes gnyen la bsten pa dang /_bka' blo bde ba dang /_'thun par 'dzin pa dang /_nga rgyal med pa dang /_'dud pa dang /_sems dma' ba dang /_bdag la mi stod pa dang /_gzhan la mi smod pa dang /_rang gi yon tan mi brjod pa dang /_gzhan gyi yon tan 
[\[299b.2\]]la mi smod pa dang /_'dod chags kyi rdul 'phyag pa dang /_zhe sdang gi tha ba rnam par spang ba dang /_gti mug gi mun pa mun nag med pa dang /_nga rgyal bcom pa dang /_spyod lam dang spyod pa la nan tan byed pa dang /_chos la rim gro byed de dga' zhing dang la mchog tu dga' 
[\[299b.3\]]ba dang /_sangs rgyas la mi phyed pa dang /_chos la mos pa dang /_dge 'dun la ston pa ltar 'dzin pa dang /_sbyin pa dang /_dul ba dang /_sdom pa dang /_khyim nas byung ba dang /_tshangs par spyod pa la gnas pa dang /_rnyed pa dang /_ma rnyed pa dang /_grags pa dang /_ma grags pa dang 
[\[299b.4\]]bstod pa dang /_smad pa dang /_bde ba dang /_sdug bsngal gyis mi g.yos pa dang /_'jig rten gyi chos las shin tu 'da' ba dang /_byams sdang la mtshungs par lta ba dang /_'dor te gsong por smras pa dang /_bzhin 'dzum pa dang /_khro gnyer med pa dang /_tshul 'chos pa med pa 
[\[299b.5\]]dang /_kha gsag pa med pa dang /_g.yo med pa dang /_sgyu med pa dang /_bcos ma ma yin pa dang /_bsam pa shin tu dag pa dang /_sbyin pa dang /_snyan par smra ba dang /_don byed pa dang /_don 'thun pa dang /_dga' bar 'gyur ba'i chos nyid dang /_sangs rgyas rjes su dran 
[\[299b.6\]]pa dang /_chos rjes su dran pa dang /_dge 'dun rjes su dran pa dang /_gtong ba rjes su dran pa dang /_tshul khrims rjes su dran pa dang /_lha rjes su dran pa dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha 
[\[299b.7\]]rol tu phyin pa yongs su rdzogs par byed pa dang /_thabs mkhas pa mngon par sgrub pa dang /_dge ba'i rtsa ba thams cad rnam par dag pa dang /_sems can rnams kyi lus dang /_ngag dang /_sems rnam par dag par byed pa dang /_dge ba bcu'i las kyi lam srung 
[\[300a\]]
[\[300a.1\]]ba dang /_mi rtag pa dang /_sdug bsngal ba dang /_bdag med pa dang /_sems can med pa dang /_srog med pa dang /_gso ba med pa dang /_gang zag med par mos pa dang /_stong pa nyid nges par sems pa dang /_mtshan ma med pa la gnas pa dang /_smon pa 
[\[300a.2\]]med pa shes pa dang /_khams gsum la mi gnas pa dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam la 'jug pa dang /_zhi gnas dang /_lhag mthong gis so sor 
[\[300a.3\]]rtog pa ni chos spyod pa'o/_/bu mo gzhan yang chos spyod pa ni gang na mig la mi spyod pa dang /_gzugs la mi spyod pa dang /_gzugs kyi mtshan ma la mi spyod pa dang /_rna ba la mi spyod pa dang /_sgra la mi spyod pa dang /_sgra'i mtshan ma la mi spyod pa dang /_sna la mi spyod 
[\[300a.4\]]pa dang /_dri la mi spyod pa dang /_dri'i mtshan ma la mi spyod pa dang /_lce la mi spyod pa dang /_ro la mi spyod pa dang /_ro'i mtshan ma la mi spyod pa dang /_lus la mi spyod pa dang /_reg pa la mi spyod pa dang /_reg pa'i mtshan ma la mi spyod pa dang /_yid la mi spyod pa dang /_chos la mi spyod 
[\[300a.5\]]pa dang /_chos kyi mtshan ma la mi spyod pa ni chos spyod pa'o/_/gzugs la mi spyod pa dang /_gzugs kyi mtshan ma la mi spyod pa dang /_gzugs kyi mi rtag pa la mi spyod pa dang /_gzugs kyi sdug bsngal ba la mi spyod pa dang /_gzugs kyi bdag med pa la mi spyod pa dang /_
[\[300a.6\]]gzugs kyi zhi ba la mi spyod pa dang /_gzugs kyi stong pa nyid la mi spyod pa dang /_gzugs kyi mtshan ma med pa la mi spyod pa dang /_gzugs kyi smon pa med pa la mi spyod pa dang /_gzugs kyi mngon par 'du bya ba med pa la mi spyod pa dang /_gzugs kyi dben pa la mi 
[\[300a.7\]]spyod pa dang /_gzugs kyi rang bzhin la mi spyod pa dang /_gzugs kyi ji lta ba bzhin la mi spyod pa dang /_gzugs kyi ma skyes pa la mi spyod pa dang /_gzugs kyi 'byung ba med pa la mi spyod pa dang /_gzugs kyi gzhi med pa la mi spyod pa dang /_gzugs kyi gnas med pa la 
[\[300b\]]
[\[300b.1\]]mi spyod pa dang /_gzugs kyi de bzhin nyid la mi spyod pa ni chos spyod pa'o/_/de bzhin du tshor ba dang /_'du shes dang /_'du byed rnams dang /_rnam par shes pa la mi spyod pa ni chos spyod pa'o/_/rnam par shes pa mi rtag pa la mi spyod pa dang /_rnam par shes pa'i sdug 
[\[300b.2\]]bsngal ba la mi spyod pa dang /_rnam par shes pa'i bdag med pa la mi spyod pa dang /_rnam par shes pa'i zhi ba la mi spyod pa dang /_rnam par shes pa'i stong pa la mi spyod pa dang /_rnam par shes pa'i mtshan ma med pa la mi spyod pa dang /_rnam par shes pa'i smon pa med pa la mi spyod 
[\[300b.3\]]pa dang /_rnam par shes pa'i mngon par 'du bya ba med pa la mi spyod pa dang /_rnam par shes pa'i dben pa la mi spyod pa dang /_rnam par shes pa'i rang bzhin la mi spyod pa dang /_rnam par shes pa'i ji lta ba bzhin la mi spyod pa dang /_rnam par shes pa'i ma skyes pa la mi spyod 
[\[300b.4\]]pa dang /_rnam par shes pa'i 'byung ba med pa la mi spyod pa dang /_rnam par shes pa'i gzhi med pa la mi spyod pa dang /_rnam par shes pa'i gnas med pa la mi spyod pa dang /_rnam par shes pa'i de bzhin nyid la mi spyod pa ni chos spyod pa'o/_/khams la mi spyod pa dang /_skye 
[\[300b.5\]]mched la mi spyod pa dang /_'dod pa dang /_gzugs dang /_gzugs med pa la mi spyod pa dang /_gang spyod pa med cing rab tu spyod pa med pa 'di ni chos spyod pa zhes bya'o/_/gang na spyod pa med cing rnam par spyod pa med pa dang /_'gro ba med pa dang /_gnas pa med pa dang /_
[\[300b.6\]]'jug pa med pa dang /_gang na sems dang /_yid dang /_rnam par shes pa la mi spyod pa dang /_mthong ba dang /_thos pa dang /_bye brag phyed pa dang /_rnam par shes pa la mi spyod pa dang /_gang na 'dod pa dang /_'du byed la mi spyod pa dang /_gang na chos la yang mi spyod la chos 
[\[300b.7\]]ma yin pa la yang mi spyod pa dang /_gang na gnyis la mi spyod pa dang /_sna tshogs la mi spyod pa dang /_gang na 'das pa dang /_ma 'ongs pa la mi spyod pa dang /_da ltar byung ba la mi spyod pa dang /_gang na phung po dang /_khams dang /_skye mched la mi spyod pa 'di ni chos spyod 
[\[301a\]]
[\[301a.1\]]pa'o/_/gang na kun nas nyon mongs pa dang /_rnam par byang ba'i rlom sems la mi spyod pa dang /_gang na ril po dang /_rdzas la mi spyod pa dang /_gang na bdag dang /_sems can dang /_srog dang /_gso ba dang /_skyes bu dang /_gang zag dang /_shed las 
[\[301a.2\]]skyes pa dang /_shed bur 'dzin pa dang /_sgro 'dogs pa la mi spyod pa dang /_gang na skye ba dang /_'jig pa dang /_gnas pa la mi spyod pa dang /_gang na ngar 'dzin pa dang /_nga yir 'dzin pa la mi spyod pa dang /_gang na rtag pa dang chad pa la mi spyod pa dang /_mthar 'dzin par 
[\[301a.3\]]lta ba la mi spyod pa dang /_dbus la mngon par zhen pa la mi spyod pa dang /_bdag dang chos kyi ngo bo nyid kyi gnas dang gnas med pa'i gnas dang /_chos kyi rang bzhin gyi gnas dang /_chos thams cad kyi gnas dang /_stong pa dang mi stong pa'i gnas dang /_shin tu gnas pa'i gnas 
[\[301a.4\]]dang /_chos thams cad mi g.yo ba dang /_mi gnas pa dang /_gnas pa med pa dang /_ngo bo nyid med pa dang /_rgyu ba med pa dang /_spros pa med pa dang /_blang ba med pa dang /_dor ba med pa dang /_khas len pa med pa dang /_len pa med pa dang /_gang chos 'di la shes la shes pas 
[\[301a.5\]]rlom sems kyang med pa 'di ni yang dag pa dang /_de kho na dang /_de bzhin nyid dang /_chos shes pa zhes bya'o/_/bu mo byang chub sems dpa' gang 'di lta bur chos thams cad khong du chud nas sems can gzhan dag 'dul ba'i phyir 'khor ba la yang spyod la/_mya ngan las 'das pa'i 
[\[301a.6\]]chos nyid las kyang mi g.yo ba 'di ni byang chub sems dpa'i spyod pa yang dag phul yin no/_/chos spyod pa bstan pa 'di bshad pa na byang chub sems dpa' brgyad stong ni bzod pa rab tu thob par gyur to/_/bu mo rin chen gyis ni mu tig gi se mo do bye ba brgya stong ri ba bcom 
[\[301a.7\]]ldan 'das la phul nas tshig 'di skad ces smras so/_/bcom ldan 'das byang chub sems dpa' gang chos spyod pa 'di la brtson pa 'di ni sangs rgyas kyi chos thams cad la brtson pa lags so/_/de'i lung bstan pa ni 'di lags te/_byang chub kyi snying po la gnas nas 
[\[301b\]]
[\[301b.1\]]bdud dang phyir rgol ba bcom ste/_phyir mi ldog pa'i phyag rgyas btab par blta'o/_/de nas tshe dang ldan pa sha ra dwa ti'i bus bu mo rin chen la 'di skad ces smras so/_/bu mo khyod kyis byang chub sems dpa' rnams kyi phyir mi ldog pa'i phyag rgya shes sam/_de nas bu mo rin chen gyis 
[\[301b.2\]]de'i tshe tshe dang ldan pa sha ra dwa ti'i bu la tshigs su bcad pa 'di dag smras so/_/'di la chos dbyings sems can khams/_/yang dag nyid kyis mnyam rtogs nas/_/gnyis med rtogs pa gang yin pa/_/de ni mi ldog phyag rgya yin/_/gang dag 'das pa'i sangs rgyas dang /_/
[\[301b.3\]]da ltar byung dang ma byon pa/_/thams cad chos kyi dbyings mnyam par/_/rtogs pa de dag phyir mi ldog_/gang yang 'dus byas khams rnams dang /_/gang yang 'dus ma byas pa'i khams/_/dben pa'i don gyis stong par ni/_/khong du chud pa phyir mi ldog_/sngon gyi mtha' ni 
[\[301b.4\]]mtha' yas pa/_/de yi tshad ni mi dmigs pa/_/sems kyi skad cig gcig ldan pa/_/khong du de chud phyir mi ldog_/'jig rten pa yi chos gang dag_/spyod par btags pa'i spyod yul rnams/_/shes rab kyis ni de rtogs pa/_/gang yin de dag phyir mi ldog_/bdud kyi yul ni ji snyed 
[\[301b.5\]]pa/_/gang gis sangs rgyas yul rnams dang /_/de dag mi gnyis shes pa ni/_/phyag rgya 'di yis btab pa yin/_/'dod chags zhe sdang gti mug gang /_/nyon mongs gang dag mtha' yas pa/_/gang gis rtog pa'i rtsa ba las/_/byung bar shes pa phyir mi ldog_/'khor ba 
[\[301b.6\]]dang ni mya ngan 'das/_/byang chub zhi bar bstan pa yang /_/tha dad ma yin kun mnyam par/_/khong du chud pa phyir mi ldog_/phung po ji bzhin byang chub ste/_/phung po byang chub mi gnyis shing /_/sgyu ma 'dra bar mnyam shes te/_/rnam rtog med pa de dag mkhas/_/gang yang 
[\[301b.7\]]khams rnams bzhi po dag_/nam mkha' mtshungs pa'i khams yin te/_/gzung med khong du chud pa ni/_/yang dag phyag rgyas btab pa yin/_/mig ni byang chub byang chub min/_/sangs rgyas kyis ni stong bar gsungs/_/ji ltar mig bzhin byang chub ste/_/rtag tu mnyam 
[\[302a\]]
[\[302a.1\]]pa nyid kyis mnyam/_/de ltar skye mched thams cad kyang /_/rtag tu stong ste byang chub mnyam/_/tshul 'di rab tu shes pa dag_/phyag rgya de yis btab pa yin/_/sems can rnams ni kun gyi sems/_/sems gcig gis ni rab shes pa/_/de ni rdzogs 
[\[302a.2\]]pa'i byang chub las/_/phyir mi ldog par the tshom med/_/sems can kun gyi dbang po ni/_/rab dang 'bring dang tha ma yi/_/pha rol phyin pa gang yin pa/_/de dag phyir mi ldog pa yin/_/thogs pa med pa'i spobs pa yin/_/rgyun mi chad par rgyun du yang /_/bskal pa bye 
[\[302a.3\]]bar brjod kyang go/_/de yi bsngags pa de mi zad/_/nam mkha'i khams ni zad 'gyur la/_/rlung ni zhags pas gzung 'gyur srid/_/de yi spobs pa 'jig rten gyi/_/zad par bya bar yong mi nus/_/gang gis sems ni mi rmongs shing /_/thos pa'ang chud zar mi 'gyur 
[\[302a.4\]]la/_/chos rnams thams cad 'dzin pa yi/_/gzungs ni de dag spyod yul yin/_/phyogs bcu kun gyi 'dren pa yi/_/dam pa'i chos ni gang bshad pa/_/gzungs thob pas ni de thams cad/_/dran pa dang ni shes pas 'dzin/_/gzungs ni shin tu bslabs pas na/_/sngon gyi 
[\[302a.5\]]bskal pa bye bar ni/_/skyob pa rnams kyi chos thos pa/_/de dag dris nas ston par 'gyur/_/phyir mi ldog pa gang yin pa/_/de dag gzungs ni 'di 'dra ste/_/spobs pa dag kyang 'di 'dra zhing /_/de dag ye shes 'di 'dra'o/_/chos rnams phyag rgya stong pa nyid/_/rnam smin 
[\[302a.6\]]med cing bsal med pa/_/stong pa'i phyag rgyas gang btab pa/_/de dag phyir mi ldog par bstan/_/nam mkha'i phyag rgyas btab pa'i chos/_/rang bzhin gyis ni 'byung med par/_/mtha' ni khong du rab chud la/_/phyag rgyas btab pa phyir mi ldog_/chos ni rten nas 'byung ba ste/_/
[\[302a.7\]]rgyu med pa yi chos med do/_/chos gang rgyu las byung ba dag_/de yi mtshan nyid 'gog pa'o/_/chos rnams kun gyi mtshan nyid ni/_/nam mkha' mnyam pa'i mtshan nyid de/_/mtshan nyid phyag rgya de 'dra ba'i/_/phyag rgyas gang btab phyir mi ldog_/phyir mi ldog pa gang yin pa/_/sems can 
[\[302b\]]
[\[302b.1\]]kun gyi spyod pa dang /_/gzugs dang spyod lam dus rnams kyang /_/skad cig gcig la rab tu ston/_/sbyin pa'i tshogs ni mtha' yas te/_/bsod nams rtag tu mi zad pa/_/gal te ro gcig 'gyur na ni/_/nam mkha'i khams kyang gang bar 'gyur/_/de dag tshul khrims 
[\[302b.2\]]che ba nyid/_/sangs rgyas tshul khrims 'byung gnas te/_/dpag tu med cing mtha' yang med/_/nam mkha' yi ni dbyings dang 'dra/_/sems can kun dang nyan thos dang /_/rgyal ba re re'i tshul khrims ni/_/phyir mi ldog pa'i tshul khrims kyi/_/bcu drug cha yi rin mi chog_/
[\[302b.3\]]de dag bzod pa mi zad de/_/de dag skye ba med pas bskyed/_/bzod pa mi zad phun sum tshogs/_/phyir mi ldog par 'gyur ba yin/_/de dag brtson 'grus che ba nyid/_/yang dag brtson pa dpag tu med/_/rtul ba dpag tu med pa ste/_/sems can thams cad tshim par byed/_/brten pa 
[\[302b.4\]]rtag tu mnyam par bzhag_/g.yeng ba med cing shin tu bsdam/_/bya ba rnams ni kun ston kyang /_/mnyam par bzhag las g.yo ba med/_/shes rab kyis ni chags med thob/_/lta ba'i bag chags rnam par sbyang /_/sangs rgyas spyod yul rdzogs par thob/_/phun sum tshogs 
[\[302b.5\]]pa'i zhing yang sbyangs/_/sangs rgyas phyag rgyas btab pa de/_/ye shes pha rol phyin pa thob/_/thabs chen dag kyang shin tu bslab/_/byang chub kyi ni spyad pa spyod/_/sems can yongs su smin byed pa/_/de dag spyod yul mtha' yas te/_/spyod pa ci 'dra bsam ci 'dra/_/de dag spyod pa shes pa med/_/
[\[302b.6\]]dgra bcom dag dang rang rgyal dang /_/bdud dang mu stegs gzhan kun gyis/_/de dag spyod yul tshad med pa/_/shes par nus pa ma yin no/_/de dag bsam gtan rdzu 'phrul dang /_/rnam 'phrul 'du byed bcas pa min/_/dpa' bo lhun gyis grub par ni/_/bya ba de dag kun la 'jug_/tshe dang 'jug 
[\[302b.7\]]dang 'chi 'pho dang /_/byang chub kyi ni snying po dang /_/chos kyi 'khor lo rab bskor dang /_/sangs rgyas kyi ni gzugs kyang ston/_/sangs rgyas kun gyi spyan snga na/_/zhing rnams kun na snang ba ni/_/nyi zla lta bur gsal ba ste/_/de dag nam mkha' mtshungs par ldan/_/theg pa mos pa ci bzhin par/_/mya ngan 'das 
[\[303a\]]
[\[303a.1\]]pa'ang ston mod kyi/_/mi ldog phyag rgya gang yin pa/_/phyag rgya de ni 'dor ma yin/_/nam mkhas ci tsam khyab pa dag_/de srid ye shes khyab par byed/_/phyag rgya las ni mi ldog pa/_/sangs rgyas kyis ni de dag mkhyen/_/phyir mi ldog pa'i phyag rgya 'di bshad pa na stong gsum gyi stong chen po'i 
[\[303a.2\]]'jig rten gyi khams 'di rab tu g.yos so/_/byang chub sems dpa' lnga stong ni phyir mi ldog pa'i phyag rgyas lung bstan par gyur to/_/bcom ldan 'das kyis kyang bu mo rin chen la legs so zhes bya ba gnang ste/_bu mo khyod kyis byang chub sems dpa' rnams kyi phyir mi ldog par 
[\[303a.3\]]bstan pa 'di legs par smras pa ni legs so/_/legs so/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das bu mo rin chen gyi spobs pa 'di 'dra ba las na de phyir mi ldog pa'i phyag rgyas btab pa lags te/_the tshom ma mchis so/_/
[\[303a.4\]]bcom ldan 'das chos 'di mngon sum du ma gyur pa 'di 'dra ba'i bstan pa ston par nus pa ma mchis so/_/bcom ldan 'das kyis bka' stsal pa/_rab 'byor de de bzhin no/_/ji skad smras pa de bzhin te/_bu mo rin chen gyis ni phyir mi ldog pa'i phyag rgyas btab pa/_bzod pa rab tu thob pa/_
[\[303a.5\]]theg pa chen po'i gting thob pa'o/_/de nas bcom ldan 'das la bu mo rin chen gyis 'di skad ces gsol to/_/bcom ldan 'das theg pa chen po theg pa chen po zhes bgyi ba ci'i slad du theg pa chen po zhes bgyi/_de skad ces gsol pa dang /_bcom ldan 'das kyis bu mo rin chen la 'di skad 
[\[303a.6\]]ces bka' stsal to/_/bu mo theg pa chen po de ni sems can thams cad la skabs 'byed pas rgya che ba'o/_/dge ba'i rtsa ba thams cad kun du ston pas theg pa de ni sgrib pa med pa'o/_/nyon mongs pa'i mun pa mun nag dang bral bas theg pa de ni dri ma med pa'o/_/thams cad du rnam par 
[\[303a.7\]]grol ba'i sgo'i mtshan nyid yin pas theg pa de ni kun du snang ba'o/_/gdod ma nas kun nas nyon mongs pa can ma yin pas theg pa de ni 'od gsal ba'o/_/bag chags dang bral ba'i phyir theg pa de ni yongs su dkar ba'o/_/tshul khrims kyi phung po shin tu bsrungs pa'i phyir theg pa de ni yongs 
[\[303b\]]
[\[303b.1\]]su dag pa'o/_/ting nge 'dzin gyi phung po shin tu brtags pa'i phyir theg pa de ni mnyam par legs par gnas pa'o/_/shes rab kyi phung pos legs par brtags pa'i phyir theg pa de ni zag pa med pa'o/_/rnam par grol ba'i phung po shin tu dkar bar byas pa'i phyir theg pa de ni nges par grol ba'o/_/
[\[303b.2\]]rnam par grol ba'i ye shes mthong ba shin tu rtogs pa'i phyir theg pa de ni chos thams cad mnyam pa nyid du ston pa'o/_/stobs bcus shin tu yongs su zin pas theg pa de ni mi thul ba'o/_/mi 'jigs pa bzhis seng ge'i sgra sgrogs pa'i phyir theg pa de ni 'jigs pa med pa'o/_/
[\[303b.3\]]sangs rgyas kyi chos ma 'dres pa [{]bcwa [,]bco [}]brgyad kyis shin tu yongs su zin pas theg pa de ni byin gyi rlabs thogs pa med par 'gro ba'o/_/sems can thams cad la byams pa'i sems kyi phyir theg pa de ni mnyam pa'o/_/chos dang 'thun pas bdud dang phas kyi rgol ba thams cad tshar gcod pa'i phyir theg 
[\[303b.4\]]pa de ni chos chos dang 'thun pas nges par 'joms pa'o/_/bdud kyi phyogs thams cad las rnam par rgyal bas theg pa de ni rnam par 'jig par byed pa'o/_/theg pa de ni nyon mongs pa'i bdud rab tu zhi bar byed pa'o/_/theg pa de ni phung po'i bdud yongs su shes pa'o/_/theg pa de ni 'chi 
[\[303b.5\]]bdag gi bdud dang bral ba'o/_/theg pa de ni lha'i bu'i bdud rnam par spangs pa'o/_/sbyin pa'i pha rol tu phyin pa yongs su rdzogs pas theg pa de ni 'byor pa'o/_/tshul khrims kyi pha rol tu phyin pa yongs su rdzogs pas theg pa de ni yongs su gdung ba med pa'o/_/bzod pa'i pha rol tu phyin pa 
[\[303b.6\]]yongs su rdzogs pas theg pa de ni bdud dang phyir rgol ba bcom pa'o/_/brtson 'grus kyi pha rol tu phyin pa yongs su rdzogs pas theg pa de ni brtan pa mi phyed pa'o/_/drang po ma yin pa dang snyom las thams cad dang bral bas theg pa de ni skyon med pa'o/_/bsam gtan gyi pha rol tu phyin pa yongs 
[\[303b.7\]]su rdzogs pas theg pa de ni sems kyi gdung ba'i skyon dang bral ba'o/_/theg pa de ni lam bzang po thams cad kyi gnas su 'gro ba'o/_/shes rab kyi pha rol tu phyin pa yongs su rdzogs pa'i phyir theg pa de ni thams cad la mkhas pa dang /_thams cad la mkhyen pa'i ye shes dang /_'jig 
[\[304a\]]
[\[304a.1\]]rten pa thams cad dang /_'jig rten las 'das pa'i chos thams cad so so yang dag par rig pa'o/_/thabs la mkhas pa yongs su rdzogs pa'i phyir theg pa de ni theg pa thams cad kyis ci rigs par 'byung ba'o/_/mya ngan las 'das pa'i 'gros kyis theg pa de ni 
[\[304a.2\]]'ong ba dang /_'gro ba med pa'o/_/'phags pa'i lam yan lag brgyad pa gya nom pas theg pa de ni bde bar 'gro ba'o/_/zhi gnas dang lhag mthong gi rlung gi shugs dang ldan pas theg pa de ni byin gyi rlabs kyis 'gro ba'o/_/phas kyi rgol ba thams cad kyis bltar mi 
[\[304a.3\]]mthong bas theg pa de ni dbang po dang /_stobs dang /_byang chub kyi yan lag gi kha khyer gyis yongs su bskor ba'o/_/sangs rgyas kyi zhing thams cad bde bar lta ba'i phyir theg pa de ni rdzu 'phrul gyi rkang pa bzhis 'gro ba'o/_/dge ba'i chos thams cad dang ldan pa'i phyir theg pa 
[\[304a.4\]]de ni yang dag par spong ba la mnyam par legs par gnas pa'o/_/bar mi phyed pas theg pa de ni dran pa nye bar gzhag pa shin tu yongs su sbyang ba byas pa'o/_/zag pa med pa'i chos 'ong ba'i phyir theg pa de ni khams gsum las byung ba'o/_/'dus byas kyi khams kyi snang 
[\[304a.5\]]ba thob pas theg pa de ni 'dus byas kyi khams 'dus ma byas pa'o/_/nyan thos dang rang sangs rgyas thams cad kyi theg pa mi 'dod pas theg pa de ni byang chub kyi sems mi brjed cing kha lo sgyur te legs par khrid pa'o/_/spyi gtsug bltar mi mthong bas theg pa de ni mngon par 
[\[304a.6\]]'phags pa'o/_/theg pa de ni bsod nams kyi tshogs kyis brgyan pa'o/_/theg pa de ni ye shes kyi tshogs kyis sems can gyi bsam pa rab tu shes pa'o/_/gtan pa med pa'i mchod sbyin byed pas theg pa de ni sgo phye ba'o/_/sangs rgyas kyi ye shes mnyam pa'i phyir theg 
[\[304a.7\]]pa de ni ro gcig pa'o/_/grags pa phyogs bcur grags pa'i phyir theg pa de ni bsgrags pa'o/_/legs par byas pa'i las kyi phyir theg pa de ni lha thams cad kyis phyag byas pa'o/_/bsngags pa mtha' yas pas theg pa de ni brgya byin dang /_tshangs pa dang /_'jig rten 
[\[304b\]]
[\[304b.1\]]skyong ba thams cad kyis mngon par bstod pa'o/_/sbyin pa sngon du 'gro bas theg pa de ni ser sna can rnams la gtong ba sbyin pa'o/_/snying rje chen pos shin tu zin pas theg pa de ni ngang tshul ngan pa rnams la tshul khrims sbyin pa'o/_/sems can thams cad la khong khro ba'i 
[\[304b.2\]]sems med pas theg pa de ni gnod pa'i sems dang ldan pa rnams bzod pa sbyin pa'o/_/go cha brtan pa mi 'dor bas theg pa de ni le lo can rnams la brtson 'grus sbyin pa'o/_/sems dul zhing zhi la las su rung bas theg pa de ni sems g.yeng ba rnams la bsam gtan sbyin pa'o/_/
[\[304b.3\]]sems can thams cad thos pa la sbyor bas theg pa de ni shes rab 'chal pa rnams la shes rab sbyin pa'o/_/sdig pa thams cad mi byed pas theg pa de ni bde ba thams cad sgrub cing sdug bsngal thams cad sel ba'o/_/theg pa de ni chags pa med pa'i ye shes kyis sangs 
[\[304b.4\]]rgyas kyi ye shes dang /_chags pa med pa'i ye shes kun du ston pa/_theg pa thams cad kyi spyi bor phyin pa ste/_de'i phyir theg pa chen po zhes bya'o/_/chos kyi rnam grangs 'di bshad pa na srog chags khri nyis stong ni bla na med pa yang dag par rdzogs pa'i byang chub tu sems bskyed nas/_
[\[304b.5\]]'di skad ces bdag kyang theg pa chen po la zhugs te/_sems can tshad ma mchis pa theg pa chen po 'di la dgod par bgyi'o zhes smras so/_/de nas bcom ldan 'das la bu mo rin chen gyis 'di skad ces gsol to/_/bcom ldan 'das gang gis thams cad mkhyen par myur du 
[\[304b.6\]]nges par mi 'byung ba theg pa chen po'i bar du gcod pa gang lags/_de skad ces gsol pa dang /_bcom ldan 'das kyis bu mo rin chen la 'di skad ces bka' stsal to/_/bu mo theg pa chen po'i bar du gcod pa sum cu rtsa gnyis te/_bar du gcod pa de dag gis thams cad mkhyen 
[\[304b.7\]]pa myur du nges par mi 'byung ngo /_/sum cu rtsa gnyis gang zhe na 'di lta ste/_nyan thos kyi theg pa 'dod pa dang /_rang sangs rgyas kyi theg pa 'dod pa dang /_brgya byin dang /_tshangs pa nyid mngon par 'dod pa dang /_skye ba la gnas te tshangs par spyod pa dang /_dge ba'i rtsa ba gcig la chags 
[\[305a\]]
[\[305a.1\]]pa dang /_longs spyod bdog pa rnams la ser sna byed pa dang /_sems can rnams la mnyam par mi sbyin pa dang /_tshul khrims lhod pa dang /_byang chub kyi sems mi srung ba dang /_gnod sems dang khong khro ba bag la nyal bar byed pa dang /_sems zhum pa dang brjed ngas 
[\[305a.2\]]pa dang /_thos pa don du mi gnyer ba dang /_dpyod pa med pa dang /_'phags pa ma yin pa dang /_nga rgyal las kyang nga rgyal 'phel ba dang /_lus dang ngag dang /_sems kyi las yongs su ma dag pa dang dam pa'i chos mi srung ba dang /_slob dpon chos 'chab pa dang /_bsdu ba'i dngos po 
[\[305a.3\]]rnams 'dor ba dang /_yang dag par dga' bar 'gyur ba'i chos gtong ba dang /_sdig pa'i grogs po sten pa dang /_byang chub tu yongs su mi sngo ste/_phung po gsum pa dang mi 'thun pa dang /_dge ba'i rtsa ba chung ngus rlom sems su byed pa dang /_thabs med par lhung ba'i blo 
[\[305a.4\]]dang /_phyir zhing dkon mchog gsum gyi bsngags pa mi smra ba dang /_byang chub sems dpa' la gnod par sems pa dang /_ma thos pa'i chos spong ba dang /_bdud kyi las khong du mi chud pa dang /_'jig rten rgyang 'phen pa'i gsang tshig 'dzin pa dang /_sems can yongs su smin par mi 
[\[305a.5\]]byed pa dang /_'khor bas yongs su skyo ba ste/_bu mo sum cu rtsa gnyis po de dag ni theg pa chen po'i bar du gcod pa yang dag phul yin te/_bar du gcod pa de dag gis thams cad mkhyen par myur du nges par mi 'byung ngo /_/de lta mod kyi 'on kyang bu mo theg pa chen po'i yon tan ji tsam 
[\[305a.6\]]pa bar du gcod pa yang de tsam mo/_/de ci'i phyir zhe na/_'dus byas kyi skyon ji tsam pa theg pa chen po'i bar du gcod pa yang de tsam mo/_/mya ngan las 'das pa'i yon tan ji tsam pa theg pa chen po'i yon tan dang bsngags pa yang de tsam mo/_/theg pa chen po'i yon tan dang bsngags pa 
[\[305a.7\]]ji tsam pa de bzhin gshegs pas sems kyi nye ba'i nyon mongs pa rab tu mkhyen pa yang de tsam ste/_de dag thams cad ni theg pa chen po'i bar du gcod pa'o/_/de bzhin gshegs pas sangs rgyas kyi yon tan rab tu mkhyen pa ji tsam pa theg pa chen po'i bsngags pa dang yon 
[\[305b\]]
[\[305b.1\]]tan yang de tsam mo/_/bu mo de lta bas na ci nas kyang byang chub sems dpa' sems dpa' chen pos theg pa chen po'i nyon mongs par gyur pa'i chos yongs su spang bar bya'o/_/chos gang dag gis theg pa chen po rnam par dag par 'gyur ba'i chos de dag la bsten par bya/_bsgom par 
[\[305b.2\]]bya/_mang du bya'o/_/de la theg pa chen po rnam par dag par 'gyur ba'i chos de gang zhe na/_bu mo chos sum cu rtsa gnyis po 'di dag ni theg pa chen po rnam par dag par 'gyur ba ste/_sum cu rtsa gnyis gang zhe na 'di lta ste/_gsol ba ma btab par sems can thams cad la dge ba'i bshes 
[\[305b.3\]]gnyen du gyur pa dang /_gzhan gyis byas pa rnams la mngon par dga' ba med pa dang /_dge ba'i rtsa ba'i tshogs thams cad la bsam pa brtan pa dang /_bya ba thams cad yongs su grub pa la zhum pa med pa dang /_bsam pa dag pas sems rnyog pa med pa dang spyod lam thams cad 
[\[305b.4\]]du rnam par mi rtog pas lus yongs su dag pa dang /_ji skad smras pa de bzhin du byed pas ngag yongs su dag pa dang /_byang chub kyi sems mi 'dor bas sems yongs su dag pa dang /_lan la mi re bas sbyin pa yongs su dag pa dang /_ngang tshul ngan pa yongs su skyob pas 
[\[305b.5\]]tshul khrims yongs su dag pa dang /_lus dang srog la mi lta bas bzod pa yongs su dag pa dang /_stobs bcu dang mi 'jigs pa bzhi yongs su rdzogs par byed pas/_brtson 'grus yongs su dag pa dang /_nyon mongs pa thams cad kyis zil gyis mi non pas bsam 
[\[305b.6\]]gtan yongs su dag pa dang /_bag chags thams cad yang dag par 'joms pas shes rab yongs su dag pa dang /_bdud kyi las thams cad yongs su spong bas sems pa dang /_kha 'og tu lus 'khrus par byed pas yi dam la brtan pa dang /_sems can yongs su smin 
[\[305b.7\]]par byed pas bsdu ba'i dngos po rnams mi 'dor ba dang /_dam pa'i chos yongs su srung bas sangs rgyas la byas pa gzo ba dang /_byang chub kyi phyogs kyi chos rab tu rdzogs par byed pas yongs su mi skyo ba dang /_shes rab dang /_ye shes rab tu rdzogs par bya ba'i phyir thos pas mi 
[\[306a\]]
[\[306a.1\]]ngoms pa dang /_gong ma'i khyad par khong du chud pas de la mi chags pa dang /_spyi gtsug bltar mi mthong bar bya ba'i phyir nga rgyal med par nyan pa dang /_rgyu dang rkyen tshogs pa shin tu mthong ba'i phyir chos thams cad dang 'gal ba med pa dang /_'phags pa'i nor bdun rab tu thob 
[\[306a.2\]]pa'i phyir dbul ba med pa dang /_bdag la dbang bas rang dbang yod de bran ma yin pa dang /_bsod nams dang ye shes kyi tshogs mngon par bsgrubs pa'i mngon par shes pa rnams kyis sems can thams cad kyi nyon mongs pa zhi bar byed pa dang /_de bzhin gshegs pa'i rig 
[\[306a.3\]]pa dang /_rnam par grol ba bsgrubs pas zhi gnas kyi tshogs dang /_lhag mthong gi tshogs dang /_stong pa nyid dang /_mtshan ma med pa dang /_smon pa med pa sgom pa'i phyir rnam par thar pa'i sgo gsum gyi sgo mo kun du ston pa dang /_sems can thams cad 
[\[306a.4\]]snyed kyi ye shes khong du chud pas nang nye bar zhi ba dang /_mi skye ba'i chos la bzod pa'i phyir zad pa dang mi skye ba shes pa dang /_chos thams cad la nan tan snying por byed cing gnas pa lung bstan pa ste/_bu mo chos sum cu rtsa gnyis po de dag ni theg pa chen po rnam par dag par 
[\[306a.5\]]'gyur ba'o/_/theg pa chen po rnam par dag pa'i le'u'i chos kyi rnam grangs 'di bshad pa na lha dang mi'i skye dgu srog chags bdun khri nyis stong ni bla na med pa yang dag par rdzogs pa'i byang chub tu sems bskyed do/_/byang chub sems dpa' khri nyis stong ni mi skye ba'i chos la bzod 
[\[306a.6\]]pa rab tu thob par gyur to/_/steng gi bar snang las kyang lha brgya stong gis ca co dang /_ga zha'i sgra phyung ste me tog kyang gtor/_sil snyan yang dkrol nas gang theg pa chen po'i yon tan dang bsngags pa bstan pa'i chos kyi sgo'i le'u 'di thos la thos nas kyang mos pa dang mos nas 
[\[306a.7\]]kyang len cing 'dzin te/_/yang dag par nan tan byed pa'i sems can de dag ni sangs rgyas kyi yon tan la nges par gnas par 'gyur ro zhes ched du brjod pa de skad ched du brjod do/_/de nas bcom ldan 'das la lha'i dbang po brgya byin dang /_mi mjed kyi bdag po tshangs pa dang /_
[\[306b\]]
[\[306b.1\]]rgyal po chen po bzhis 'di skad ces gsol to/_/bcom ldan 'das kye ma'o ji tsam du chos kyi rnam grangs don mang po dang ldan pa/_sgrib pa'i nyon mongs pa zhi bar bgyid pa/_nges pa'i don dang ldan pa/_bdud dang phyir rgol ba bcom pa/_phas kyi rgol ba thams cad rab tu 
[\[306b.2\]]'dul ba/_sangs rgyas kyi chos thams cad kun du 'dzin pa/_shin tu gdon mi 'tshal ba/_zab mo nges pa'i tshig bstan pa 'di bstan pa ngo mtshar to/_/bcom ldan 'das bdag cag gis kyang chos kyi rnam grangs 'di blang bar bgyi/_gzung bar bgyi'o/_/chos kyi rnam grangs 
[\[306b.3\]]'di chos smra ba gang gi sug par mchis pa dang /_mdzod du tshud pa dang /_glegs bam du mchis par 'gyur ba dang /_lha dang /_klu dang /_gnod sbyin dang /_dri za gang dag chos kyi rnam grangs 'di la mos pa dang /_'dzin par 'gyur ba de dag yongs su gzung ba'i sug las bgyi'o/_/
[\[306b.4\]]gang sems sdang bas skabs tshol ba de dag ci nas kyang chos smra ba de dag ci lta bur mi 'gyur bar shin tu tshar dgum par bgyi'o/_/de nas bcom ldan 'das kyis lha'i dbang po brgya byin dang /_mi mjed kyi bdag po tshangs pa dang /_'jig rten skyong ba bzhi la legs so zhes bya ba gnang 
[\[306b.5\]]ste grogs po dag chos smra ba yongs su gzung ba'i phyir dam bcas par gyur pa ni legs so legs so/_/grogs po dag chos smra ba yongs su gzung bas/_dam pa'i chos yongs su gzung ba yin no/_/dam pa'i chos yongs su gzung bas sems can thams cad yongs su 
[\[306b.6\]]gzung ba byas pa yin no/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo bu mo rin chen gyis dam pa'i chos yongs su dris pa'i chos kyi rnam grangs 'di zung shig_/chongs shig_/lhogs shig_/gzhan la yang rgya 
[\[306b.7\]]cher rab tu ston cig_/kun dga' bo byang chub sems dpa' sbyin pa la mos pa/_dmigs pa la gnas pa'i bzod pas bskal pa brgya stong du sbyin pa byin pa bas gang yang byang chub sems dpa' gzhan zhig chos kyi rnam grangs 'di la zhugs te/_gzhan dag la yang rab tu ston cing /_
[\[307a\]]
[\[307a.1\]]sems can rab tu thar bar bya ba la dmigs nas snying rje chen po la gnas pa dang /_gang byams pa chen po dang ldan zhing chos nges par sems pa'i bzod pa la rab tu zhugs na/_de de bas bsod nams ches mang du 'phel te/_'di ltar theg pa chen po la ches myur du nges par 'byung bar 'gyur ro/_/
[\[307a.2\]]de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das bdag gis chos kyi rnam grangs 'di gzung lags na/_bcom ldan 'das chos kyi rnam grangs 'di'i ming ci lags/_'di ci ltar gzung bar bgyi/_bcom ldan 
[\[307a.3\]]'das kyis bka' stsal pa/_kun dga' bo de bas na chos kyi rnam grangs 'di bden pa dang /_chos dang /_don dang /_'dul ba la mkhas pa'i sgo'i le'u zhes bya bar zung shig_/yon tan rin po che mtha' yas par sems bskyed pa bstan pa zhes bya ba dang /_de bzhin gshegs pa'i stobs dang /_mi 
[\[307a.4\]]'jigs pa dang /_sangs rgyas kyi chos ma 'dres pa dang /_mtshan rab tu dbye ba bstan pa zhes bya ba dang /_byang chub sems dpa'i chos spyod pa mtha' dag ces bya ba dang /_phyir mi ldog pa'i phyag rgya bstan pa zhes bya ba dang /_theg pa chen po'i man ngag ces bya ba dang /_'dul ba'i le'u zhes bya ba dang /_bu mo rin chen 
[\[307a.5\]]gyis zhus pa zhes bya bar yang zung shig_/kun dga' bo khyod kyis chos kyi sgo'i le'u 'di bzung zhing /_gzhan dag la yang bshad na yon tan gyi chos dpag tu med pa la chos kyi snang ba thob par 'gyur ro/_/sems can rnams la sangs rgyas kyi mdzad pas nye bar gnas par 'gyur ro/_/de ci'i phyir zhe na/_'das pa dang /_ma 
[\[307a.6\]]byon pa dang /_da ltar byung ba'i sangs rgyas bcom ldan 'das rnams kyi byang chub ni 'dir 'dus pa'i phyir ro/_/bcom ldan 'das kyis de skad ces bka' stsal pa dang /_tshe dang ldan pa kun dga' bo dang /_bu mo rin chen dang /_lha dang mi dang lha ma yin dang dri zar bcas pa'i 'jig rten bcom ldan 'das kyis gsungs pa la 
[\[307a.7\]]yi rangs te mngon par bstod do//_//'phags pa theg pa chen po'i man ngag ces bya ba theg pa chen po'i mdo rdzogs sto//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sde la sogs pas bsgyur cing zhus te gtan la phab pa//_//
[\[307b\]]
[\[307b.1\]{D170}]@##/_/rgya gar skad du/_Ar+ya shrI ma tI brAh+ma NI pa ri pr-its+tshA nA ma ma hA yA na sU tra/_bod skad du/_'phags pa bram ze mo dpal ldan mas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag 
[\[307b.2\]]gis thos pa dus gcig na/_bcom ldan 'das bA rA Na sI na drang srong lhung ba [{]ri dgas [,]ri dwags [}]kyi nags na/_dge slong bdun brgya tsam gyi dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs so/_/de nas bcom ldan 'das 
[\[307b.3\]]snga dro'i dus kyi tshe chos gos dang sham thabs mnabs te lhung bzed bsnams nas/_phyi bzhin 'brang ba'i dge slong tshe dang ldan pa kun dga' bo dang /_byang chub sems dpa' sems dpa' chen po ma pham pa dang /_thabs cig tu grong khyer bA rA Na sIr bsod snyoms kyi phyir gshegs so/_/
[\[307b.4\]]de nas bcom ldan 'das grong khyer bA rA Na sIr mthar 'chags su bsod snyoms mdzad cing /_bram ze mo dpal ldan ma'i khyim ga la ba der gshegs te byon nas/_bsod snyoms kyi phyir phyogs gcig tu bzhugs pa dang /_bram ze mo dpal ldan mas bcom ldan 'das mdzes pa dad par 
[\[307b.5\]]bya ba/_dbang po zhi ba/_thugs zhi ba/_dul ba dang zhi gnas kyi pha rol du son pa/_zhi gnas mchog gi pha rol du byon pa/_zhi ba dul ba/_bsrungs pa dang /_sdig pa med pa dbang po dul ba/_kha dog bzang po rgyas pa mchog dang ldan pa/_mtsho ltar dang zhing gsal la rnyog pa med pa/_
[\[307b.6\]]gser gyi mchod sdong ltar mngon par 'phags pa mi bskyod pa/_mi g.yo ba/_brnyes pa dpal gyis 'bar ba/_lham me/_lhan ne/_lhang nge zhing gshegs pa rgyang ring po de nyid nas mthong ngo /_/mthong nas kyang sems dang bar gyur te/_de sems dang bas bcom ldan 'das ga la ba der song ste phyin nas/_
[\[307b.7\]]bcom ldan 'das kyi zhabs dang /_byang chub sems dpa' sems dpa' chen po ma pham pa'i rkang pa la phyag 'tshal nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_bcom ldan 'das legs par byon to/_/
[\[308a\]]
[\[308a.1\]]bcom ldan 'das legs par byon to/_/bcom ldan 'das gdan bshams pa 'di la bzhugs su gsol zhes gsol pa dang /_bcom ldan 'das dang byang chub sems dpa' sems dpa' chen po ma pham pa so so ci rigs par bzhugs so/_/de nas bram ze mo 
[\[308a.2\]]dpal ldan mas bcom ldan 'das dang /_byang chub sems dpa' sems dpa' chen po ma pham pa bde bar bzhugs par rig nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das grong khyer bA 
[\[308a.3\]]rA Na sIr drang srong lhung ba [{]ri dgas [,]ri dwags [}]kyi nags 'dir bcom ldan 'das kyis chos kyi 'khor lo bskor to zhes bdag gis thos na/_bcom ldan 'das bcom ldan 'das kyis gang bskor ba'i chos ji lta bu zhig lags de skad ces gsol pa dang /_bcom ldan 'das kyis bram ze mo dpal ldan 
[\[308a.4\]]ma la 'di skad ces bka' stsal to/_/dpal ldan ma ma rig pa'i rkyen gyis 'du byed rnams/_'du byed rnams kyi rkyen gyis rnam par shes pa dang /_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_
[\[308a.5\]]reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang smre sngags 'don pa dang /_sdug bsngal ba dang /_yid mi bde ba dang /_'khrugs pa rnams 
[\[308a.6\]]'byung ste/_de ltar sdug bsngal gyi phung po chen po 'ba' zhig po 'di dag 'byung bar 'gyur ro/_/ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 
[\[308a.7\]]'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 
[\[308b\]]
[\[308b.1\]]'gag_/skye ba 'gags pas rga shi dang mya ngan dang smre sngags 'don pa dang /_sdug bsngal ba dang /_yid mi bde ba dang /_'khrugs pa rnams 'gags te/_de ltar sdug bsngal gyi phung po chen po 'ba' zhig po 'di 'gag par 'gyur ro zhes bya ba dpal ldan ma dge sbyong ngam/_bram 
[\[308b.2\]]ze'am/_lha'am/_bdud dam/_tshangs pa'am/_sus kyang chos dang 'thun par 'jig rten du ma bskor ba'i chos kyi 'khor lo 'di grong khyer bA rA Na sIr drang srong lhung ba [{]ri dgas [,]ri dwags [}]kyi nags su de bzhin gshegs pas bskor to/_/de skad ces bka' stsal pa dang /_bram ze mo dpal ldan 
[\[308b.3\]]mas bcom ldan 'das la 'di skad ces gsol to/_/bcom ldan 'das ci ma rig pa nang na mchis sam/_slad rol na mchis/_bcom ldan 'das kyis bka' stsal pa/_dpal ldan ma de ni ma yin no/_/gsol pa/_bcom ldan 'das gal te ma rig pa nang dang slad rol na 
[\[308b.4\]]ma mchis pa lags na ma mchis pa de ji ltar 'du byed rnams kyi rkyen du 'gyur te/_bcom ldan 'das chos gang yang 'jig rten pha rol na mchis lags sam/_bka' stsal pa/_dpal ldan ma de ni ma yin no/_/gsol pa/_bcom ldan 'das ma rig pa'i rnam pa mchis lags sam/_
[\[308b.5\]]bcom ldan 'das kyis bka' stsal pa/_dpal ldan ma de ni med de/_dpal ldan ma ma rig pa ni yang dag pa ma yin pa'i rnam par 'byung gi yang dag pa'i rnam par ni mi 'byung ngo /_/dpal ldan ma ma rig pa ni phyin ci log gi rnam par 'byung gi/_phyin ci ma log pa'i rnam par mi 
[\[308b.6\]]'byung ngo /_/gsol pa/_bcom ldan 'das ma rig pa ma mchis na/_'du byed rnams ci las 'byung /_sdug bsngal yang ci las 'byung /_bcom ldan 'das 'di lta ste dper na zhugs shing n+ya gro d+ha'i rtsa ba ma mchis na de'i yal ga dang /_lo ma dang /_yal ga phre'u ci ltar 
[\[308b.7\]]mngon par 'gyur/_bcom ldan 'das de bzhin du ma rig pa ma byung zhing mchis pa ma lags na ma rig pa 'du byed rnams kyi rkyen kyang lags par ji ltar 'tshal bar 'gyur/_bcom ldan 'das kyis bka' stsal pa/_de bzhin te/_dpal ldan ma rang gi mtshan nyid stong pa nyid kyis 
[\[309a\]]
[\[309a.1\]]chos thams cad stong na byis pa so so'i skye bo thos pa dang mi ldan pa mi shes pa ma rtogs pa dag las mngon par 'du byed de/_las rnams yod pas srid pa mngon par 'grub par byed do/_/srid pa yod pas sdug bsngal myong bar zad de/_'di la las mngon par 'du byed pa 
[\[309a.2\]]yang su yang med cing srid pa mngon par 'grub par byed pa yang med de/_de ni chos rnams kyi don dam pa'o/_/dpal ldan ma 'on kyang sems can rnams ji ltar don dam pa rtogs par 'gyur snyam nas tha snyad nye bar bzung ste/_de bzhin gshegs pa dgra bcom pa yang dag par 
[\[309a.3\]]rdzogs pa'i sangs rgyas rnams sems can rnams la chos ston to/_/dpal ldan ma tha snyad ni yang dag pa ma yin te/_de ci'i phyir zhe na/_de la khong du chud par byed pa po yang med/_de la shes par byed pa yang med pa'i phyir ro/_/dpal ldan ma 'di lta ste dper na/_de bzhin 
[\[309a.4\]]gshegs pas sprul pa sprul te/_de bzhin gshegs pas sprul pa des kyang sprul pa gzhan sprul na de la de bzhin gshegs pas sprul pa yang gsog ste [{]brdzun [,]rdzun [}]pa slu ba'i chos can no/_/sprul pas sprul pa gang yin pa de yang gsog ste/[ {]brdzun [,]rdzun [}]pa slu ba'i chos can no/_/dpal 
[\[309a.5\]]ldan ma de bzhin du gang gis chos mngon par 'dus byas pa de yang gsog ste/[ {]brdzun [,]rdzun [}]pa slu ba'i chos can no/_/chos gang mngon par 'du bya ba de yang gsog ste/[ {]brdzun [,]rdzun [}]pa slu ba'i chos can no/_/gsol pa 'di lta ste/_bcom ldan 'das kyis stong pa nyid kyi 'khor lo dang /_nges 
[\[309a.6\]]par 'byin pa'i 'khor lo dang /_nges par 'byed pa'i 'khor lo dang /_bsam gyis mi khyab pa'i 'khor lo dang /_bskor ba ma lags pa'i 'khor lo dang /_mtshungs pa ma mchis pa'i 'khor lo dang /_ji lta ba bzhin gyi 'khor lo dang /_skye ba ma mchis pa'i 'khor lo dang /_dngos po 
[\[309a.7\]]ma mchis pa'i 'khor lo dang /_mtshan nyid ma mchis pa'i 'khor lo 'di bskor ba ni nam mkha'i 'khor lo 'di bskor lags so/_/de nas bram ze mo dpal ldan mas tsan dan gyi phye ma spar gang blangs te/_bcom ldan 'das kyi zhabs la gtor nas tshig 'di skad ces bcom ldan 
[\[309b\]]
[\[309b.1\]]'das dge ba'i rtsa ba 'dis bdag ma 'ongs pa'i dus na 'di lta ste/_stong pa nyid kyi 'khor lo nas mtshan nyid ma mchis pa'i 'khor lo'i bar du chos kyi 'khor lo 'di lta bu bskor bar gyur cig ces smras so/_/de nas bcom ldan 'das kyis de'i tshe 'dzum pa mdzad do/_/'di ni sangs 
[\[309b.2\]]rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer kha dog du ma kha dog sna tshogs 'di lta ste/_sngon po dang /_ser po dang /_dkar po dang /_dmar po dang /_btsod ka dang /_shel dang /_dngul gyi kha dog lta bu 
[\[309b.3\]]dag byung nas de dag gis 'jig rten gyi khams mtha' yas mu med pa dag snang bas khyab par byas te tshangs pa'i 'jig rten gyi bar du mngon par byung nas slar log ste/_bcom ldan 'das la lan gsum bskor ba byas nas bcom ldan 'das kyi dbu'i gtsug tu nub bo/_/de nas bcom 
[\[309b.4\]]ldan 'das la byang chub sems dpa' sems dpa' chen po ma pham pas 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa mi mdzad na 'dzum pa mdzad pa'i rgyu gang lags/_
[\[309b.5\]]rkyen gang lags/_de skad ces gsol pa dang /_bcom ldan 'das kyis byang chub sems dpa' sems dpa' chen po ma pham pa la 'di skad ces bka' stsal to/_/ma pham pa khyod kyis bram ze mo dpal ldan ma 'dis tsan dan gyi phye ma spar gang blangs te/_de bzhin gshegs pa'i zhabs la 
[\[309b.6\]]gtor ba mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_ma pham pa bram ze mo 'di dge ba'i rtsa ba 'dis bskal pa bye ba phrag brgyad cu rtsa bzhir ngan 'gro log par ltung 
[\[309b.7\]]bar mi 'gyur ro/_/sangs rgyas drug khri bzhi stong la bsti stang byed par 'gyur/_bla mar byed par 'gyur/_ri mor byed par 'gyur/_mchod pa byed par 'gyur/_de dag las chos kyang nyan par 'gyur/_thos nas 'dzin par 'gyur/_dam pa'i chos kyang yongs su 'dzin par 'gyur ro/_/
[\[310a\]]
[\[310a.1\]]de bzhin gshegs pa bzhugs pa'am/_yongs su mya ngan las 'das pa de dag la yang mchod pa chen po byed par 'gyur/_sems can grangs med dpag tu med pa dag kyang byang chub la 'god par 'gyur ro/_/de'i phyi ma'i tshe phyi ma'i dus su bdag snang ba zhes bya ba'i bskal pa 
[\[310a.2\]]la stong gsum gyi stong chen po'i 'jig rten gyi khams 'di nyid du de bzhin gshegs pa dgra bcom pa yang dag par rdzogs pa'i sangs rgyas chos snang ba zhes bya ba 'jig rten du 'byung bar 'gyur te/_de'i tshe'i tshad ni bskal pa stong tshang bar 'gyur ro/_/des sems can grangs med 
[\[310a.3\]]dpag tu med pa dag gi don byas nas phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro/_/de skad ces bka' stsal pa dang /_bcom ldan 'das la byang chub sems dpa' sems dpa' chen po ma pham pas 'di skad ces gsol 
[\[310a.4\]]to/_/bram ze mo dpal ldan ma'i sngon gyi dge ba'i rtsa ba gzhan yang mchis lags sam/_bka' stsal pa/_ma pham pa yod de/_bram ze mo dpal ldan ma bla na med pa yang dag par rdzogs pa'i byang chub 'di nyid 'dod pas sngon bud med kyi lus nyid la gnas nas de bzhin gshegs pa rnam par 
[\[310a.5\]]gzigs kyi sku la me tog gi phreng ba gsol to/_/de bzhin gshegs pa gtsug tor can gyi sku la yang chos gos gsol te/_de'i gsung rab la rab tu byung nas lo stong du tshangs par spyod pa spyad do/_/bcom ldan 'das de la zab mo'i gnas rnams kyang zhus so/_/de bzhin 
[\[310a.6\]]gshegs pa thams cad skyob nyan thos kyi dge 'dun dang bcas pa la yang zhal zas kyis tshim par byas so/_/bstabs par yang byas so/_/de bzhin gshegs pa 'khor ba 'jig la yang a ti mug ta ka'i me tog dag gis gtor nas/_bcom ldan 'das de las bslab pa'i gzhi 
[\[310a.7\]]lnga po dag blangs so/_/de bzhin gshegs pa gser thub la yang ji srid 'tsho'i bar du/_na bza' dang /_bshos dang /_gzims cha dang /_snyun gyi gsos sman dang /_yo byad rnams kyis mgron du gnyer te/_bcom ldan 'das des zla ba gnyis bshos gsol to/_/chags zung gcig kyang phul lo/_/
[\[310b\]]
[\[310b.1\]]bla na med pa yang dag par rdzogs pa'i byang chub 'di nyid 'dod pas de bzhin gshegs pa 'od srung la gser gyi phreng bas gtor te/_'di skad ces bdag bla na med pa yang dag par rdzogs pa'i byang chub tu lung bstan par ma gyur gyi bar du bud med kyi dngos po las ma gyur cig ces smras te/_ma pham pa 'di 
[\[310b.2\]]yang bram ze mo dpal ldan ma'i sngon gyi dge ba'i rtsa ba yin no/_/bcom ldan 'das kyis de skad ces bka' stsal nas/_byang chub sems dpa' sems dpa' chen po ma pham pa dang /_bram ze mo dpal ldan ma dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das 
[\[310b.3\]]kyis gsungs pa la mngon par bstod do//_//'phags pa bram ze mo dpal ldan mas zhus pa zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_pradz+nyA warma dang /_zhu chen gyi lots+tsha ba ban+de ye shes sde la sogs pas bsgyur cing zhus te gtan la phab pa//_//
[\[310b.4\]{D171}]@##/_/rgya gar skad du/_Ar+ya ma ha la li kA pa ri pr-its+tshA nA ma ma hA yA na sU tra/_bod skad du/_'phags pa bgres mos zhus pa zhes bya [(,]ba [)]theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das 
[\[310b.5\]]yul bi dzi na yul rgyu ba rgyu zhing dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu grong khyer chen po yangs pa can ga la ba der gshegs pa dang /_de'i tshe grong gi bud med rgan mo gtugs pa/_'khogs pa/_
[\[310b.6\]]na tshod las 'das par gyur pa/_skyes nas lo brgya nyi shu lon pa zhig dgon pa na rtswa sdud cing 'dug ste/_bud med des bcom ldan 'das mdzes pa/_dang bar byed pa dbang po dul ba/_thugs dul ba/_dul ba dang zhi gnas mchog brnyes pa/_sbas pa/_skyon med pa/_dbang po dul ba/_mtsho ltar dang zhing 
[\[310b.7\]]gsal la rnyog pa med pa/_gser gyi mchod sdong ltar mngon par 'phags pa/_dpal gyis lham me/_lhan ne/_lhang nge ba/_skyes bu chen po'i mtshan sum cu rtsa gnyis kyis legs par brgyan pa thag ring po nas byon pa mthong ngo /_/mthong nas kyang sems dad par gyur nas bcom ldan 'das la dad pa'i 
[\[311a\]]
[\[311a.1\]]sems kyis bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'dug ste/_bud med des bcom ldan 'das ga la ba de logs su thal mo sbyar ba btud nas/_
[\[311a.2\]]bcom ldan 'das la 'di skad ces gsol to/_/bcom ldan 'das skye ba gang nas mchis/_rga ba gang nas mchis/_gang du mchi/_bcom ldan 'das na ba gang nas mchis/_'chi ba gang nas mchis/_gang du mchi/_bcom ldan 'das gzugs gang nas mchis/_tshor ba dang /_'du shes dang 'du byed 
[\[311a.3\]]rnams dang /_rnam par shes pa gang nas mchis/_gang du mchi/_bcom ldan 'das sa'i khams gang nas mchis/_chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams gang nas mchis/_gang du mchi/_bcom ldan 'das mig gang nas 
[\[311a.4\]]mchis/_rna ba dang /_sna dang /_lce dang /_lus dang /_yid gang nas mchis/_gang du mchi/_bcom ldan 'das kyis bka' stsal pa/_sring mo skye ba gang nas kyang mi 'ong /_rga ba gang nas kyang mi 'ong /_gang du yang mi 'gro'o/_/sring mo na ba gang nas kyang mi 'ong /_'chi ba gang nas kyang mi 'ong /_gang du yang mi 'gro'o/_/sring mo gzugs gang 
[\[311a.5\]]nas kyang mi 'ong /_tshor ba dang /_'du shes dang /_'du byed rnams dang /_rnam par shes pa gang nas kyang mi 'ong /_gang du'ang mi 'gro'o/_/sring mo sa'i khams gang nas kyang mi 'ong /_chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams gang nas kyang mi 
[\[311a.6\]]'ong /_gang du yang mi 'gro'o/_/sring mo mig gang nas kyang mi 'ong /_rna ba dang /_sna dang /_lce dang /_lus dang /_yid gang nas kyang mi 'ong /_gang du yang mi 'gro'o/_/sring mo 'di lta ste/_dper na gtsub shing dang /_gtsub stan la yang brten la/_de bskyed pa'i mi'i rtsol ba la yang brten na me 'byung ste/_me de yang 
[\[311a.7\]]rtswa dang shing de bsregs nas rgyu med pa dang shi bar 'gyur ro/_/sring mo 'di ci snyam du sems/_me de gang nas 'ong /_gang du song /_gsol pa/_bcom ldan 'das zhugs de ni tshogs pa'i dbang gis byung /_tshogs pa dang bral bas 'gags te 'gum mo/_/bka' stsal pa/_sring mo de bzhin du chos thams 
[\[311b\]]
[\[311b.1\]]cad kyang tshogs pa'i dbang gis 'byung /_tshogs pa dang bral bas 'gags te/_'di la chos gang yang gang nas kyang 'ong ba'am/_gang du yang 'gro ba med do/_/sring mo 'di lta ste/_mig dang gzugs la brten nas/_mig gi rnam par shes pa byung yang mig gi rnam par shes pa de la skyed par byed pa yang 
[\[311b.2\]]med/_'gags par byed pa yang med/_gang du yang sogs pa med/_phung po gang las kyang 'ong ba'am/_'gro ba yang med la/_gang gi rnam par shes pa'i rkyen gyis las mngon par 'dus byas nas khams gsum du 'bras bu rnam pa gsum gyis 'bras bu nye bar ston te/_'bras bu de yang stong pa/_'ong ba 
[\[311b.3\]]med pa/_'gro ba med pa/_sus kyang ma bskyed pa/_sus kyang ma bkag pa ste/_sring mo chos thams cad ni rang bzhin gyis 'gags pa'o/_/de bzhin du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang /_chos rnams la rten nas yid kyi rnam par shes pa byung yang yid kyi rnam par shes pa 
[\[311b.4\]]de la skyed par byed pa yang med/_'gags par byed pa yang med/_gang yang sogs pa yang /_phung po gang las kyang 'ong ba'am/_'gro ba yang med la/_yid kyi rnam par shes pa'i rkyen gyis las mngon par 'du byas nas khams gsum du 'bras bu rnam pa gsum gyis 'bras bu nye bar ston te/_'bras 
[\[311b.5\]]bu de yang stong pa 'ong ba med pa 'gro ba med pa/_sus kyang ma bskyed pa/_sus kyang ma bkag pa ste/_sring mo chos thams cad ni rang bzhin gyis 'gags pa'o/_/sring mo 'di lta ste dper na/_shing dang /_pags pa dang /_dbyug gu la yang brten/_de skyed pa'i mi'i rtsol ba la yang brten nas rnga'i sgra 'byung ste/_rnga'i sgra de 
[\[311b.6\]]'das pa yang stong /_ma 'ongs pa yang stong /_da ltar byung ba yang stong ste/_sgra ni shing la yang mi gnas/_pags pa la yang mi gnas/_dbyug gu la yang mi gnas/_mi'i lag pa la yang mi gnas mod kyi/_'on kyang de'i rkyen gyis sgra 'dogs te/_gang sgra de 'dogs pa de yang stong pa/_'ong ba med pa/_'gro ba med pa/_
[\[311b.7\]]sus kyang ma bskyed pa/_sus kyang ma bkag pa ste/_sring mo chos thams cad ni rang bzhin gyis 'gags pa'o/_/sring mo de bzhin du chos thams cad ni rkyen gyi kho na la rag las pa ste/_'di ltar ma rig pa dang /_sred pa dang /_las dang /_rnam par shes pa'o/_/chos de dag yod na 'chi 'pho dang /_skye ba 'dogs te/_
[\[312a\]]
[\[312a.1\]]gang 'chi 'pho dang skye ba 'dogs pa de yang stong pa/_'ong ba med pa/_'gro ba med pa/_sus kyang ma bskyed pa/_sus kyang ma bkag pa ste/_sring mo chos thams cad ni rang bzhin gyis 'gags pa'o/_/sring mo de ltar sus rnga sgra'i tshul rab tu shes pa des stong pa nyid rab tu shes so/_/sus stong pa nyid 
[\[312a.2\]]rab tu shes pa des mya ngan las 'das pa rab tu shes so/_/sus mya ngan las 'das pa rab tu shes pa de/_tha snyad rnam pa sna tshogs kyis tha snyad 'dogs kyang dngos po gang la yang mngon par zhen pa med de/_bdag gi 'di dang /_de ni bdag go zhe'am/_sems can no zhe'am/_srog go zhe'am/_gso 
[\[312a.3\]]ba'o zhe'am/_skyes bu'o zhe'am/_gang zag go zhe'am/_shed las skyes so zhe'am/_shed bu'o zhe'am/_byed pa po zhe'am/_byed du 'jug pa po zhe'am/_len pa po zhe'am/_'dor ba po zhes de mngon par zhen pa med par chos ston/_chos rab tu ston/_yang dag pa'i mtha' ston/_yang dag pa'i mtha' rab tu 
[\[312a.4\]]ston to/_/sring mo 'di lta ste dper na ri mo mkhan nam/_ri mo mkhan gyi slob ma zhig gis ras bcos ma shin tu phyi bdar byas pa'am/_shing leb bam/_rtsig ngos shin tu phyi bdar byas pa zhig la tshon sna tshogs 'gyed cing gzugs kyi rnam pa gang dang gang 'dod pa 'di lta ste/_skyes pa'i gzugs kyi rnam pa'am/_
[\[312a.5\]]bud med kyi gzugs kyi rnam pa'am/_glang po che'i gzugs kyi rnam pa'am/_rta'i gzugs kyi rnam pa'am/_bong bu'i gzugs kyi rnam pa'am/_de dag yan lag dang /_nying lag dang /_dbang po thams cad ma tshang ba med par tshegs chung ngus mngon par sgrub cing 'dri ste/_mngon par sgrub par byed kyang /_de la chos 
[\[312a.6\]]gang yang ri mo mkhan gyi lag pa'am/_sems las gzugs su 'phos pa med mod kyi/_'on kyang de'i rkyen gyis gzugs 'dogs te/_gang gzugs 'dogs pa de yang stong pa/_'ong ba med pa/_'gro ba med pa/_sus kyang ma bskyed pa/_sus kyang ma bkag pa ste/_sring mo chos thams cad ni rang bzhin gyis 'gags 
[\[312a.7\]]pa'o/_/sring mo de bzhin du bsod nams su nye bar 'gro ba'i mngon par 'du byed pa rnams yod na 'di lta ste lha'am mi'i nang du bsod nams su nye bar 'gro ba'i lus mngon par grub kyang de la gang 'jig rten 'di nas 'jig rten pha rol tu 'pho ba ni rdul tsam yang med mod kyi 'on kyang mngon par 'du byed pa'i rkyen 
[\[312b\]]
[\[312b.1\]]gyis skye ba sna tshogs yod de/_skye mched yod pa'i lus su rnam par rig go/_/de bzhin du bsod nams ma yin par nye bar 'gro ba'i 'du byed rnams yod na 'di lta ste/_sems can dmyal ba'am/_dud 'gro'i skye gnas sam/_gshin rje'i 'jig rten nam/_lha ma yin rnams su bsod nams ma yin pa'i 
[\[312b.2\]]lus mngon par 'grub kyang de la gang 'jig rten 'di nas 'jig rten pha rol tu 'pho ba ni rdul tsam yang med mod kyi/_'on kyang mngon par 'du byed pa'i rkyen gyis skye ba sna tshogs yod de/_skye mched yod pas lus su rnam par rig go/_/sring mo 'di lta ste dper na klu rnams kyi klu'i mthus sprin gyi tshogs 
[\[312b.3\]]rgya chen po 'byung ste/_sprin gyi dra ba de dag gis sa khebs par byas nas char chen po rgya cher 'bebs te/_char chen po rgya cher phab nas kyang sgang dang gshongs ngoms par byed de/_sgang dang gshongs ngoms par byas nas/_slar 'gro yang de dag klu'i lus sam sems las byung ba yang med mod kyi/_klu rnams 
[\[312b.4\]]kyis klu'i mthu nyid kyis sprin gyi tshogs rgya chen po 'byung ngo /_/sring mo de bzhin du bsod nams su nye bar 'gro ba'i mngon par 'du byed pa yod na 'di lta ste/_lha'am mi'i nang du bsod nams su nye bar 'gro ba'i lus rnams mngon par 'grub bo/_/de bzhin du bsod nams ma yin par nye bar 'gro ba'i mngon par 
[\[312b.5\]]'du byed pa rnams yod na 'di lta ste sems can dmyal ba'am/_dud 'gro'i skye gnas sam/_gshin rje'i 'jig rten nam/_lha ma yin rnams su bsod nams ma yin par nye bar 'gro ba'i lus mngon par 'grub kyang de la mngon par 'du bya ba yang stong pa/_mngon par 'du byed pa po yang stong pa/_mngon par 
[\[312b.6\]]'du byed pa'i 'bras bu yang stong pa'o/_/sring mo mi g.yo bar nye bar 'gro ba'i mngon par 'du byed pa rnams yod na gzugs med pa rnams su rnam par shes pa mtshams sbyor te/_gang gis rnam par shes pa de gzugs med pa rnams su mtshams sbyor ba de yang stong pa/_gang rnam par shes pa de gzugs med pa rnams 
[\[312b.7\]]su mtshams sbyor ba de yang stong pa'o/_/de ci'i phyir zhe na/_sring mo chos thams cad ni ngo bo nyid kyis stong pa'i phyir te/_'on kyang chos rnams 'dogs so/_/mkhas pa rnams ni de la mngon par mi zhen te/_mngon par zhen pa med pas mi rtsod do/_/rtsod pa med pa ni dge sbyong gi chos kyi mchog go/_/gsol pa/_'di ltar bcom 
[\[313a\]]
[\[313a.1\]]ldan 'das kyis chos zab mo bka' stsal pas bcom ldan 'das bdag kyang chos 'di dag la shes rab kyi mig 'jug ste slar zhing yid gnyis ma mchis/_the tshom ma mchis so/_/bcom ldan 'das bdag sngon ni chos 'di dag ma thos pas the tshom mchis so/_/da ni bdag rgas/_/bdag 'khogs/_
[\[313a.2\]]bdag sdug bsngal/_bdag dbul/_bdag mgon ma mchis te/_bdag mi 'tsho zhing 'gum mi mnga'o/_/bcom ldan 'das bdag gis chos 'di thos pas 'di na rgas pa'am/_dbul ba'am/_bde ba'am/_nad ma mchis pa'am/_na ba'am/_phyug pa'am/_dbul ba gang yang ma mchis so/_/zhes bdag tu 'du shes pa 
[\[313a.3\]]dang bral bar gyur to/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das gang gi slad du bcom ldan 'das kyis chos kyi rnam grangs zab mo 'di lta bu bka' stsal pa/_des kyang 'di ltar rab tu btsal bas bud med 'di ni bsod nams dang ldan pa mkhas pa/_shes rab can 
[\[313a.4\]]gyi rang bzhin can lags pa snyam bdag bgyid do/_/bcom ldan 'das kyis bka' stsal pa/_kun dga' bo de de bzhin no/_/kun dga' bo ji skad smras pa de de bzhin te/_bud med 'di ni bsod nams dang ldan pa mkhas pa/_shes rab kyi rang bzhin can no/_/kun dga' bo bud med 'di tshe rabs lnga brgya'i bar du nga'i 
[\[313a.5\]]mar gyur te/_kun dga' bo ngas tshe rabs de dang de dag tu yang bud med 'di bla na med pa yang dag par rdzogs pa'i byang chub tu dge ba'i rtsa ba bskyed do/_/kun dga' bo nga bud med 'di la shin tu phangs par bya ba dang /_dang ba dang gus par gyur to/_/'di yang bdag gi bu spyad pa gang la spyod pa'i spyad pa de la bdag gis kyang spyad de/_theg 
[\[313a.6\]]pa bde ba'i bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam mo/_/gsol pa/_bcom ldan 'das 'di ci'i slad du 'di ltar dbul bar gyur/_bcom ldan 'das kyis bka' stsal pa/_kun dga' bo nga byang chub sems dpa'i spyad pa spyod pa na gang gi tshe bcom ldan 'das de bzhin 
[\[313a.7\]]gshegs pa dgra bcom pa yang dag par rdzogs pa'i sangs rgyas 'khor ba 'jig gi bstan pa la nga rab tu byung bar gyur pa de'i tshe kun dga' bo bud med 'di nga'i mar gyur te/_des 'dod pas nga ma btang nas de'i phyir nga za ma gcig zan bcad pa dang /_de'i 'og tu 'dis 'dod pas nga btang bar gyur te/_kun 
[\[313b\]]
[\[313b.1\]]dga' bo 'di las de'i rnam par smin pas de ltar dbul bar gyur to/_/kun dga' bo 'di ni 'di'i dbul ba'i tha ma yin te/_kun dga' bo bud med 'di ni 'di nas shi 'phos nas bcom ldan 'das yang dag par rdzogs pa'i sangs rgyas 'od dpag med kyi sangs rgyas kyi zhing 'jig rten gyi khams bde ba can du bud med kyi 
[\[313b.2\]]dbang po la 'dod chags dang bral nas skyes pa'i dbang po thob par gyur te/_der skyes nas sangs rgyas bcom ldan 'das grangs med dpag tu med cing bsam gyis mi khyab pa la mchod pa byed par 'gyur/_sems can grangs med dpag tu med cing bsam gyis mi khyab pa dag byang chub la 'dzud par 'gyur/_sems can 
[\[313b.3\]]grangs med dpag tu med cing bsam gyis mi khyab pa dag byang chub la yongs su smin par byed par 'gyur/_sems can grangs med dpag tu med cing bsam gyis mi khyab pa dag byang chub la 'god par 'gyur/_sems can grangs med dpag tu med cing bsam gyis mi khyab pa dag byang chub la bkod nas da 
[\[313b.4\]]ste bskal pa brgya stong phrag drug cu rtsa brgyad na/_stong gsum gyi stong chen po'i 'jig rten gyi khams 'di nyid du/_de bzhin gshegs pa dgra bcom pa yang dag par rdzogs pa'i sangs rgyas byang chub kyi yan lag gi me tog byed ces bya bar 'gyur te/_kun dga' bo sum cu rtsa gsum pa'i lha rnams kyi longs spyod dang /_
[\[313b.5\]]yongs su spyod pa ji lta ba bzhin du sangs rgyas kyi zhing de'i sems can rnams kyi longs spyod pa dang kun spyod pa/_de yang de dang 'dra bar 'gyur ro/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad bka' stsal to/_/nga yi mdun na 
[\[313b.6\]]thal sbyar gang 'dug pa/_/rgan mo 'di la kun dga' khyod ltos shig_/'di ni mi yi dam pa sangs rgyas 'gyur/_/byang chub yan lag me tog byed ces bya/_/'di ni bud med dngos po 'di spangs nas/_/bde ba can gyi 'jig rten khams su 'gro/_/rgyal ba tshe dpag med de bsnyen bkur nas/_/khams gsum rgyal ba 
[\[313b.7\]]mtshungs med sangs rgyas 'gyur/_/'jig rten khams gzhan dag na gang bzhugs pa/_/drang srong chen po 'jig rten don mdzad pa/_/rnam 'dren de dag la yang bsnyen bkur nas/_/'di ni mtshungs med mi mchog sangs rgyas 'gyur/_/de dag kun las chos kyang thos gyur nas/_/bsam pa dag pas de bzhin 
[\[314a\]]
[\[314a.1\]]'grub par 'gyur/_/byang chub sems mchog mi bskyod gnas nas ni/_/sems can dpag med chos la spyod par byed/_/de yi tshe na gang dag dman pa dang /_/sna tshogs lus dang kha dog ngan pa dang /_/rmongs dang 'theng po de bzhin zhar ba dang /_/lag rdum mdze can de dag 'byung mi 
[\[314a.2\]]'gyur/_/nyi zla me dang glog dang nor bu rnams/_/de dag 'od ni de tshe 'byung mi 'gyur/_/rnam 'dren byang chub yan lag me tog gi/_/thub pa'i 'od kyis kun du gsal bar khyab/_/sum cu rtsa gsum lha mchog rnams kyi ni/_/chu zheng rtags dang kha dog ci 'dra ba/_/de 'dra'i rang bzhin can gyi skye bo yis/_/de tshe ma smad 
[\[314a.3\]]zhing ni gang bar 'gyur/_/de na bud med bdud kyi ris kyang med/_/bdud kyi bud med bdud kyi phyag brnyan med/_/bde bar gshegs pa de na chos ston tshe/_/de na mu stegs can gyi ming mi grags/_/bde bar gshegs pa de na chos ston tshe/_/de dus [{]yi dgas [,]yi dwags [}]dud 'gro'i skyes gnas dang /_/sems 
[\[314a.4\]]dmyal ngan song rnams kyi ming mi grags/_/de na bud med ming yang grags mi 'gyur/_/'di na nyan thos rkyen gyi theg pa ltar/_/de tshe theg pa rnam par gzhag pa med/_/kun kyang rdzogs pa'i byang chub sems dang ldan/_/de dag byams la gnas shing snying rje can/_/zhing der mi rnams thams 
[\[314a.5\]]cad rtag par yang /_/brdzus shing skyes te mngal las rnam par thar/_/skye dran blo mchog ldan shing mkhas pa ste/_/legs par gsungs pa thos nas thos pa 'dzin/_/zhing gi bkod tshul ci 'dra 'byung 'gyur ba/_/yon tan bskal par 'dir ni brjod byas kyang /_/rgya mtsho las ni chu thigs gcig 
[\[314a.6\]]lta bur/_/dpe tsam du yang brjod par mi 'gyur ro/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_rgan mo de dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 
[\[314a.7\]]'das kyis gsungs pa la mngon par bstod do//_//'phags pa bgres mos zhus pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//_//
