[\[1a\]]
[\[1a.1\]]@#/_/'dul ba kha bzhugs so/_/
[\[1b\]]
[\[1b.1\]]'dul ba gzhi/_bam po nyi shu lnga pa/_de nas bcom ldan 'das dul ba 'khor dul ba/_zhi ba 'khor zhi ba dgra bcom pa lnga brgya dang thabs cig tu slo ma lta bur 
[\[1b.2\]]gshegs so/_/de nas rgyal bu rgyal byed kyi tshal na gnas pa'i lha des ba ku la'i yal ga zhig blangs te/_bcom ldan 'das la grib ma byed cing rjes bzhin rjes bzhin du song ba dang /_bcom 
[\[1b.3\]]ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas de dang mthun pa'i 'phags pa'i bden pa bzhi rtogs par 'gyur ba'i chos bshad pa mdzad de/_
[\[1b.4\]]thos nas lha des 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas par gyur to/_/ji tsam na phyogs gzhan zhig 
[\[1b.5\]]na yugs sa mo lnga brgya tsam gnas pa de dag gis sangs rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus 
[\[2a\]]
[\[2a.1\]]mdzes par byas pa/_'od 'dom gang gis brgyan pa/_nyi ma stong bas lhag pa'i 'od mnga' ba/_rin po che'i ri bo 'gro ba lta bur kun nas bzang bar mthong ngo /_/mthong ma thag tu yang de rnams bcom ldan 'das la sems dang ba chen 
[\[2a.2\]]po skyes so/_/'di ni chos nyid yin te/_ji ltar dge ba'i rtsa ba bsags pa'i rgyu can gyi sems can gyis dang por sangs rgyas mthong ba ltar lo bcu gnyis su zhi gnas kyi sems goms par byas pa dang /_bu med pas bu rnyed pa dang /_dbul pos gter 
[\[2a.3\]]mthong ba dang /_rgyal srid la mngon par dga' ba rgyal srid kyi dbang bskur ba ni de ltar nyams dga' ba skyed pa ma yin no/_/de nas bcom ldan 'das kyis de rnams kyi gdul ba'i dus la gzigs nas dge slong gi dge 'dun gyi gung la gdan bshams pa nyid 
[\[2a.4\]]la bzhugs so/_/de rnams kyis kyang bcom ldan 'das kyi zhabs gnyis la mgo bos phyag byas te phyogs gcig tu 'khod do/_/de nas bcom ldan 'das kyis de rnams kyi bsam pa dang /_bag la nyal dang /_khams dang /_rang bzhin mkhyen nas zhes 
[\[2a.5\]]bya ba nas rgyun du zhugs pa'i 'bras bu mngon sum du byas so zhes bya ba'i bar gong ma bzhin du'o/_/de rnams kyis bden pa mthong nas lan gsum du ched du brjod pas ched du brjod pa/_btsun pa bdag cag la 'di lta bu ni mas ma bgyis te phas ma lags/_
[\[2a.6\]]rgyal pos ma lags/_lhas ma lags/_sdug pas ma lags/_rang gi skye bo dang gnyen gyi tshogs kyis ma lags/_sngon gyi 'das pas ma lags/_dge sbyong dang /_bram zes ma lags pa gang lags pa bcom ldan 'das kyis bdag cag la 
[\[2b\]]
[\[2b.1\]]mdzad de/_khrag dang mchi ma'i rgya mtsho ni bskams/_rus pa'i ri bo las ni bsgral/_ngan song gi sgo ni bkum/_thar pa dang mtho ris kyi sgo ni phye nas bdag cag lha dang mi rnams su ni bkod de/_btsun pa bdag cag 'phags so/_/mngon par 'phags so/_/bdag 
[\[2b.2\]]cag bcom ldan 'das dang /_chos dang /_dge slong gi dge 'dun la skyabs su mchi lags kyis/_bcom ldan 'das kyis bdag cag dge bsnyen du gzung du gsol/_de dag stan las langs te/_bcom ldan 'das gang na ba de logs su thal mo sbyar ba btud nas 
[\[2b.3\]]bcom ldan 'das la 'di skad ces gsol to/_/kye ma bcom ldan 'das bdag cag la cung zad cig stsol cig dang /_de la bdag cag bgyi ba dag bgyi'o/_/de nas bcom ldan 'das kyi rdzu 'phrul gyis dbu skra dang sen mo bregs te byin no/_/de dag gis bcom ldan 'das 
[\[2b.4\]]kyi dbu skra dang sen mo'i mchod rten zhig brtsigs so/_/de nas rgyal bu rgyal byed kyi tshal na gnas pa'i lha gang yin pa des mchod rten de'i 'khor sar ba ku la'i yal ga de bskyed de/_bcom ldan 'das la gsol pa/_bcom ldan 'das bdag ni mchod rten 'di la bgyi ba 
[\[2b.5\]]bgyid cing mchis so zhes de de nyid na gnas so/_/de la kha cig gis ni yugs sa mo'i mchod rten no zhes bya bar shes so/_/kha cig gis ni ba ku la'i 'khor sa zhes bya bar shes te/_mchod rten la phyag byed pa'i dge slong dag da dung yang phyag byed do/_/bcom ldan 'das 
[\[2b.6\]]gshegs pa dang /_ji tsam na bsti gnas gzhan zhig na drang srong lnga brgya gnas te/_de dag gi bsti gnas de ni me tog dang 'bras bu dang chu phun sum tshogs pas de dag des rgyags nas ci yang mi sems so/_/de nas bcom ldan 'das kyis de rnams kyi gdul ba'i dus la gzigs 
[\[2b.7\]]nas bsti gnas der gshegs te byon pa dang /_rdzu 'phrul gyis bsti gnas de'i me tog dang 'bras bu ni brlag_/chu ni bskams/_ne'u gsing rnams ni [(]glogs[,]slogs[)]/_'dug gnas dag ni brtib bo/_/de nas drang srong de dag lag pa 'gram pa la gtad nas sems khong du chud cing 
[\[3a\]]
[\[3a.1\]]'dug go/_/de nas bcom ldan 'das kyis bka' stsal pa/_ci'i phyir sems khong du chud cing 'dug_/de rnams kyis gsol pa/_bcom ldan 'das bsod nams kyi zhing rkang gnyis khyed 'dir gshegs nas bdag cag ni gnas skabs 'di 'dra bar gyur 
[\[3a.2\]]to/_/bcom ldan 'das kyis bka' stsal pa/_drang srong dag bsti gnas me tog dang 'bras bu dang chu phun sum tshogs pa ci ste ma rung /_ji sngon gyi ji lta ba de bzhin du bya'am/_bcom ldan 'das mdzad du gsol/_/de nas bcom ldan 'das kyis rdzu 'phrul brtul ba dang sngon gyi ji lta 
[\[3a.3\]]ba bzhin du gyur to/_/de nas de dag mchog tu ya mtshan du gyur nas/_bcom ldan 'das la sems mngon par dad pa bskyed do/_/de nas bcom ldan 'das kyis drang srong lnga brgya po de dag gi bsam pa dang bag la nyal dang /_khams dang /_rang bzhin mkhyen nas de dang 
[\[3a.4\]]mthun pa'i chos bshad pa mdzad de/_de thos nas de dag gis phyir mi 'ong ba'i 'bras bu mngon sum du byas te rdzu 'phrul mngon par bsgrubs nas/_de nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/
[\[3a.5\]]btsun pa bdag cag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na/_bcom ldan 'das kyi spyan sngar bdag cag tshangs par spyod pa spyad par bgyi'o/_/de nas bcom ldan 'das kyis de dag la dge 
[\[3a.6\]]slong tshur shog ces bya bas dge slong dag tshur shog tshangs par spyad pa spyod cig ces bcom ldan 'das kyis bka' stsal pa'i mod la skra dang kha spu byi ba dang snam sbyar gyon par gyur te/_lag na lhung bzed dang /_bya ma bum thogs pa dang /_skra dang kha spu zhag bdun skyes pa tsam dang /_
[\[3a.7\]]dge slong bsnyen par rdzogs nas lo brgya lon pa'i spyod lam lta bur gnas par gyur to/_/de bzhin gshegs pas tshur shog bka' stsal pas/_/skra byi snam sbyar gyon pa'i lus ldan zhing /_/mod la dbang po rab zhir gnas gyur te/_/sangs rgyas dgongs pas lus gzugs bkab 
[\[3b\]]
[\[3b.1\]]par gyur/_/de dag gis 'bad pa dang brtsal bas brtson 'grus brtsams pas 'khor ba'i 'khor lo cha lnga pa g.yo ba dang mi g.yo ba 'di nyid rig ste/_'du byed kyi rnam pa thams cad ces bya ba nas mngon du smra bar bya bar gyur to zhes bya ba'i bar gong ma bzhin du'o/_/
[\[3b.2\]]de dag la 'doms par byed pa'i drang srong gang yin pa des gsol pa/_bcom ldan 'das bdag gis cha byad 'dis skye bo'i tshogs chen po bslus pa de dag je dad pa skyes par bgyis la slad kyis rab tu dbyung bar bgyi'o/_/de nas bcom ldan 'das drang srong lnga brgya dang sngon 
[\[3b.3\]]gyi dge slong rnams kyis zla ba kham pa lta bur bskor nas de nyid nas rdzu 'phrul gyis steng gi nam mkha' las gshegs te rim gyis gtun ri la byon to/_/de'i tshe gtun ril drang srong shing gos can zhes bya ba zhig gnas te/_drang srong des bcom ldan 'das skyes bu chen po'i mtshan 
[\[3b.4\]]sum bcu rtsa gnyis kyis kun nas brgyan pa zhes bya ba nas/_kun nas mdzes pa rgyang ring po kho na nas mthong ngo zhes bya ba'i bar gong ma bzhin du'o/_/mthong ma thag tu de bcom ldan 'das la sems mngon par dad par gyur te/_de dad pa skyes nas bsams pa/_ma la bdag ri 
[\[3b.5\]]las babs te/_bcom ldan 'das blta zhing 'gror ni bcom ldan 'das gdul ba la gzigs pas 'das par 'gyur gyis/_ma la bdag nyid mchong bar bya'o snyam nas/_des ri las bdag nyid mchongs pa dang /_sangs rgyas bcom ldan 'das rnams ni bsnyel ba mi 
[\[3b.6\]]mnga' ba'i chos can yin pas bcom ldan 'das kyi rdzu 'phrul gyis blangs so/_/de nas bcom ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas de dang mthun pa'i chos bshad pa mdzad de/_de thos nas shing gos can 
[\[3b.7\]]gyis phyir mi 'ong ba'i 'bras bu mngon sum du byas te rdzu 'phrul mngon par bsgrubs nas/_de nas bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob 
[\[4a\]]
[\[4a.1\]]pa lta na zhes bya ba nas/_bcom ldan 'das kyis dge slong tshur shog ces bya bas rab tu phyung ngo zhes bya ba dang /_sangs rgyas dgongs pas lus gzugs bkab par gyur ces bya ba'i bar gong ma bzhin du'o/_/de nas bcom ldan 'das kyis dge slong 
[\[4a.2\]]rnams la bka' stsal pa/_dge slong dag nga'i dge slong dad pas rnam par grol ba rnams kyi mchog ni 'di yin te/_'di lta ste dge slong shing gos can no/_/de nas bcom ldan 'das dge slong stong gis yongs su bskor te/_cho 'phrul rnam pa sna tshogs mdzad cing 
[\[4a.3\]]grong khyer slo ma lta bur gshegs so/_/bcom ldan 'das kyis dgongs pa/_gal te sgo gcig nas zhugs na gzhan dag gzhan du sems par 'gyur bas ma la nga rdzu 'phrul kho nas 'jug par bya'o snyam nas/_de nas rdzu 'phrul gyis steng gi nam mkha' las 
[\[4a.4\]]grong khyer slo ma lta bu'i dbus su gshegs so/_/de nas slo ma lta bu'i bdag po rgyal po dang /_tshe dang ldan pa gang po dang /_shing gi rna cha can dang /_rgya skegs kyi rna cha can dang /_zha nye'i rna cha can dang /_rgyal po'i sras bcu bdun po de dag kyang rang rang gi 'khor dang /_srog 
[\[4a.5\]]chags brgya stong phrag du ma bcom ldan 'das gang na ba der song ngo /_/de nas bcom ldan 'das srog chags brgya stong phrag du mas zham ring byas shing tsan dan gyi phreng ba'i khang [{]bzangs [,]bzang [}]gang na ba der gshegs te byon nas dge slong gi dge 'dun gyi gung la gdan bshams pa nyid la 
[\[4a.6\]]bzhugs te/_skye bo'i tshogs chen po des bcom ldan 'das mthong ngo /_/tsan dan gyi phreng ba'i khang [{]bzangs [,]bzang [}]zhig la thug pa dang /_bcom ldan 'das kyis dgongs pa/_gal te tsan dan gyi phreng ba'i khang [{]bzangs [,]bzang [}]zhig par gyur na sbyin bdag rnams kyi bsod nams kyi bar 
[\[4a.7\]]chad du 'gyur gyis/_ma la ngas 'di shel gyi rang bzhin du sprul par bya'o snyam nas/_bcom ldan 'das kyis de ji ltar skye bo'i tshogs des sangs rgyas kyi sku sgrib pa med par mthong bar 'gyur bar shel gyi rang bzhin du sprul to/_/de nas 'khor de dag gi bsam pa dang /_bag la nyal dang /_
[\[4b\]]
[\[4b.1\]]khams dang /_rang bzhin mkhyen nas de dang 'dra ba'i chos bshad pa mdzad de/_de thos nas srog chags brgya stong phrag du mas khyad par chen po dag rtogs te/_kha cig gis ni thar pa'i cha dang mthun pa'i dge ba'i rtsa ba bskyed/_kha cig gis ni nges par 'byed 
[\[4b.2\]]pa'i cha dang mthun pa/_kha cig gis ni rgyun du zhugs pa'i 'bras bu mngon sum du byas/_kha cig gis ni lan gcig phyir 'ong ba'i 'bras bu/_kha cig gis ni phyir mi 'ong ba'i 'bras bu/_kha cig gis ni rab tu byung nas nyon mongs pa thams cad spangs te dgra bcom pa 
[\[4b.3\]]mngon sum du byas/_kha cig gis ni nyan thos kyi byang chub tu sems bskyed/_kha cig gis ni rang sangs rgyas kyi byang chub tu/_kha cig gis ni bla na med pa yang dag par rdzogs pa'i byang chub tu'o/_/'khor de phal cher sangs rgyas la gzhol ba dang /_chos la 'bab 
[\[4b.4\]]pa dang /_dge 'dun la bab par bkod do/_/de nas shing gi rna cha can dang /_rgya skegs kyi rna cha can dang /_zha nye'i rna cha can gyis gtsang zhing bsod pa'i bza' ba dang bca' ba dag sta gon byas nas gdan bshams te/_nor bu'i chu snod bzhag nas bcom ldan 
[\[4b.5\]]'das la spyan 'dren gyis dus tshod gsol pa/_btsun pa gdugs tshod lags shing mchis na/_bcom ldan 'das da de'i dus la bab par dgongs su gsol/_de'i tshe klu'i rgyal po nag po dang /_gau ta ma zhes bya ba rgya mtsho chen po na gnas pa de gnyis kyis bsams pa/_
[\[4b.6\]]bcom ldan 'das grong khyer slo ma lta bu na chos 'chad kyis dong la mnyan par bya'o snyam mo/_/de nas de gnyis klu lnga brgya'i 'khor dang grong khyer slo ma lta bur chu bo lnga brgya phab nas chas so/_/sangs rgyas bcom ldan 'das rnams ni bsnyel ba mi mnga' ba'i chos can yin pas 
[\[4b.7\]]bcom ldan 'das kyis dgongs pa/_klu'i rgyal po nag po dang /_gau ta ma 'di gnyis gal te grong khyer slo ma lta bur 'ongs par gyur na/_yul phung bar byed par 'gyur ro snyam nas/_de nas bcom ldan 'das kyis tshe dang ldan pa maud gal gyi bu chen po la bka' stsal pa/_
[\[5a\]]
[\[5a.1\]]maud gal gyi bu de bzhin gshegs pa'i rings pa'i bsod snyoms long shig_/maud gal gyi bu de ci'i phyir zhe na/_rings pa'i bsod snyoms ni lnga ste/_lnga gang zhe na/_glo bur ba dang /_'gro bar chas pa dang /_nad pa dang /_nad g.yog 
[\[5a.2\]]dang /_dge skos so/_/skabs 'dir ni bcom ldan 'das dge skos su dgongs te/_bcom ldan 'das rdzu 'phrul gyis de nyid nas steng gi nam mkha' las gshegs so/_/bcom ldan 'das dang maud gal gyi bu gnyis klu'i rgyal po nag po dang /_gau ta ma gang na ba der 
[\[5a.3\]]gshegs te byon nas bka' stsal pa/_klu'i dbang po grong khyer slo ma lta bu la soms la yul phung bar ma bya shig_/de gnyis kyis gsol pa/_btsun pa bdag cag gang srog chags grog sbur la yang gnod pa mi bgyid pa de lta bu'i dad pas mchis na/_slo ma lta bu na 
[\[5a.4\]]gnas pa'i skye bo'i tshogs la lta smos kyang ci 'tshal/_/de nas bcom ldan 'das kyis klu'i rgyal po nag po dang /_gau ta ma la de lta bu'i chos bshad pa mdzad de/_de thos nas sangs rgyas dang chos dang dge 'dun la skyabs su song zhing bslab pa'i gzhi rnams bzung ngo /_/bcom 
[\[5a.5\]]ldan 'das kyis zhal zas gsol ba'i mdzad pa brtsams pa dang /_klu re re nas bsams pa/_kye ma'o bcom ldan 'das la bdag gi chu'i btung ba gsol lo snyam mo/_/bcom ldan 'das kyis dgongs pa/_gal te gcig gi chu gsol na ni des na gzhan dag gzhan du 
[\[5a.6\]]sems par 'gyur bas thabs shig bsham par bya'o snyam du dgongs nas/_de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu song la gang na chu bo lnga brgya 'dres pa de las chu lhung bzed khong la khyer te shog shig_/btsun 
[\[5a.7\]]pa bka' bzhin 'tshal zhes tshe dang ldan pa maud gal gyi bu chen pos/_bcom ldan 'das kyi ltar mnyan nas gang du chu bo lnga brgya 'dres pa de nas chus lhung bzed bkang nas khyer te/_bcom ldan 'das gang na ba der song ste phyin nas/_bcom ldan 'das la lhung 
[\[5b\]]
[\[5b.1\]]bzed bkang ba'i chu phul ba dang /_bcom ldan 'das kyis bzhes te gsol lo/_/tshe dang ldan pa maud gal gyi bu chen pos bsams pa bcom ldan 'das kyis sngon gyi bka' stsal pa/_dge slong dag pha dang mas ni bu gsos/_bsrings bskyed nu mas bsnun/_
[\[5b.2\]]'dzam bu'i gling gi sna tshogs ston par byed pa yin pas shin tu dka' ba byed pa ste/_bus phrag pa gcig la ni ma bzhag cig shos la ni pha bzhag nas lo brgya tshang bar khur du thogs sam/_sa chen po 'di'i nor bu dang /_mu tig dang /_bai DUr+ya dang /_man shel dang /_byi 
[\[5b.3\]]ru dang /_dngul dang /_gser dang /_rdo'i snying po dang /_spug dang /_pad ma rA ga dang /_dung g.yas su 'khyil pa ste/_de lta bu'i dbang phyug la bdag por bcug kyang /_bus pha ma la de tsam gyis phan thogs pa'am lan lon par mi 'gyur gyi/_gang gis pha ma dad 
[\[5b.4\]]pa med pa dad pa phun sum tshogs pa yang dag par 'dzin du 'jug la 'dul zhing 'dzud de so sor 'god par byed pa dang /_tshul khrims 'chal pa tshul khrims phun sum tshogs pa dang /_ser sna can gtong ba phun sum tshogs pa dang /_shes rab 'chal pa/_shes rab phun 
[\[5b.5\]]sum tshogs pa yang dag par 'dzin du 'jug la 'dul zhing 'dzud de so sor 'god par byed na/_de tsam gyis bus pha dang ma la phan thogs pa dang lan lon pa yin no zhes gsungs na/_bdag gis ni ma la lan gcig yang ma lon gyis/_ma la bdag gis bdag gi 
[\[5b.6\]]ma gang du skyes pa bsam mo snyam nas bsam pa la zhugs pa dang /_'jig rten gyi khams 'od zer can du skyes par mthong ngo /_/des de su'i gdul bya yin pa brtags na/_bcom ldan 'das kyi yin par mthong nas de 'di snyam du sems te/_bdag lam ring po 
[\[5b.7\]]nas 'dir 'ongs pas ci nas kyang bdag gis bcom ldan 'das la don 'di gsol lo snyam nas/_bcom ldan 'das la 'di skad ces gsol to/_/btsun pa bcom ldan 'das kyis sngon dge slong dag pha dang ma ni bu la shin du dka' ba byed pa yin no zhes gsungs na/_
[\[6a\]]
[\[6a.1\]]bdag gi ma 'jig rten gyi khams 'od zer can du skyes te/_de yang bcom ldan 'das kyis 'dul bar 'gyur lags na/_bcom ldan 'das kyis thugs brtse ba nye bar bzung ste gdul bar gsol/_bcom ldan 'das kyis bka' stsal pa/_
[\[6a.2\]]maud gal gyi bu su'i rdzu 'phrul gyis dong /_bcom ldan 'das bdag gi'o/_/de nas bcom ldan 'das dang /_tshe dang ldan pa maud gal gyi bu chen po ri rab kyi rtse mo la gom pa bor zhing gshegs pa dang /_zhag bdun gyis 'jig rten gyi khams 'od zer can du byon to/_/
[\[6a.3\]]bu mo bzang mo des tshe dang ldan pa maud gal gyi bu rgyang ring po kho na nas mthong ngo /_/mthong nas kyang dga' ba dang bcas pas de'i drung du song ste smras pa/_kye ma'o yun ring zhig lon nas bu mthong ngo /_/kye ma'o yun ring mo zhig lon nas bu mthong ngo /_/de nas skye bo'i 
[\[6a.4\]]tshogs chen pos smras pa/_shes ldan dag rab tu byung ba 'di ni rgan na ji ltar bu mo 'di de'i ma yin/_tshe dang ldan pa maud gal gyi bu chen pos smras pa/_shes ldan dag kho bo'i lus 'di 'dis bskyed de/_des na kho bo'i ma yin no/_/de nas bcom ldan 'das kyis bu mo bzang 
[\[6a.5\]]mo de'i bsam pa dang /_bag la nyal dang /_khams dang /_rang bzhin mkhyen nas de dang mthun pa'i 'phags pa'i bden pa bzhi rtogs par 'gyur ba'i chos bshad pa mdzad de/_de thos nas bu mo bzang mo des 'jig tshogs la lta ba'i ri'i rtse mo nyi shu mtho ba ye shes kyi rdo rjes 
[\[6a.6\]]bcom nas rgyun du zhugs pa'i 'bras bu mngon sum du byas te/_des bden pa mthong nas lan gsum du ched du brjod pa ched du brjod do zhes bya ba nas lha dang mi rnams su rab tu bzhag ces bya ba'i bar gong ma bzhin no/_/yang smras pa/_nyes pa mang por ldan pas mi bzad pa'i/_/
[\[6a.7\]]ngan song lam ni khyod kyi mthus bcad de/_/mtho ris 'gro ba bsod nams bzang ldan phye/_/mya ngan 'das pa'i lam yang bdag gis thob/_/khyed la brten nas shin tu rnam dag mig_/nyes dang bral bas dag pa deng 'dir thob/_/'phags pa dgyes pa'i go 'phang zhi thob 
[\[6b\]]
[\[6b.1\]]nas/_/sdug bsngal rgya mtsho'i pha rol bdag gis rgal/_/'gro bar lha min lha dang mis mchod pa/_/skye rga 'chi dang nad dang rnam bral ba/_/srid pa stong du mthong ba rnyed dka' ba/_/thub pa khyod mthong deng 'dir 'bras bur bcas/_/btsun pa bdag ni 'phags 
[\[6b.2\]]shing mngon par 'phags te/_bdag bcom ldan 'das dang chos dang dge 'dun la skyabs su mchi lags kyis dge bsnyen du gzung du gsol/_/deng slan chad ji srid 'tsho'i bar du bsam pa thag pas skyabs su mchi bar mngon par spro lags so/_/bcom ldan 'das maud 
[\[6b.3\]]gal gyi bu chen po dang thabs cig tu deng bsod snyoms sbyor zhing mchis na gnang bar mdzad du gsol/_bcom ldan 'das kyis bu mo bzang mo de la cang mi gsung bas gnang ngo /_/de nas bu mo bzang mos bcom ldan 'das kyis gnang bar rig ste/_bcom ldan 'das dang tshe 
[\[6b.4\]]dang ldan pa maud gal gyi bu chen po gdan la bde bar bzhugs par rig nas/_gtsang zhing bsod pa'i bza' ba dang bca' ba dag rang gi lag nas stobs shing tshim par byed de/_rnam grangs du mar gtsang zhing bsod pa'i bza' ba dang /_bca' ba dag rang gi lag nas 
[\[6b.5\]]bstabs shing tshim par byas so/_/bcom ldan 'das kyis gsol zin nas phyag gnyis bcabs te/_lhung bzed gyu bar rig nas stan dma' ba zhig blangs te/_bcom ldan 'das kyi spyan sngar bting nas chos mnyan pa'i phyir 'dug pa dang /_de la bcom ldan 'das kyis 
[\[6b.6\]]chos bshad do/_/bcom ldan 'das kyi lhung bzed tshe dang ldan pa maud gal gyi bu chen pos blangs te lhung bzed 'khru bar byed pa na/_bcom ldan 'das kyis bka' stsal pa/_maud gal gyi bu 'dong ngam/_bcom ldan 'das gshegs so/_/su'i rdzu 'phrul gyis/_bcom 
[\[6b.7\]]ldan 'das kyi'o/_/gal te de lta na rgyal bu rgyal byed kyi tshal soms shig_/bcom ldan 'das skol byon lags sam/_maud gal gyi bu yu bu phyin zin no/_/de nas ngo mtshar du dad pa'i yid kyis gsol pa/_bcom ldan 'das rdzu 'phrul 'di'i ming ci lags/_maud gal gyi bu 
[\[7a\]]
[\[7a.1\]]yid mgyogs yin no/_/btsun pa sangs rgyas kyi chos zab mo de lta bu ni bdag gis glo bar ma chud do/_/gal te bdag gis glo bar chud par gyur na/_bdag gi lus til gyi phye ma ltar bgyis kyang bla na med pa yang dag par rdzogs pa'i byang chub 
[\[7a.2\]]kyi sems las mi ldog par 'gyur ba zhig na/_da ni shing tshig pa bzhin ci bgyir yang ma mchis so/_/dge slong rnams the tshom skyes te/_the tshom thams cad gcod pa sangs rgyas bcom ldan 'das la zhus pa/_btsun pa tshe dang ldan pa gang pos las ci zhig 
[\[7a.3\]]bgyis na/_las de'i rnam par smin pas phyug pa nor mang ba longs spyod che ba'i rigs su skyes lags/_zas ci zhig bgyis na des bran mo'i mngal du skyes shing rab tu byung nas nyon mongs pa thams cad spangs te dgra bcom pa mngon sum du bgyis lags/_bcom ldan 
[\[7a.4\]]'das kyis bka' stsal pa/_dge slong dag gang po nyid kyis las tshogs rnyed pa/_rkyen yongs su bsgyur ba/_'od pa bzhin du nye bar gnas pa gdon mi za bar 'byung bar 'gyur ba dag byas shing bsags pas gang pos las byas shing bsags pa dag gzhan su zhig 
[\[7a.5\]]gis so sor myong bar 'gyur/_dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/_chu'i khams la mi 'gyur/_me'i khams la mi 'gyur/_rlung gi khams la mi 'gyur gyi/_'di ltar las dge ba dang mi dge ba byas shing 
[\[7a.6\]]bsags pa dag ni zin pa'i phung po dang khams dang skye mched dag la rnam par smin par 'gyur te/_las rnams bskal pa brgyar yang ni/_/chud mi za ba'ang tshogs dang dus/_/rnyed nas lus can rnams la ni/_/'bras bu dag tu 'gyur ba nyid/_/dge slong dag sngon byung ba 
[\[7a.7\]]bskal pa bzang po 'di nyid la skye dgu'i tshe lo nyi khri thub pa na ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa/_lha dang mi rnams 
[\[7b\]]
[\[7b.1\]]kyi ston pa sangs rgyas bcom ldan 'das 'od srung zhes bya ba 'jig rten du byung ste/_de grong khyer bA rA Na sIr nye bar rten cing bzhugs so/_/de'i bstan pa la 'di rab tu byung nas sde snod gsum par gyur te/_chos bzhin gyis dge 'dun gyi zhal ta ba byed do/_/re zhig cig 
[\[7b.2\]]na dgra bcom pa zhig la dge skos bab ste/_des gtsug lag khang phyag dar bya bar brtsams pa dang /_rlung langs pas phyag dar phan tshun du khyer bar gyur to/_/des bsams pa re zhig rlung zhi bar gyur gyi bar du gzhag go snyam pa las/_ji tsam na gtsug lag 
[\[7b.3\]]khang de ma phyags pa zhal ta ba des mthong nas de kun nas dkris pa drag pos/_rtsub po'i ngag phyung ba/_bran mo'i bu gang zhig dge skos byed/_dgra bcom pa des thos nas/_des bsams pa/_'di kun nas dkris pa yin pas re zhig bzhag la phyis go bar 
[\[7b.4\]]bya'o snyam nas/_gang gi tshe kun nas dkris pa dang bral ba de'i tshe/_de'i drung du song ste smras pa khyod kyis kho bo su yin shes sam/_des smras pa shes te khyod dang kho bo yang dag par rdzogs pa'i sangs rgyas 'od srung gi bstan pa la rab tu byung ba yin no/_/des smras pa gal 
[\[7b.5\]]te de lta yin mod kyi kho bos ni rab tu byung ba'i bya ba byas te/_kho bo ni 'ching ba mtha' dag las grol ba yin la/_khyod ni 'ching ba mtha' dag gis bcings pa yin pas khyod kyis ngag rtsub po'i las phyung gis nyes pa la nyes par shogs shig dang /_des na las de bsrabs 
[\[7b.6\]]pa dang /_yongs su zad pa dang /_gtugs par 'gyur ro/_/des nyes pa la nyes par bshags pas sems can dmyal bar skye zhing bran mo'i bur 'gyur ba las/_de sems can dmyal bar ma skyes pas/_tshe rabs lnga brgyar bran mo'i mngal du skyes te da ltar gyi bar du 
[\[7b.7\]]srid pa tha ma la yang bran mo'i mngal du skyes par gyur to/_/gang yang dge 'dun la bsnyen bkur byas pa des na phyug pa dang nor mang ba dang /_longs spyod che ba'i rigs su skyes so/_/gang yang de na bklags shing bton pas phung po la mkhas pa dang /_khams la mkhas pa dang /_
[\[8a\]]
[\[8a.1\]]skye mched la mkhas pa dang /_rten cing 'brel par 'byung ba la mkhas par byas pa des na nga'i bstan pa la rab tu byung ste/_nyon mongs pa thams cad spangs nas dgra bcom pa mngon sum du byas so/_/dge slong dag de lta bas na las gcig 
[\[8a.2\]]tu gnag pa rnams kyi rnam par smin pa ni gcig tu gnag pa yin/_gcig tu dkar ba rnams kyi ni gcig tu dkar ba yin/_'dren ma rnams kyi ni 'dren ma yin no/_/dge slong dag de lta bas na las gcig tu gnag pa rnams dang 'dren ma ni spangs la las gcig tu 
[\[8a.3\]]dkar ba la brtsal bar bya ste/_dge slong dag khyed kyis de lta bu la bslab par bya'o/_/bcom ldan 'das kyis de skad ces bka' stsal nas dge slong de dag yi rangs te/_bcom ldan 'das kyis gsungs pa la mngon par bstod do//_//gleng gzhi ni 
[\[8a.4\]]rgyal po'i khab na'o/_/de'i tshe rgyal po'i khab na klu'i rgyal po grog mkhar dang ri bo gnas so/_/de gnyis kyi mthus dka' thub kyi chu lnga brgya yang rtag tu 'bab la/_chu mig dang /_mtsho dang /_mtshe'u rnams kyang skam par mi 'gyur/_lhas dus dus su char gyi rgyun 
[\[8a.5\]]legs par phab pas lo tog rnams kyang lhag par legs par 'gyur ro/_/gang gi tshe bcom ldan 'das kyis klu'i rgyal po dga' bo dang nye dga' bo gnyis btul ba na de gnyis ri rab kyi bang rim nas nyi ma re re zhing bcom ldan 'das la bsnyen bkur byed du 'ong ngo /_/de nas 
[\[8a.6\]]klu'i rgyal po grog mkhar dang ri bo 'di snyam du sems te/_klu'i rgyal po dga' bo dang nye dga' bo 'di gnyis ri rab kyi bang rim nas nyi ma re re zhing bcom ldan 'das la bsnyen bkur byed cing 'ong na/_bdag cag 'di nyid na gnas bzhin du bcom ldan 'das la bsnyen bkur mi 
[\[8a.7\]]byed pa ni bzang po ma yin gyis/_ma la bdag cag gis kyang bcom ldan 'das la bsnyen bkur bya'o snyam nas/_de gnyis bcom ldan 'das gang na ba der dong ste phyin nas/_bcom ldan 'das kyi zhabs gnyis la mgo bos phyag 'tshal te/_phyogs gcig tu 'dug go/_/phyogs 
[\[8b\]]
[\[8b.1\]]gcig tu 'dug nas bcom ldan 'das kyis de gnyis la de 'dra ba'i chos bshad pa mdzad de/_de thos nas de gnyis sangs rgyas la skyabs su dong zhing /_chos dang dge 'dun la skyabs su dong nas bslab pa'i gzhi rnams blangs so/_/gang gi tshe bcom ldan 'das 
[\[8b.2\]]las skyabs su 'gro ba dang /_bslab pa'i gzhi rnams blangs pa de'i tshe/_lus dang longs spyod lhag par 'phel bar gyur to/_/de gnyis kyis bcom ldan 'das gang na ba der dong ste phyin nas bcom ldan 'das kyi zhabs gnyis la mgo bos phyag byas nas gsol 
[\[8b.3\]]pa/_bcom ldan 'das gang gi tshe bdag cag gis bcom ldan 'das la skyabs su mchis shing /_bslab pa'i gzhi rnams mnos pa de'i tshe lus dang longs spyod lhag par 'phel bar gyur lags so/_/bcom ldan 'das gal te bcom ldan 'das kyis rjes su gnang na bdag 
[\[8b.4\]]cag rgya mtsho chen por 'jug lags so/_/bcom ldan 'das kyis bka' stsal pa/_klu'i dbang po dag khyed rgyal po'i yul na gnas pa yin gyis rgyal po la rtogs shig_/de gnyis kyis bsams pa dang /_don gyis na bdag cag bcom ldan 'das kyis rjes su ma 
[\[8b.5\]]gnang ngo zhes smras nas de nyid na gnas so/_/klu'i rgyal po grog mkhar dang ri bo'i kun du spyod pa ni/_gal te nub mo bcom ldan 'das ltar 'gro na ni lha'i bu'i cha byad kyis so/_/'on te nyin par na ni khyim bdag gi cha byad kyis so/_/de gnyis khyim bdag gi cha byad du byas 
[\[8b.6\]]shing nyin re zhing bcom ldan 'das la bsnyen bkur byed do/_/rgyal po gzugs can snying po rgyal rigs kyi mngon pa'i nga rgyal can gyi kun du spyod pa ni de gang gi tshe bcom ldan 'das lta bar 'gro ba de'i tshe 'ga' zhig bdag mthong na ldang bar mi byed pa med grang zhes mi gnang chen gtong 
[\[8b.7\]]bar byed do/_/des mi gnang chen zhig mngags te/_kye nang rje song la bcom ldan 'das la su dag bsnyen bkur byed ltos shig_/de song ba las ji tsam na khyim bdag gnyis shig mthong nas des bsams pa/_'di gnyis ni lha'i yul na gnas pas/_ci'i phyir ldang 
[\[9a\]]
[\[9a.1\]]bar mi byed snyam nas des rgyal po la smras pa/_lha khyim bdag gnyis shig mchis pa ni lha'i yul nyid na gnas pa lags so/_/rgyal po gzugs can snying pos bsams pa/_de gnyis kyis bdag mthong na ci'i phyir ldang bar mi byed kyis 'gro'o snyam nas 
[\[9a.2\]]de nas bcom ldan 'das gang na ba der song ba dang /_klu'i rgyal po grog mkhar dang ri bos rgyal po gzugs can snying po mthong ngo /_/mthong nas kyang bcom ldan 'das la 'di skad ces gsol to/_/bcom ldan 'das rgyal po gzugs can snying po mchi na ci re zhig rgyal po la 
[\[9a.3\]]bsti stang bgyi'am/_'on te chos la bgyi/_bcom ldan 'das kyis bka' stsal pa/_klu'i dbang po dag chos la bsti stang byos shig_/dam pa'i chos la ni 'di ltar sangs rgyas bcom ldan 'das rnams kyang bla mar byed do/_/chos la ni dgra bcom pa rnams 
[\[9a.4\]]kyang bla mar byed do/_/tshigs su bcad de bka' stsal pa/_'das pa'i sangs rgyas gang yin dang /_/ma byon sangs rgyas gang yin dang /_/da ltar sangs rgyas gang yin pa/_/mang po'i mya ngan 'joms mdzad pa/_/bzhud dang bzhugs dang byon 'gyur ba/_/thams 
[\[9a.5\]]cad dam chos bla mar byed/_/'di ni sangs rgyas chos nyid yin/_/de bas 'dir bdag phan 'dod pa/_/bdag nyid chen por 'dod pa yis/_/sangs rgyas bstan pa dran byas te/_/dam pa'i chos la bkur sti bya/_/de gnyis kyis ldang ba ma byas so/_/de nas rgyal 
[\[9a.6\]]po mi bzod pa skyes te/_des gsol pa bcom ldan 'das kyis chos bshad du gsol/_bcom ldan 'das kyis tshigs su bcad de bka' stsal pa/_zhe sdang dang ni 'khrug pa dang /_/ma dad pa yi sems kyis ni/_/rdzogs sangs rgyas kyis bshad pa yi/_/dam chos 
[\[9a.7\]]shes par mi nus so/_/gang gis khro dang bag med pa'i/_/sems ni dul bar byas pa dang /_/'di la mnar sems spangs pa des/_/legs par gsungs pa shes par nus/_/rgyal pos bsams pa/_khyim bdag 'di gnyis 'ongs pas bcom ldan 'das kyis bdag 
[\[9b\]]
[\[9b.1\]]gi chos nyan pa'i bar yang chad par gyur to snyam nas/_de stan las langs te bcom ldan 'das kyi zhabs gnyis la mgo bos phyag byas te song ngo /_/de song nas blon po rnams la bsgo ba/_khyim bdag 'di gnyis gang gi tshe bcom ldan 'das kyi spyan snga nas dong ba de'i tshe/_
[\[9b.2\]]khyed gnyis nga'i yul na ma 'dug shig ces bsgos shig_/de gnyis bcom ldan 'das kyi zhabs gnyis la mgo bos phyag 'tshal nas song ba dang /_blon po dag gis bsgo ba/_lha'i zhal nas khyed cag gnyis nga'i yul na ma 'dug shig ces gsung ngo /_/de gnyis 
[\[9b.3\]]kyis smras pa/_bka' bzhin 'tshal mchi'o/_/bsams pa bdag cag gnyis kyis yun ring po zhig nas bsams pa gang yin pa de ni tshegs chung ngus grub bo snyam mo/_/de nas 'od pa'i chu chen po phyung nas grog po chung ngu'i nang du zhugs so/_/grog po chung ngu nas grog 
[\[9b.4\]]po chen por ro/_/grog po chen po nas chu bran du'o/_/chu bran nas chu chen por ro/_/chu chen po nas rgya mtsho chen por te/_gang gi tshe rgya mtsho chen por zhugs pa de'i tshe de gnyis phyir zhing lus dang longs spyod shin tu 'phel bar gyur to/_/ji tsam dus gzhan zhig na 
[\[9b.5\]]rgyal po'i khab kyi dka' thub kyi chu lnga brgya dang /_chu mig dang mtsho dang /_mtshe'u rnams kyang chung ba dang /_yongs su zad pa dang /_gtugs par gyur la thug_/lhas kyang dus dus su char gyi rgyun legs par ma phab pas lo nyes par gyur te/_mu ge nyam nga ba 
[\[9b.6\]]dgon pa'i slong mo pas zas rnyed par dka' ba byung bar gyur to/_/rgyal pos bsams pa/_rgyal po'i khab 'di na klu'i rgyal po ri bo dang /_grog mkhar gnas te/_de gnyis kyi mthus dka' thub kyi chu lnga brgya yang 'bab/_chu mig dang /_mtsho dang /_mtshe'u 
[\[9b.7\]]rnams kyang chu che/_lhas kyang dus dus su char gyi rgyun legs par phab pa nyid kyis lo tog legs par gyur na/_da ni dka' thub kyi chu lnga brgya dang /_chu mig dang mtsho dang /_mtshe'u rnams kyang chung ba dang /_yongs su zad pa dang /_gtugs par gyur la thug_/
[\[10a\]]
[\[10a.1\]]lhas kyang dus dus su char gyi rgyun legs par ma phab pas lo nyes par gyur te/_mu ge nyam nga ba dgon pa'i slong mo pas zas rnyed par dka' ba byung bar gyur na/_klu'i rgyal po ri bo dang /_grog mkhar shi'am/_bya'i rgyal po nam mkha' 
[\[10a.2\]]lding gis khyer ba'am/_sbrul khas sdigs kyis bzung ba'am/_des 'jigs nas bros par ma gyur grang /_de lta mod kyi sangs rgyas bcom ldan 'das ni thams cad mkhyen pa thams cad gzigs pa yin gyis/_ma la bdag gis bcom ldan 'das la zhu'o 
[\[10a.3\]]snyam du bsams nas/_bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te/_phyogs gcig tu 'dug go/_/phyogs gcig tu 'dug nas/_rgyal po gzugs can snying pos bcom ldan 'das la don 
[\[10a.4\]]de rgyas par gsol to/_/bcom ldan 'das kyis bka' stsal pa/_rgyal po chen po de gnyis ni shi ba yang ma yin/_bya'i rgyal po nam mkha' lding gis kyang ma khyer/_sbrul khas sdigs kyis kyang ma bzung /_des 'jigs pas kyang ma bros mod kyi rgyal po khyod nyid kyis 
[\[10a.5\]]yul nas bskrad do/_/bcom ldan 'das bdag gis de gnyis mthong bar yang mi dran na de gnyis yul nas bskrad pa lta smos kyang ci 'tshal/_rgyal po chen po ngas khyod dran par bya'o/_/rgyal po chen po khyod kyis khyim bdag gnyis shig yul nas bskrad pa dran nam/_bcom ldan 
[\[10a.6\]]'das dran lags so/_/de gnyis ni klu'i rgyal po ri bo dang /_grog mkhar yin no/_/btsun pa de gnyis gang du mchi/_rgya mtsho chen por dong ngo /_/bdag gi yul ma rung bar gyur lags so/_/rgyal po chen po de gnyis la bzod pa byin cig dang ma rung bar mi 'gyur ro/_/
[\[10a.7\]]de gnyis rgya mtsho chen po na mchis na ji ltar bzod pa stsal/_de gnyis tshes brgyad dang bcu bzhi la khyim bdag gi cha byad du byas nas/_nga'i zhabs la phyag 'tshal du 'ongs pa dang ngas rtags bstan gyis khyod kyis bzod pa byin cig_/bcom ldan 'das ci bdag gis rkang pa 
[\[10b\]]
[\[10b.1\]]gnyis la gtug par bgyi'am/_rkang pa gnyis la gtug par mi bya ste/_'on kyang lag pa rkyong la klu'i dbang po bzod par gsol lo zhes smros shig dang bzod par 'gyur ro/_/rgyal pos de gnyis 'ong ba la 'bad de sdod cing 'dug pa dang /_ji tsam na de gnyis 
[\[10b.2\]]khyim bdag gi cha byad du byas nas bcom ldan 'das kyi spyan sngar 'ongs pa dang de ma thag tu rgyal po yang 'ongs nas bcom ldan 'das kyis rtags bstan pa dang rgyal pos lag pa mngon du brkyang nas smras pa/_klu'i dbang po gnyis bzod par gsol lo/_/rgyal po chen 
[\[10b.3\]]po bzod par bgyi'o/_/gal te bzod par gyur na ni 'dir spyon cig_/rgyal po chen po gang gi tshe bcom ldan 'das las bdag cag gis skyabs su 'gro ba dang /_bslab pa'i gzhi rnams blangs pas de nyid kyi tshe bdag cag gi lus dang longs spyod skyes te/_gal te da 
[\[10b.4\]]che bzhin du 'dir 'ongs na yul ma ga d+hAr yang mi shong bar 'gyur ro/_/'o na yul ma ga d+hA ma rung bar 'gyur mod/_ma rung bar mi 'gyur ro/_/ji ltar mi 'gyur/_khyod kyis kho bo cag gi khang [{]bzangs [,]bzang [}]gnyis rtsigs la zla ba drug cing dus mchod gyis shig dang /_kho bo 
[\[10b.5\]]cag gi 'khor bzhag la dus mchod kyi tshe yang 'du bar bya'o/_/rgyal pos de bzhin du byas pa dang /_de gnyis kyis 'khor dag kyang bzhag la dus mchod kyang rang nyid nyams su myong bar byed do/_/ji tsam dus gzhan zhig na de dag gi 'khor bag med par gnas pa na 
[\[10b.6\]]klu gdug pa dag gis glags rnyed nas/_de dag gis ser ba dbab par brtsams so/_/rgyal po'i khab na bram ze ser ba'i sngags la mkhas pa gzhan zhig yod de/_des de bab cing bab pa dag bcad pa dang /_de la yul ma ga d+hA na gnas pa'i skye bo'i tshogs kyis 
[\[10b.7\]]dbang thang byin no/_/lho phyogs na bram ze mes byin zhes bya ba ser ba'i sngags la mkhas pa zhig yod pa des byang phyogs na yul nus pa can zhes bya ba zhig yod de/_de na rgyal po sde mchog ces bya ba rgyal srid byed du 'jug go/_/de'i yul na klu'i rgyal po rab mdzes kyi 
[\[11a\]]
[\[11a.1\]]gnas yod de/_de na sman mthu che ba pha rol gnon pa yod par thos nas de'i ched du 'gro'o zhes de chas te rim gyis rgyal po'i khab tu phyin nas bram ze ser ba'i sngags 'chang ba de'i gnas su zhugs pa dang /_ji tsam na ser ba chen po bab pa bram ze gnyug 
[\[11a.2\]]mar gnas pa des gcad par ma nus nas de phyir byung nang du zhugs byed pa dang bram ze mes byin gyis dris pa/_mkhan po ci'i slad du mkhan po 'di phyir byung nang du zhugs par mdzad/_des smras pa/_bu ser ba chen po bab pa gcad par ma nus par bas mod/_bdag 
[\[11a.3\]]gis dgum mo/_/bu legs so/_/des chu nyung zhig la bzlas te gtor bas tshal pa brgyar gyes so/_/rgyal po'i khab kyi bram ze dang khyim bdag rnams mchog tu ngo mtshar du gyur nas/_rngan pa thogs te bram ze de'i khyim du song nas smras pa/_mkhan po rgyal po'i 
[\[11a.4\]]khab kyi skye bo'i tshogs mngon par dga' bar gyur gyis rngan pa long shig_/ci'i phyir/_khyod kyis ser ba chen po khums pa'i slad du'o/_/des smras pa/_kho bos ni ma bcad de/_'on kyang bram ze 'dis bcad do/_/de dag bram ze de'i drung du dong nas bram ze'i khye'u 'di nyid du 'dug shig dang 
[\[11a.5\]]dbang thang sbyin no/_/de bzhin du gnas par bya'o zhes de gnas so/_/des ser ba de dus tha gi tsam zhig gi bar du sngags kyis bgags te mi 'bab par gyur to/_/rgyal po'i khab kyi bram ze dang khyim bdag rnams kyis smras pa/_shes ldan dag bdag cag nyid kyi bsod 
[\[11a.6\]]nams kyis ser ba mi 'bab na ci'i phyir de la dbang thang sbyin zhes de rnams kyis bcad do/_/bram ze des sngags brtul nas yul nus pa can du song ba dang phyir yang ser ba bab par gyur to/_/de rnams bram ze de'i drung du song ste smras pa/_mkhan po bram ze'i khye'u de 
[\[11a.7\]]gar mchis/_des smras pa/_khyed cag gis de la bkur sti ma byas pas de song ngo /_/mkhan po gal te mchis na bdag cag la sbron cig_/de bzhin du bya'o/_/de yang rim gyis rgyal po sde mchog gang na ba der song ste phyin nas/_rgyal po sde mchog la rgyal ba dang 
[\[11b\]]
[\[11b.1\]]tshe spel ba dag byas nas smras pa/_lha khyod kyi yul na klu'i rgyal po rab mdzes zhes bgyi ba mchis pa de'i gnas na mod la mthu skyed pa zhes bgyi ba'i sman mchis kyis lha de ston cig_/lha'i skal ba yang dbul bar bgyi'o/_/rgyal pos smras pa/_kye bram ze klu'i 
[\[11b.2\]]rgyal po rab mdzes ni gtum po yin pas des khyod brlag par mi byed grang /_lha re zhig bdag la sngags kyi mthu dang sman gyi mthu mchis te/_gal te klu'i rgyal po rab mdzes dang 'dra ba'i klu rnams kyis 'dzam bu'i gling 'di lta ste/_bu ram shing gi tshal lam/_'dam bu'i 
[\[11b.3\]]tshal bzhin gang bar gyur kyang bdag gi ba spu gcig kyang bskyod par rngo mi thog na klu'i rgyal po rab mdzes kyis lta smos kyang ci 'tshal/_'on kyang lha'i mi dgum pa la thug pa 'ga' mchis sam/_bram ze yod do/_/lha de bkri shig dang des de'i gnas ston par 'gyur ro/_/
[\[11b.4\]]de nas rgyal pos mi de la bos te bsgo ba/_kye nang rje bram ze 'di la klu'i rgyal po rab mdzes kyi gnas ston cig_/lha bka' bzhin 'tshal zhes mi des rgyal po'i ltar mnyan nas bram ze de khrid de chas so/_/ji tsam na mi ring ba zhig tu bsdad nas de la smras pa/_bram ze tshal sngo 
[\[11b.5\]]zhing sngo ba dag bsgrengs pa pha bi mthong ngam/_mthong ngo /_/de ni klu'i rgyal po rab mdzes kyi gnas yin no/_/de song ste des der mod la mthu skyed pa zhes bya ba'i sman las khur du grags nas/_des de thogs te yul nus pa can du song nas rgyal po sde mchog gi skal ba byin te/_
[\[11b.6\]]rim gyis rgyal po'i khab tu phyin nas bram ze de nyid kyi khyim du zhugs so/_/de nas des rgyal po'i khab kyi bram ze dang khyim bdag rnams la sbran pa dang /_de dag mchod yon thogs te lhags nas bram ze'i khye'u 'di nyid du 'dug shig dbang thang sbyin no/_/des smras pa/_khyed 
[\[11b.7\]]cag gis bkur sti ma byas pas kho bo mi 'dug go/_/de rnams kyis de gzhag par gal gyis gcu bar brtsams te gsol ba btab pa dang khas blangs nas de dag gis 'tsho ba'i ris bcad do/_/'jig rten ni phun sum tshogs pa 'dod kyi rgud pa dang mi mthun pas/_des 
[\[12a\]]
[\[12a.1\]]rigs mnyam pa las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed do/_/de rtse bar byed dga' bar byed/_dga' mgur spyod par byed pa na khye'u zhig btsas te/_des de'i ming ri bo can zhes bya bar 
[\[12a.2\]]btags so/_/de yang rtse bar byed dga' bar byed/_dga' mgur spyod par byed pa na bu mo zhig btsas te/_de'i ming ni ser ba zhes bya bar btags so/_/bram ze mo ni 'khor bral zhes bya'o/_/mna' ma ni glog ces bya'o/_/des bsams pa/_yang dang yang du ser 
[\[12a.3\]]ba gcod cing ci las med/_yun ring rab tu sngags kyis dgag par bya'o zhes des yun ring por sngags kyis dgag pa byas te bzhag pas ser ba mi 'bab par gyur to/_/rgyal po'i khab kyi bram ze dang khyim bdag rnams kyis smras pa/_bdag cag kho na'i bsod nams kyi mthus 
[\[12a.4\]]ser ba mi 'bab na/_ci'i phyir dbang thang sbyin zhes de rnams kyis bcad do/_/bram ze de phrag dog gi zil gyis non pas bu yang sngags kyi tshig rnams 'dzin du ma bcug go/_/bde ba la chags pas kha ton yang ma byas la sman yang skam du ma bcug go/_/des sngags kyi 
[\[12a.5\]]tshig rnams ni bsams na brjed sman ni ma bskams pas rul bar gyur to/_/de rgyal po'i khab kyi bram ze dang khyim bdag rnams la snying na ches nas/_de rnams la klan ka btsal ba'i phyir mu stegs kyi gnas dang dka' thub kyi tshal de dang de dag tu song nas dris pa/_shes ldan 
[\[12a.6\]]dag gang gis gang bsams pa dang /_gang don du gnyer ba de la thams cad 'grub par 'gyur ba'i thabs lta ci yod/_/de na kha cig gis smras pa/_mer zhugs shig_/kha cig gis smras pa/_dug zo shig_/kha cig gis smras pa/_g.yang sa nas bdag nyid mchongs 
[\[12a.7\]]shig_/kha cig gis smras pa/_bdag rang gi ske la thag pa thogs te shing gi yal ga las 'phyang du chug shig ces thams cad kyis 'chi ba'i thabs bstan gyi/_nges par 'byung ba'i thabs ni ma yin pas de rim gyis 'od ma'i tshal du song ngo /_/des dge slong zhig mthong nas 
[\[12b\]]
[\[12b.1\]]dris pa/_'phags pa gang gis gang bsams pa dang /_gang don du gnyer ba de thams cad 'grub par 'gyur ba'i thabs lta 'ga' mchis sam/_des smras pa/_bcom ldan 'das las rab tu byung shig_/der ci zhig bgyi/_der ji srid 'tsho'i bar du tshangs 
[\[12b.2\]]par spyod pa yang spyad par bya/_bsam gtan dang gdon pa dang ldan par yang gnas par bya ste/_gal te re zhig mthong ba'i chos nyid la kun shes pa thob na/_de nas de nyid khyod kyi sdug bsngal gyi mthar phyin pa yin no/_/'on te sbyor ba'i lhag ma dang bcas bzhin 
[\[12b.3\]]dus byed na gang bsams pa dang /_gang don du gnyer ba de thams cad 'grub par 'gyur ro/_/'phags pa de ni rngo mi thog na/_gzhan yang cung zad ci mchis/_sangs rgyas la sogs pa dge slong gi dge 'dun spyan drongs la gdugs tshod gsol cig_/de yang 
[\[12b.4\]]rngo mi thog na gzhan bstan du gsol/_bum pa bzang po lta bu'i nyan thos chen po bzhi spyan drongs la gdugs tshod gsol te smon lam thob shig dang gang bsams pa dang /_gang don du gnyer ba de thams cad 'grub bo/_/'phags pa de ni rngo thog gis bgyi'o 
[\[12b.5\]]zhes des bum pa bzang po lta bu'i nyan thos chen po bzhi spyan drangs te/_gdugs tshod gsol nas smon lam btab pa/_dge ba'i rtsa ba 'dis rab mdzes klu'i gnas nas bsad la bdag der skye zhing de nas rgyal po'i khab kyi mi rnams la gnod pa byed par gyur cig ces smon lam 
[\[12b.6\]]btab bo/_/de la chung mas dris pa/_rje'i sras smon lam ji zhig btab/_dge ba'i rtsa ba 'dis rab mdzes klu'i gnas nas bsad la bdag der skye zhing de nas rgyal po'i khab kyi mi rnams la gnod pa byed par gyur cig ces smon lam btab bo/_/legs te bdag 
[\[12b.7\]]kyang khyod kyi chung mar gyur cig_/bus smras pa bdag kyang khyod kyi bur gyur cig_/de bzhin du bu mos smras pa/_bdag kyang khyod kyi bu mor gyur cig_/de bzhin du mna' mas smras pa/_bdag kyang mna' mar gyur cig ces byas nas de rnams khyim rnying pa zhig tu zhugs 
[\[13a\]]
[\[13a.1\]]te nyal ba dang sprin kha dog lnga pa las char pa bab ste/_rtsig pa 'gyel bas non te kha dag go/_/klu rab mdzes shi 'phos nas 'khor klu drug khri dang der skyes nas de yang rab mdzes zhes bya bar grags so/_/chung ma ni 'khor bral zhes bya'o/_/bu ni ri 
[\[13a.2\]]bo can zhes bya'o/_/bu mo ni ser ba zhes bya'o/_/mna' ma ni glog ces bya'o/_/chos nyid kyis klu'am klu'i bu mo skyes nas ring po ma lon par gsum dran par 'gyur te/_gang nas shi 'phos pa dang /_gang du skyes pa dang /_las gang gis yin pa'o/_/des bltas 
[\[13a.3\]]na mi las shi 'phos so/_/gang du skyes she na/_klu rnams su'o/_/las gang gis she na/_smon lam gyi dbang gis so/_/ci'i phyir snyam na/_rgyal po'i khab kyi mi rnams la gnod par bya ba'i phyir ro/_/des bsams pa/_ci lo tog ci lta ba bzhin du skyes pa la byas 
[\[13a.4\]]na mi rnams kyi sdug bsngal skye bar 'gyur ram/_'on te ma skyes pa rnams la 'gyur snyam na/_des ji ltar skyes pa la byas pa ltar ma skyes pa la ni de lta ma yin par mthong nas/_des 'khor rnams la bsgo ba shes ldan dag tshur sheg_/yul ma ga d+hAr deng la char pas 
[\[13a.5\]]lo tog thams cad bskrun cig_/de rnams kyis lo tog thams cad bskrun pa dang /_de nas drug stong gi 'khor dang gshol mda' tsam gyi char gyi rgyun gyis ji ltar yul ma ga d+hAr sog ma yang khyer ba de lta bu'i char gyi rgyun dbab par brtsams so/_/de nas de dag phan tshun du smras pa/_
[\[13a.6\]]sog ma yang klu 'dis phrogs so zhes de'i ming sog ma med ces bya bar thogs so//_//sdom la/_rgyal po'i khab dang na lan da/_/'od ma'i dbyug pa dmar bu'i grong /_/chu bo gang gA sprin brtsegs dang /_/sgra chen yangs pa tha ma yin/_/sangs rgyas bcom ldan 'das 
[\[13a.7\]]rgyal po'i khab 'od ma'i tshal bya ka lan da ka gnas pa na bzhugs so/_/gang gi tshe gzhon nu ma skyes dgra lha sbyin gyis sbad nas pha chos kyi rgyal po chos dang ldan pa bsad de rang nyid kyis cod pan bcings nas rgyal por zhugs pa de'i tshe de bcom ldan 'das la bkur sti ma yin 
[\[13b\]]
[\[13b.1\]]pa mang po bya bar brtsams te/_dgrongs pa man chad bya ba'i phyir glang po che nor skyong dang khyi gtum po za ba dag sbad pa dang /_de'i ma lus 'phags mas smras pa/_bu bcom ldan 'das la bkur sti ma yin pa ma byed cig_/sangs rgyas bcom ldan 'das rnams ni bkur 
[\[13b.2\]]sti ma yin pas bsnyengs pa yin gyis/_rgyal po'i khab nas bzhud de gnod par gyur ta re/_bcom ldan 'das kyi mthus yul ang ga dang /_ma ga d+hA rnams 'byor cing nyams dga' ba yin no/_/snying rnyog pa can des smras pa/_ci gang na bcom ldan 'das med pa'i 
[\[13b.3\]]yul de dag zhig pa dang stongs par gyur tam/_de mas thams cad kyi thams cad du bzlog kyang ma btub nas bcom ldan 'das kyis dgongs pa/_gzhon nu ma skyes dgra 'di bsod nams ma yin pa mang du sogs kyis ngas 'di gzhi med pa'i dad pa la gzhag tu re zhig de'i dus la 
[\[13b.4\]]ma bab pas mnyan yod du gshegs so snyam nas/_de nas bcom ldan 'das nyan thos kyi dge 'dun dang thabs cig tu mnyan yod gang na ba der rgyu zhing gshegs te rim gyis rgyu zhing gshegs pa na mnyan yod du byon nas/_mnyan yod na rgyal bu rgyal byed kyi tshal mgon med zas 
[\[13b.5\]]sbyin gyi kun dga' ra ba na bzhugs so/_/mtha'i rgyal phran dag gis bcom ldan 'das la ma skyes dgras bkur sti ma yin pa byas pas de bkur sti ma yin pas bsnyengs nas rgyal po'i khab nas gshegs te mnyan yod du byon to zhes thos nas/_de dag 'di snyam du sems te/_re zhig rgyal po 
[\[13b.6\]]sdig can des pha chos kyi rgyal po chos dang ldan pa bsad na/_des kyang ma chog nas bcom ldan 'das lha dang lha ma yin dang /_mi rnams kyis mchod pa de la yang bkur sti ma yin pa byas te/_sangs rgyas bcom ldan 'das rnams ni bkur sti ma yin pas bsnyengs pa yin pas/_des 
[\[13b.7\]]na bcom ldan 'das rgyal po'i khab nas gshegs te mnyan yod du byon par gyur pas de yong ye rgyal srid las dbyung bar bya'o snyam nas de dag gis phan tshun pho nyas bzlugs nas blo gros gcig tu byas te dpung gi tshogs yan lag bzhi pa go bskon pa glang po che'i tshogs dang /_
[\[14a\]]
[\[14a.1\]]rta pa'i tshogs dang /_shing rta'i tshogs dang /_dpung bu chung gi tshogs dang /_rgyal po'i khab tu dong ste/_lo bcom nas phru mar bskor te 'khod do/_/klu'i rgyal po sog ma med kyis kyang ser ba'i rgyun phab pas lo tog lhag ma rnams ma rung bar byas 
[\[14a.2\]]so/_/dka' thub kyi chu lnga brgya dang /_chu mig dang /_mtsho dang /_mtshe'u rnams skams la thug pas mu ge byung bar gyur to/_/chu lhag ma gzhan dag kyang mtha'i rgyal phran dag gis ma rung bar byas so/_/de nas ma skyes dgra sdug bsngal mi bzad pa nyam nga bar 
[\[14a.3\]]gyur pa la mi ma yin pa dag gis glags rnyed de/_rma la thal ba btab pa ltar mi ngas byung ste/_khyogs dang khyogs 'drud par gyur to/_/de nas rgyal po ma skyes dgra gnod pa brgya phrag du mas snying dkrugs pas lag pa 'gram pa la gtad de sems khong du chud cing 
[\[14a.4\]]'dug go/_/de nas lus 'phags mas smras pa/_bu ci'i phyir sems khong du chud/_yum gnod pa brgya phrag du ma dag byung bar gyur to/_/bu kho mos sngar khyod la bcom ldan 'das la bkur sti ma yin pa ma byed cig/_//'dul ba gzhi/_
[\[14a.5\]]bam po nyi shu drug pa/_sangs rgyas bcom ldan 'das rnams ni bkur sti ma yin pas bsnyengs pa yin gyis/_bcom ldan 'das rgyal po'i khab nas bzhud de gnod par gyur ta re zhes ma smras sam/_de ni 'di yin no/_/yum de la ji ltar bsgrub par bgyi/_bu bcom ldan 'das 
[\[14a.6\]]la bzod par gsol cig_/yum bcom ldan 'das kyi spyan sngar mchis pa'i rngo mi thog lags so/_/bu khyod kyis sangs rgyas bcom ldan 'das rnams ni tsan dan dang ste'ur mnyam pa khong khro ba dang rjes su chags pa spangs pa yin no zhes ma thos sam/_gal te 'ga' zhig 
[\[14a.7\]]gis bcom ldan 'das kyi phyag dpung pa gcig la ste'u yis bzhog par byed la/_cig shos la tsan dan sa mchog gis nyug par byed na/_de la bcom ldan 'das rjes su chags pa yang mi mnga'/_khong khro ba yang mi mnga'o/_/de nas lus 'phags ma'i bu rgyal po ma skyes dgras 
[\[14b\]]
[\[14b.1\]]mi zhig la smras pa/_kye nang rje tshur shog_/khyod bcom ldan 'das gang na ba der song la/_son nas kho bo'i tshig gis bcom ldan 'das kyi zhabs gnyis la spyi bos phyag byas te gnod pa chung ngam/_nyam nga ba nyung ngam/_bskyod pa yang ngam/_'tsho'am/_gnod pa mi mnga' 'am/_
[\[14b.2\]]stobs dang bde ba la reg par bzhugs sam zhes snyun gsol la 'di skad ces kyang gsol cig_/btsun pa lus 'phags ma'i bu yul ma ga d+hA'i rgyal po ma skyes dgra'i mchid nas btsun pa bu ngan pa ni mchis kyi pha ngan pa ni ma mchis pas bcom ldan 'das thugs brtse ba nye bar bzung ste 
[\[14b.3\]]rgyal po'i khab tu gshegs par gsol/_gal te bcom ldan 'das ma gshegs na ring po mi thogs pa kho nar rgyal po'i khab kyi grong khyer stongs te ming lus par 'gyur ro zhes gsol cig_/lha bka' bzhin 'tshal zhes mi des ma ga d+hA'i rgyal po ma skyes dgra'i ltar mnyan 
[\[14b.4\]]nas chas te rim gyis mnyan yod du phyin nas bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas mi des bcom ldan 'das la 'di skad ces gsol to/_/
[\[14b.5\]]btsun pa lus 'phags ma'i bu yul ma ga d+hA'i rgyal po ma skyes dgra bcom ldan 'das kyi zhabs gnyis la mgo bos phyag 'tshal te/_gnod pa chung ngam/_nyam nga ba nyung ngam zhes bya ba nas reg par bzhugs sam zhes snyun gsol lags so zhes bya ba'i bar gong ma bzhin du'o/_/
[\[14b.6\]]kye mi khyod dang lus 'phags ma'i bu yul ma ga d+hA'i rgyal po ma skyes dgra bde bar gyur cig_/btsun pa lus 'phags ma'i bu yul ma ga d+hA'i rgyal po ma skyes dgra'i mchid nas btsun pa bu ngan pa ni mchis kyi pha ngan pa ni ma mchis pas bcom ldan 'das thugs brtse ba nye bar 
[\[14b.7\]]bzung ste rgyal po'i khab tu gshegs su gsol/_gal te bcom ldan 'das ma gshegs na zhes bya ba nas ming lus par 'gyur ro/_/zhes bya ba'i bar gong ma bzhin du'o/_/bcom ldan 'das cang mi gsung bas mi de la gnang ngo /_/de nas mi des bcom ldan 'das cang 
[\[15a\]]
[\[15a.1\]]mi gsung bas gnang bar rig nas bcom ldan 'das kyi spyan snga nas song ngo /_/de nas bcom ldan 'das ji srid bzhed kyi bar du mnyan yod du bzhugs nas nyan thos kyi dge 'dun dang thabs cig tu rgyal po'i khab gang na ba der rgyu zhing gshegs te/_rim gyis 
[\[15a.2\]]rgyu zhing gshegs pa na yul ma ga d+hAr byon to/_/bcom ldan 'das kyi mthus rlung gtong ba'i lha'i bu rnams kyis ni dug gis ma rung bar byas pa'i chu de dag bskams so/_/char pa 'bebs pa'i lha'i bu rnams kyis ni yan lag brgyad dang ldan pa'i chus bkang ngo /_/lha rnams ni 
[\[15a.3\]]char pa 'bebs pa la zhugs so/_/sangs rgyas la mngon par dad pa'i lha rnams kyis ni rgyal po'i khab nas mi ma yin pa rnams bskrad nas mi ngas zhi bar gyur to/_/mtha'i rgyal phran dag gis ni bcom ldan 'das gshegs pa mthong nas grong khyer bskor ba btang ste dong ngo /_/tshong pa 
[\[15a.4\]]rnams kyis ni zong dag bkram mo/_/bzo phal pa gzhan dag gis ni rang rang byed par brtsams so/_/yul so so na gnas pa'i tshong pa rnams dang /_ded dpon rnams ni zong dang 'jug par brtsams so/_/lo ni legs par gyur to/_/lam po che dang srang dang /_sum mdo 
[\[15a.5\]]dang /_bzhi mdo rnams su ni bcom ldan 'das kyi bdag nyid chen po sgrogs par gyur to/_/mu stegs pa rnams ni bag 'khums par gyur to/_/skye bo'i tshogs rnams ni rab tu dga' bar gyur to/_/lus 'phags ma'i bu yul ma ga d+hA'i rgyal po ma skyes dgras bcom ldan 
[\[15a.6\]]'das yul ma ga d+hAr gshegs so zhes thos so/_/thos nas kyang snying dga' ba dang /_mgu ba dang /_rab tu dga' ba dang /_dga' ba rgya chen po dang /_yid bde ba skyes nas blon po rnams la smras pa/_shes ldan dag deng la bcom ldan 'das kyi phyir dpag tshad phyed dang 
[\[15a.7\]]gsum gyi lam bstar ba dang /_grong khyer dag bzang por byos shig_/rgyal po'i khab kyi grong khyer thams cad kyang rdo ba dang /_gseg ma dang /_gyo mo sol te tsan dan gyi chus chag chag thob la dar gyi chun 'phyang mang po dpyongs shig_/dri zhim po'i pog phor dag shoms la/_
[\[15b\]]
[\[15b.1\]]gdugs dang /_rgyal mtshan dag tshugs shig_/bar bar du me tog gi gzhal med khang mdzes pa dag byos shig_/lha bka' bzhin 'tshal zhes blon po rnams kyis lus 'phags ma'i bu yul ma ga d+hA'i rgyal po ma skyes dgra'i ltar mnyan nas thams cad rgyas par byed du 
[\[15b.2\]]bcug go/_/de nas lus 'phags ma'i bu yul ma ga d+hA'i rgyal po ma skyes dgra rgyal po chen po'i 'byor pa dang /_rgyal po chen po'i mthus bdag nyid dpung gi tshogs yan lag bzhi dang bsur song ngo /_/de nas bcom ldan 'das dul ba 'khor dul ba/_zhi ba 'khor zhi ba grol 
[\[15b.3\]]ba 'khor grol ba/_dbugs phyin pa 'khor dbugs phyin pa/_rnam par dul ba 'khor rnam par dul ba/_dgra bcom pa 'khor dgra bcom pa/_'dod chags dang bral ba 'khor 'dod chags dang bral ba/_mdzes pa 'khor mdzes pa/_khyu mchog ba glang gi tshogs kyis 
[\[15b.4\]]bskor ba lta bu/_glang po che glang po che'i phru gu'i tshogs kyis bskor ba lta bu/_seng ge mche ba can gyi tshogs kyis bskor ba lta bu/_ngang pa'i rgyal po ngang pa'i tshogs kyis bskor ba lta bu/_nam mkha' lding 'dab chags kyi tshogs kyis bskor ba lta bu/_bram ze slob ma'i 
[\[15b.5\]]tshogs kyis bskor ba lta bu/_sman pa mkhas pa nad pa'i tshogs kyis bskor ba lta bu/_dpa' bo dmag mi'i tshogs kyis bskor ba lta bu/_lam mkhan 'gron po'i tshogs kyis bskor ba lta bu/_ded dpon tshong pa'i tshogs kyis bskor ba lta bu/_tshong dpon rang gi skye 
[\[15b.6\]]bos bskor ba lta bu/_rgyal phran blon po'i tshogs kyis bskor ba lta bu/_'khor los sgyur ba bu stong gis bskor ba lta bu/_zla ba rgyu skar gyi tshogs kyis bskor ba lta bu/_nyi ma 'od zer stong gis bskor ba lta bu/_yul 'khor skyong dri za'i tshogs kyis bskor ba lta bu/_lus 
[\[15b.7\]]'phags po grul bum gyi tshogs kyis bskor ba lta bu/_mig mi bzad klu'i tshogs kyis bskor ba lta bu/_nor sbyin gnod sbyin gyi tshogs kyis bskor ba lta bu/_thags zangs ris lha ma yin gyi tshogs kyis bskor ba lta bu/_brgya byin sum bcu rtsa gsum pa'i tshogs kyis 
[\[16a\]]
[\[16a.1\]]bskor ba lta bu/_tshangs pa tshangs ris kyi tshogs kyis bskor ba lta bu/_rgya mtsho mi g.yo ba lta bu/_sprin chu dang bcas pa lta bu/_glang po che dam pa rgyags pa dang bral ba ltar dbang po rnams shin tu dul bas ma g.yengs pa'i spyod lam gyi spyod 
[\[16a.2\]]pa can/_sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus mdzes par byas pa/_sku 'od 'dom gang gis brgyan pa/_nyi ma stong gi 'od zer bas lhag pa/_rin po che'i ri bo 'gro ba ltar kun nas mdzes 
[\[16a.3\]]pa/_stobs bcu dang /_mi 'jigs pa bzhi dang /_ma 'dres pa gsum dang /_dran pa nye bar gzhag pa dang /_thugs rje chen po dang ldan pa/_dge slong gi dge 'dun rab tu mang po dang lus 'phags ma'i bu yul ma ga d+hA'i rgyal po ma skyes dgra dang /_lha brgya 
[\[16a.4\]]stong phrag du mas zham ring byas te rgyal po'i khab kyi grong khyer du gshegs so/_/gang gi tshe bcom ldan 'das rgyal po'i khab tu zhugs te/_mngon par 'du byed pa dang bcas pas grong khyer gyi sgo'i them pa la zhabs g.yas pas mnan pa de'i tshes rnam pa drug tu g.yos par 
[\[16a.5\]]gyur te/_sa chen po 'di g.yos/_rab tu g.yos/_kun du rab tu g.yos/_ldeg rab tu ldeg_/kun du rab tu ldeg cing /_shar phyogs mtho na nub phyogs dma'/_nub phyogs mtho na shar phyogs dma'/_lho phyogs mtho na byang phyogs dma'/_byang phyogs 
[\[16a.6\]]mtho na lho phyogs dma'/_mtha' mtho na dbus dma'/_dbus mtho na mtha' dma' bar gyur to/_/'jig rten 'di 'jig rten gyi bar dang bcas pa thams cad kyang snang ba rgya chen pos gsal bar gyur to/_/lhas kyang bar snang la rnga dag brdungs so/_/nam mkha' la gnas 
[\[16a.7\]]pa'i lha rnams kyis ni bcom ldan 'das kyi steng nas lha'i me tog ut+pa la dang /_pad ma dang /_ku mu da dang /_pad ma dkar po dang /_a ga ru'i phye ma dang /_rgya spos kyi phye ma dang /_gur kum gyi phye ma dang /_ta ma la'i lo ma'i phye ma dang /_lha'i me tog man dA ra ba 
[\[16b\]]
[\[16b.1\]]dang /_gos dag 'thor bar byed de/_bcom ldan 'das grong khyer du gshegs pa na de lta bu'i ya mtshan dag byung bar gyur to/_/gzhan yang dog pa dag ni yangs par gyur to/_/dma' ba dag ni mtho bar gyur to/_/mtho ba dag ni phya le bar gyur to/_/glang po che 
[\[16b.2\]]dag ni skad 'byin par gyur to/_/rta dag kyang skad 'byin par gyur to/_/khyu mchog dag kyang skad 'byin par gyur to/_/khyim gyi nang na bzhag pa'i snod sna tshogs dag ni ma brdungs par rang sgra 'byin par gyur to/_/long ba rnams kyis ni mig thob par gyur to/_/'on pa 
[\[16b.3\]]rnams ni rna bas thos/_lkugs pa rnams ni smra nus par gyur to/_/dbang po lhag ma ma tshang ba rnams ni dbang po so sor thob par gyur to/_/chang gis myos pa rnams ni myos pa dang bral bar gyur to/_/dug 'thungs pa dag ni dug zhi bar gyur to/_/phan tshun khon byung ba rnams 
[\[16b.4\]]ni mdza' bar gyur to/_/sbrum pa dag ni bde bar btsas par gyur to/_/btson du bcings pa dag ni thar bar gyur to/_/nor med pa dag ni nor rnyed par gyur to/_/de lta bu'i 'byor pa de mthong nas dge bsnyen zhig gis tshigs su bcad de smras pa/_yul gang zhig tu 'jig rten 
[\[16b.5\]]gtso bo gshegs pa der/_/lo nyes mi ngas dang ni phyi dgra'i 'jigs pa med/_/lha rnams char 'bebs skye bo bsod nams rab tu byed/_/der ni ya mtshan brgya phrag gzhan yang 'byung bar 'gyur/_/de nas bcom ldan 'das rgyal po'i khab tu zhugs te/_skye bo'i tshogs 
[\[16b.6\]]dbugs phyung nas rgyal po'i khab nas byung ste 'od ma'i tshal du gshegs so/_/de nas lus 'phags ma'i bu yul ma ga d+hA'i rgyal po ma skyes dgra bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/
[\[16b.7\]]phyogs gcig tu 'dug pa dang /_bcom ldan 'das kyis lus 'phags ma'i bu yul ma ga d+hA'i rgyal po ma skyes dgra la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad ces bya ba 
[\[17a\]]
[\[17a.1\]]nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas lus 'phags ma'i bu yul ma ga d+hA'i rgyal po ma skyes dgra bcom ldan 'das kyis bka' stsal pa la mngon par bstod de rjes su yi rangs nas 
[\[17a.2\]]stan las langs te bla gos phrag pa gcig tu gzar nas/_bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig la bdag gis dgung zla gsum 
[\[17a.3\]]du na bza' chos gos dang /_bsod snyoms dang /_gzims cha dang /_snyun dpyad kyi rkyen sman dang /_yo byad rnams 'dul zhing mchis na gnang bar mdzad du gsol/_bcom ldan 'das kyis lus 'phags ma'i bu yul ma ga d+hA'i rgyal po ma skyes dgra la cang mi gsung 
[\[17a.4\]]bas gnang ngo /_/de nas lus 'phags ma'i bu yul ma ga d+hA'i rgyal po ma skyes dgras bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag 'tshal te stan las langs te song ngo /_/bcom ldan 'das dge slong gi dge 
[\[17a.5\]]'dun dang thabs cig tu lus 'phags ma'i bu yul ma ga d+hA'i rgyal po ma skyes dgras zla ba gsum du na bza' chos gos dang /_bsod snyoms dang /_gzims cha dang /_snyun dpyad kyi rkyen sman dang /_yo byad rnams kyis bsnyen bkur byas so/_/de nas sangs rgyas la 
[\[17a.6\]]mngon par dga' ba'i lha rnams kyis mi ngas de bskrad nas rgyal po'i khab nas byung nas sgra sgrogs zhes bya ba'i nang du byung ste/_yangs pa can du 'dug nas/_yangs pa can gyi skye bo'i tshogs la mi ngas byung bar gyur te/_khyogs dang khyogs 'drud par gyur to/_/yangs pa 
[\[17a.7\]]can na bram ze mdun na 'don mda' bo che zhes bya ba zhig gnas pa de'i rmi lam na yangs pa can na gnas pa'i lha zhig gis smras pa/_gal te mi 'dul kha lo sgyur ba'i mchog_/shAkya'i rigs dag pa yi bcom ldan 'das/_/yangs pa can du gshegs par gyur na ni/_/
[\[17b\]]
[\[17b.1\]]gnod pa rnams ni rnam par 'jig par 'gyur/_/des nam nangs nas yangs pa can gyi lits+tsha bI rnams la smras pa/_shes ldan dag bdag gis rmi lam 'di 'dra ba zhig mthong ngo /_/de rnams kyis smras pa/_shes ldan dag de la ji ltar bsgrub par bya/_bcom ldan 'das 
[\[17b.2\]]kyi spyan sngar pho nya su zhig gtang zhes phan tshun bgro bar brtsams pa dang /_mdun na 'don mda' bo che 'di nyid thams cad du nus pa yin la/_bdag cag la yang byams pa yin gyis gtang ngo /_/de la de dag gis smras pa/_bcom ldan 'das gang na ba der song la phyin nas 
[\[17b.3\]]bdag cag gi tshig gis bcom ldan 'das kyi zhabs gnyis la mgo bos phyag byos la/_gnod pa chung ngam/_nyam nga ba nyung ngam zhes bya ba nas snyun gsol la zhes bya ba'i bar gong ma bzhin du'o/_/'di skad ces kyang gsol cig_/btsun pa yangs pa can gyi tshogs kyi 
[\[17b.4\]]mchid nas bcom ldan 'das yangs pa can du gshegs su gsol/_gal te bcom ldan 'das yangs pa can du ma gshegs na ring por mi thogs pa kho nar yangs pa can stongs shing ming lus par 'gyur ro zhes gsol cig_/des smras pa/_shes ldan dag lus 'phags 
[\[17b.5\]]ma'i bu yul ma ga d+hA'i rgyal po ma skyes dgra ni khyed la yun ring du gnod pa byed pa phyir rgal ba dgra bor gyur pa yin pas bdag la gnod pa byed par mi 'gyur grang /_de dag gis tshigs su bcad de smras pa/_yul 'khor gzhan yang 'gyed par yang /_/pho nya mi gsod ces grag 
[\[17b.6\]]na/_/khyod ni rgyal ba'i pho nya yin/_/kun gyis mi gsod smos ci dgos/_/de nas mdun na 'don mda' bo che dge mtshan dang bkra shis dang bde legs su 'gyur ba dag byas te/_rim gyis rgyal po'i khab tu phyin nas de lam gyis dub pa bsal te/_bcom ldan 'das 
[\[17b.7\]]gang na ba der song ste phyin nas/_bcom ldan 'das dang lhan cig mngon du yang dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/_/phyogs gcig tu 'dug nas mdun na 'don mda' bo ches 
[\[18a\]]
[\[18a.1\]]bcom ldan 'das la 'di skad ces gsol to/_/kye gau ta ma yangs pa can gyi tshogs bcom ldan 'das gau ta ma'i zhabs gnyis la mgo bos phyag 'tshal te/_gnod pa chung ngam/_nyam nga ba nyung ngam/_bskyod pa yang ngam/_'tsho 'am/_
[\[18a.2\]]gnod pa ma mchis sam/_stobs dang bde ba la reg par spyod dam zhes snyun gsol lags so/_/mda' bo che khyod dang yangs pa can gyi tshogs bde bar gyur cig_/kye gau ta ma yangs pa can gyi tshogs kyi mchid nas bcom ldan 'das yangs pa can du gshegs 
[\[18a.3\]]su gsol/_gal te bcom ldan 'das yangs pa can du ma gshegs na ring po mi thogs pa kho nar yangs pa can stongs shing ming tsam lus par 'gyur ro zhes mchi'o/_/bcom ldan 'das kyis bka' stsal pa/_mda' bo che 'dir nga nyan thos kyi dge 'dun dang thabs 
[\[18a.4\]]cig la lus 'phags ma'i bu yul ma ga d+hA'i rgyal po ma skyes dgras zla ba gsum du yo byad thams cad kyis bstabs pas rgyal po la rtogs shig_/gal te rgyal pos gnang na nga de bzhin du gshegs par bya'o/_/des yangs pa can du bcom ldan 'das ni 'di skad ces 
[\[18a.5\]]gsung ngo zhes spring ngo /_/de rnams kyis kyang spring ba de nyid kyi phyir khyod lus 'phags ma'i bu yul ma ga d+hA'i rgyal po ma skyes dgra gang na ba der song la son nas/_bdag cag gi tshig gis lus 'phags ma'i bu yul ma ga d+hA'i rgyal po ma skyes dgra la gnod pa chung ngam/_nyam 
[\[18a.6\]]nga ba nyung ngam/_bskyod pa yang ngam/_'tsho 'am/_gnod pa ma mchis sam/_stobs dang bde ba la reg par gnas sam zhes kyang dris la 'di skad ces/_lha bcom ldan 'das yangs pa can du gshegs par bcom ldan 'das la rjes su gnang bar mdzad du gsol/_
[\[18a.7\]]lhas gal te bcom ldan 'das la rjes su ma gnang na ring po mi thogs pa kho nar yangs pa can stongs shing ming lus par 'gyur ro zhes smros shig_/de nas mdun na 'don mda' bo ches bsams pa/_ci re zhig rgyal po la bsnyen par bya'am/_'on te blon po rnams 
[\[18b\]]
[\[18b.1\]]la bya snyam du bsams pa dang /_de 'di snyam du sems te/_'ga' zhig gi dngags las bsnyen par mi bya ste/_'on kyang bsnyen pa byed pa la bsnyen par bya'o zhes 'byung bas/_mdor na blon po rnams la bsnyen par bya'o snyam nas/_des blon po rnams la bsnyen par bya 
[\[18b.2\]]bar brtsams so/_/de nas blon po rnams kyis smras pa/_mdun na 'don dgos pa ci zhig la 'ongs/_des smras pa/_shes ldan dag kho bo ni bcom ldan 'das kyi phyir lha la gsol ba 'debs su mchis kyis khyed cag gis grogs mdzod cig_/de rnams kyis smras pa/_
[\[18b.3\]]de bzhin du byas kho bo cag gis ji tsam na bos pa de'i tshe khyod shog cig_/de nas de dag gis skabs shes nas bos pa dang de nas mdun na 'don mda' bo che lus 'phags ma'i bu yul ma ga d+hA'i rgyal po ma skyes dgra gang na ba der song ste song nas lus 'phags ma'i bu yul ma 
[\[18b.4\]]ga d+hA'i rgyal po ma skyes dgra la rgyal ba dang tshe spel ba dag byas nas phyogs gcig tu 'dug go/_/phyogs gcig tu 'dug nas mdun na 'don mda' bo ches lus 'phags ma'i bu yul ma ga d+hA'i rgyal po ma skyes dgra la 'di skad ces smras so/_/lha yangs pa can gyi tshogs kyi mchid nas 
[\[18b.5\]]lha la gnod pa chung ngam/_reg par gnas sam zhes bya ba rgyas par snyun gsol lo/_/mda' bo che khyod dang /_yangs pa can gyi tshogs bde bar gyur cig_/lha yangs pa can gyi tshogs kyi mchid nas 'di skad ces/_lha bcom ldan 'das yangs pa can du 
[\[18b.6\]]gshegs par bcom ldan 'das la rjes su gnang bar mdzad du gsol/_lhas gal te bcom ldan 'das la rjes su ma gnang na ring po mi thogs pa kho nar yangs pa can stongs shing ming lus par 'gyur ro zhes mchi'o/_/rgyal pos smras pa/_mda' bo che kho bos 
[\[18b.7\]]yun ring mo zhig nas kye ma yangs pa can gyi gnas stongs kyang ci ma rung snyam du bsams pa de gal te yangs pa can gyi gnas stongs par gyur na kho bo yid la bsam pa tshegs chung ngus rdzogs par ma gyur tam/_de skad ces smras pa dang /_mda' bo che song ngo /_/blon 
[\[19a\]]
[\[19a.1\]]po rnams kyis smras pa/_lha bcom ldan 'das kyis sems can gcig kyang yongs su btang ba lta mchis sam/_shes ldan dag med do/_/de lta na lhas bcom ldan 'das la bkur sti ma lags pa bgyis so/_/lhas bcom ldan 'das la 
[\[19a.2\]]rjes su gnang yang rung /_ma gnang yang rung ste/_bcom ldan 'das ni yangs pa can gyi sems can la thugs brtse ba'i phyir gshegs par 'gyur ba nyid do/_/rgyal pos smras pa/_shes ldan dag kho bos ma shes kyis gal te de lta na khug shig_/de dag gis 
[\[19a.3\]]mda' bo che bkug nas rgyal pos smras pa/_mda' bo che kho bos dam bcas te bcom ldan 'das rjes su gnang bar bya'o/_/gal te kho bos bcom ldan 'das la mchod pa dang bsnyen bkur ci 'dra ba byas pa de kho na 'dra bar yangs pa can gyi tshogs kyis bya na/_de lta na kho 
[\[19a.4\]]bos rjes su gnang ngo /_/des yangs pa can rnams la rgyal po 'di skad ces gsung ngo zhes spring ngo /_/de rnams kyis smras pa/_rgyal po mi gcig pur gyur pas bcom ldan 'das la mchod pa dang bkur sti byed na/_bdag cag tshogs su gyur pas ci ste mi bya zhes de dag 
[\[19a.5\]]gis bcom ldan 'das gshegs su gsol cig dang /_bdag cag gis bcom ldan 'das la de bas kyang ches khyad par du 'phags pa'i mchod pa dang bkur sti bgyi'o zhes spring ngo /_/de nas mda' bo ches don de dag rgyal po la rig par byas so/_/de nas lus 'phags 
[\[19a.6\]]ma'i bu yul ma ga d+hA'i rgyal po ma skyes dgra bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas lus 'phags ma'i bu yul ma ga d+hA'i rgyal po ma skyes dgras 
[\[19a.7\]]bcom ldan 'das la 'di skad ces gsol to/_/btsun pa bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang /_bsod snyoms dang /_gzims cha dang /_snyun dpyad kyi rkyen sman dang /_yo byad rnams kyis bsnyen 
[\[19b\]]
[\[19b.1\]]bkur bgyid par spro lags mod kyi/_bcom ldan 'das sems can rnams la thugs brtse bas gnang bar mi 'gyur lags na/_bcom ldan 'das bdag gi gdugs tshod gsol bar gnang bar mdzad du gsol/_bcom ldan 'das kyi lus 'phags ma'i bu yul 
[\[19b.2\]]ma ga d+hA'i rgyal po ma skyes dgra la cang mi gsung bas gnang ngo /_/de nas lus 'phags ma'i bu yul ma ga d+hA'i rgyal po ma skyes dgras bcom ldan 'das cang mi gsung bas gnang bar rig nas stan las langs te/_bcom ldan 'das kyi zhabs gnyis la mgo bos 
[\[19b.3\]]phyag byas te song ngo /_/de nas lus 'phags ma'i bu yul ma ga d+hA'i rgyal po ma skyes dgras de nyid kyi mtshan mo nas zhes bya ba nas/_bcom ldan 'das kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/_/gser 
[\[19b.4\]]gyi bya ma bum blangs te bcom ldan 'das la gsol ba 'debs pa la zhugs pa/_btsun pa bcom ldan 'das kyis klu gdug pa dang /_gnod sbyin gdug pa de dang de rnams ni btul lags na/_btsun pa klu'i rgyal po sog ma med 'di yun ring po zhig nas bdag cag la 
[\[19b.5\]]sha khon ma mchis par ni sha khon bgyid/_'gran zla ma mchis par ni 'gran zlar gyur/_gnod pa ma mchis par ni gnod par bgyid par gyur te/_lo tog gang dag skyes shing skyes pa rnams chud gzon par bgyid lags na/_bcom ldan 'das thugs brtse ba nye bar 
[\[19b.6\]]bzung ste klu'i rgyal po sog ma med legs par gdul bar gsol/_/bcom ldan 'das kyis lus 'phags ma'i bu yul ma ga d+hA'i rgyal po ma skyes dgra la cang mi gsung bas gnang ngo /_/de nas bcom ldan 'das kyis lus 'phags ma'i bu yul ma ga d+hA'i rgyal po ma skyes dgra 
[\[19b.7\]]la yon bsngo ba mdzad nas gshegs te/_gtsug lag khang du byon nas dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis tshe dang ldan pa kun dga' bo la bka' stsal pa/_kun dga' bo byang phyogs su klu'i 
[\[20a\]]
[\[20a.1\]]rgyal po sog ma med 'dul du 'dong ngo /_/byang phyogs na ni phan yon lnga yod de/_lnga gang zhe na/_me tog phun sum tshogs pa dang /_'bras bu phun sum tshogs pa dang /_chu phun sum tshogs pa dang /_bsod snyoms mod pa dang /_skye bo'i tshogs 
[\[20a.2\]]drang po yod do zhes gsungs nas bcom ldan 'das nang du yang dag 'jog gi phyir gtsug lag khang du zhugs so/_/de nas lus 'phags ma'i bu yul ma ga d+hA'i rgyal po ma skyes dgras rgyal po'i khab nas chu bo gang gA'i bar gyi lam dang grong khyer dag che thang du stor du bcug ste 
[\[20a.3\]]lam rdo ba dang /_gseg ma dang /_gyo mo thams cad bsal nas tsan dan gyi chus chag chag btab dri zhim po sna tshogs kyi pog phor dag bshams/_dar gyi chun 'phyang mang po dpyangs/_bar bar du me tog gi gzhal med khang dag byas so/_/yangs pa can gyi lits+tsha bI 
[\[20a.4\]]rnams kyis ni chu bo gang gA nas yangs pa can gyi bar du de bas lhag par khyad par du 'phags par lam dang grong khyer dag stor du bcug go/_/de nas bcom ldan 'das dgongs ka nang du yang dag 'jog las bzhengs te tshe dang ldan pa kun dga' bo la bka' stsal pa/_kun dga' 
[\[20a.5\]]bo na lan da gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_de nas bcom ldan 'das dang yul ma ga d+hA'i ljongs rgyu zhing gshegs pa na/_na lan dar byon nas na lan da na a mra'i tshal dgag dbye 
[\[20a.6\]]can zhes bya ba na bzhugs so/_/de'i tshe na lan da na kun du rgyu 'dam bu'i tshong pa zhes bya ba rgas pa/_'khogs pa/_gtugs pa btsas nas lo brgya nyi shu lon pa zhig gnas pa la/_na lan da'i bram ze dang khyim bdag rnams bkur sti byed/_bla mar byed/_ri mor byed/_
[\[20a.7\]]mchod par byed de/_dgra bcom par bkur ro/_/de nas kun du rgyu 'dam bu'i tshong pa'i sngon gyi grogs po dang /_blon po dang /_gnyen dang /_snag gi gnyen mtshams su gyur pa'i lha gang yin pa de 'di snyam du sems te/_gal te bdag gis kun du rgyu 'dam bu'i 
[\[20b\]]
[\[20b.1\]]tshong pa la 'di skad ces/_drang srong khyod tshur shog_/bcom ldan 'das kyi spyan sngar tshangs par spyad pa spyod cig ces smras na/_gang yang bdag gi tshig mi nyan pa de srid pas/_ma la bdag de'i drung du song ste yid kyi dri ba 'dzin du gzhug go snyam nas/_de nas lha de kun 
[\[20b.2\]]du rgyu 'dam bu'i tshong pa gang na ba der song ste phyin nas/_kun du rgyu 'dam bu'i tshong pa la 'di skad ces smras so/_/drang srong tshur shog_/kho bo las yid kyi dri ba long la kun chub par gyis shig_/ji ltar mdza' bo ma yin pa la mdza' bo ltar bcos pa yin par blta bar bya/_
[\[20b.3\]]ji ltar bdag dang 'dra ba'i mdza' bo yin par rig par bya/_ci'i phyir spong /_ji ltar nad med pa 'thob/_drang srong gang zhig khyod kyi yid kyi dri ba yid kyis mngon par 'dus byas pa 'di dag tshig gis lung bstan pas sems rangs par byed pa de'i thad du khyod tshangs par 
[\[20b.4\]]spyad pa spyod cig ces smras nas de nyid du mi snang bar gyur to/_/de nas kun du rgyu 'dam bu'i tshong pas lha de las yid kyi dri ba bzung ste kun chub par byas nas 'od srung rdzogs byed gang na ba der song ste phyin nas 'od srung rdzogs byed kyi drung du yid kyi dri ba yid kyis mngon par 'dus byas 
[\[20b.5\]]pa/_ji ltar mdza' bo ma yin pa la mdza' bo ltar bcos pa yin par blta bar bya zhes bya ba nas ji ltar nad med pa 'thob par 'gyur zhes bya ba'i bar gong ma bzhin du'o/_/'od srung rdzogs byed kyis de'i yid kyi dri ba yid kyis mngon par 'dus byas pa rnams kyang mi shes rnam par mi 
[\[20b.6\]]shes na lan glan pa lta smos kyang ci dgos/_de nas kun du rgyu 'dam bu'i tshong pa 'di snyam du sems te/_'od srung rdzogs byed kyis bdag gi yid kyi dri ba yid kyis mngon par 'dus byas pa rnams kyang mi shes rnam par mi shes na lan glan pa lta smos kyang ci dgos snyam nas/_
[\[20b.7\]]de kun du rgyu gnag lhas kyi bu dang /_smra 'dod kyi bu mo'i bu yang dag rgyal ba can dang /_mi pham skra'i la ba can dang /_ka t+ya'i bu nog can dang /_gcer bu pa gnyen gyi bu gang na ba der song ste phyin nas gcer bu pa gnyen gyi bu'i mdun du yid kyi dri ba yid kyis mngon par 'dus 
[\[21a\]]
[\[21a.1\]]byas pa/_ji ltar mdza' bo ma yin pa la mdza' bo ltar bcos pa yin par blta bar bya zhes bya ba nas gcer bu pa gnyen gyi bu'i bar gyis kyang bdag gi yid kyi dri ba yid kyis mngon par 'dus byas pa rnams kyang mi shes/_rnam par mi shes 
[\[21a.2\]]na lan glan pa lta smos kyang ci dgos snyam mo zhes bya ba'i bar gong ma bzhin du'o/_/de nas kun du rgyu 'dam bu'i tshong pa 'di snyam du sems te/_gang la yid kyi dri ba yid kyis mngon par 'dus byas pa'i tshig gis lung bstan pa mi thob pa de 'dra ba'i rab tu byung bas bdag 
[\[21a.3\]]la ci zhig bya/_bdag gi nye du rnams la longs spyod rgya cher yod pas/_ma la bdag 'dug la 'dod pa yang longs spyad cing sbyin pa yang btang /_bsod nams kyang bya'o snyam mo/_/yang de'i blo skyes pa/_ma la bdag dge sbyong gau ta ma gang na ba der 'gro bar bya'o 
[\[21a.4\]]snyam nas de chas pa na yang bsams pa/_re zhig dge sbyong dang bram ze rgan rabs gang dag yin pa 'di lta ste/_'od srung rdzogs byed nas gcer bu pa gnyen gyi bu'i bar gong ma bzhin te/_de rnams kyis re zhig yid kyi dri ba yid kyis mngon par 'dus byas pa rnams kyang 
[\[21a.5\]]mi shes rnam par mi shes na dge sbyong gau ta ma nas gzhon pa gsar du rab tu byung bas lta smos kyang ci dgos snyam du bsams te slar ldog par 'dod pa las/_yang de 'di snyam du sems te/_sngon gyi kun du rgyu rnying pa rgan po 'khogs pa spyod pa'i slob dpon dag las bdag gis dge 
[\[21a.6\]]slong gzhon nu la brnyas par mi bya/_dge slong gzhon nu la zil gyis mnan par mi bya ste/_dge slong gzhon nu yang de ni dbang che ba mthu che bar gyur pa yin no zhes thos so snyam du bsams nas bcom ldan 'das gang na ba der song ste phyin pa dang /_bcom ldan 'das kyi spyan sngar 
[\[21a.7\]]yid kyi zhu ba yid kyis mngon par 'dus byas pa/_ji ltar mdza' bo ma yin pa la mdza' bo ltar bcos pa yin par blta bar bya zhes bya ba nas ji ltar nad med pa 'thob ces bya ba'i bar gong ma bzhin du'o/_/de nas bcom ldan 'das kyi thugs kyis kun du rgyu 'dam bu'i tshong 
[\[21b\]]
[\[21b.1\]]pa'i bsam pa mkhyen nas de'i tshe tshigs su bcad de bka' stsal pa/_mdza' bo gzhan la rnam par smod byed cing /_/de ni bdag tu zad do zhes smra la/_/las kyang sla dgu 'dam zhing byed pa de/_/bdag gi bshes ma yin par shes par bya/_/gang zhig bden pa ma yin 
[\[21b.2\]]tshig_/mdza' bo dag la smra byed cing /_/smra la las su mi byed pa'ang /_/mkhas pa rnams kyis yongs shes te/_/de lta bu ni mdza' bo ma yin pa la mdza' bo ltar bcos pa yin par shes par bya'o/_/ji ltar bdag dang 'dra ba'i mdza' bo yin par rig par bya zhe 
[\[21b.3\]]na/_gang zhig rtag tu bag med dbye ba yi/_/bsam pas glags lta de ni mdza' min gyi/_/gang zhig 'dir ni snying dang 'drar gyur par/_/gzhan gyis mi phyed de ni mdza' bo yin/_/de lta bu ni bdag dang 'dra ba'i mdza' bo yin par rig par bya'o/_/ci'i phyir spong zhe 
[\[21b.4\]]na/_skyes bu gces pa mthar 'byin cing /_/'bras bu lta bar byed pa ni/_/rab tu dga' ba skyed pa'i gnas/_/rab bsngags 'dren pa'i zhi ba sgom/_/de don du gnyer bar bsgom mo/_/ji ltar nad med pa 'thob ce na/_rab tu dben pa'i ro dang ni/_/nye bar 
[\[21b.5\]]zhi ba'i ro shes nas/_/chos la dga' ba'i ro 'thung ba/_/nad med sdig pa med par 'gyur/_/de ltar na nad med pa 'thob bo/_/de nas kun du rgyu 'dam bu'i tshong pa 'di snyam du sems te/_dge sbyong gau ta ma'i thugs kyis ni bdag gi bsam pa mkhyen no snyam du rig 
[\[21b.6\]]nas bcom ldan 'das la 'di skad ces gsol to/_/gau ta ma bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na/_bcom ldan 'das dge sbyong gau ta ma'i spyan sngar bdag gis tshangs par spyod pa spyad 
[\[21b.7\]]par bgyi'o/_/kun du rgyu 'dam bu'i tshong pa legs par gsungs pa'i chos 'dul ba la rab tu byung zhing bsnyen par rdzogs pa dge slong gi dngos po thob ste/_de ltar rab tu byung nas tshe dang ldan pa des zhes bya ba nas de sems shin tu rnam par grol ba'i dgra bcom par gyur to zhes bya 
[\[22a\]]
[\[22a.1\]]ba'i bar gong ma bzhin du'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo dmar bu can gyi grong du 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi 
[\[22a.2\]]ltar mnyan to/_/de nas bcom ldan 'das dge slong gi dge 'dun dang thabs cig tu dmar bu can gyi grong khyer dang rgyal po'i khab kyi bar gyi dbus na rgyal po'i gnas 'od ma'i dbyug pa can du nub mo nye bar rten cing bzhugs so/_/de nas bcom ldan 'das kyis dge slong 
[\[22a.3\]]rnams la bka' stsal pa/_dge slong dag nga dang khyed cag kho nas 'phags pa'i bden pa bzhi po dag ma shes/_ma mthong /_khong du ma chud/_so sor ma rtogs pas lam ring po 'dir rgyug cing 'khor bar gyur to/_/bzhi po de dag gang zhe na/_nga dang khyed cag kho nas 
[\[22a.4\]]zhes bya ba nas/_sdug bsngal 'phags pa'i bden pa ma shes ma mthong zhes bya ba'i bar gong ma bzhin du'o/_/nga dang khyed cag kho nas zhes pa nas/_sdug bsngal kun 'byung ba dang /_sdug bsngal 'gog par 'gro ba'i lam ma shes ma mthong zhes bya ba'i bar gong ma bzhin 
[\[22a.5\]]du'o/_/ngas sdug bsngal 'phags pa'i bden pa rjes su rtogs shing so sor rtogs pas srid pa'i sred pa bcad pas 'khor ba'i skye ba zad de/_da ni srid pa gzhan med do/_/ngas sdug bsngal kun 'byung ba dang /_sdug bsngal 'gog par 'gro ba'i lam 'phags pa'i 
[\[22a.6\]]bden pa rjes su rtogs shing so sor rtogs pas srid pa'i sred pa bcad pas 'khor ba'i skye ba zad de/_da ni srid pa gzhan med do/_/bcom ldan 'das kyis de skad ces bka' stsal te/_bde bar gshegs pas de skad gsungs nas ston pas gzhan yang 'di skad ces 
[\[22a.7\]]bka' stsal to/_/nga dang khyed cag kho na yis/_/'phags pa'i bden pa bzhi po dag_/ji lta ba bzhin ma mthong bas/_/lam ni ring du 'khor bar gyur/_/bden pa de dag mthong nas ni/_/srid pa'i sred pa bcad nas su/_/'khor ba'i skye ba zad pas na/_/
[\[22b\]]
[\[22b.1\]]da ni srid pa gzhan med do/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do//_//de nas bcom ldan 'das kyis tshe dang ldan pa kun dga' bo la bka' stsal pa/_
[\[22b.2\]]kun dga' bo dmar bu can gyi grong gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das dang yul ma ga d+hA'i ljongs rgyu zhing gshegs pa na dmar bu can gyi grong du byon to/_/
[\[22b.3\]]dmar bu can gyi grong gi dmar bu can gyi mchod rten na bzhugs so/_/dmar bu can gyi grong gi bram ze dang khyim bdag rnams kyis bcom ldan 'das yul ma ga d+hA'i ljongs rgyu zhing gshegs nas dmar bu can gyi grong du byon te/_dmar bu can gyi mchod rten na bzhugs so zhes 
[\[22b.4\]]thos so/_/thos nas kyang tshogs nas tshogs dang /_khyu nas khyur phrad cing 'dug nas dmar bu can gyi grong nas byung ste bcom ldan 'das gang na ba der dong ste lhags nas/_bcom ldan 'das kyi zhabs gnyis la mgo bos phyag byas nas phyogs gcig tu 'dug go/_/
[\[22b.5\]]phyogs gcig tu 'dug nas bcom ldan 'das kyis dmar bu can gyi grong gi bram ze dang khyim bdag rnams la 'di skad ces bka' stsal to/_/bram ze dang khyim bdag dag lnga po 'di dag ni bag med pa'i nyes dmigs dag yin te/_lnga gang zhe na/_bram ze dang khyim bdag dag 'di la bag 
[\[22b.6\]]med pa bag med pa la gnas pa'i rgyus longs spyod chen po las nyams par 'gyur te/_bram ze dang khyim bdag dag bag med pa bag med pa la gnas pa'i rgyus longs spyod chen po las nyams par 'gyur ba gang yin pa 'di ni bag med pa'i nyes dmigs dang po yin no/_/bram 
[\[22b.7\]]ze dang khyim bdag dag gzhan yang bag med pa bag med pa la gnas pa'i rgyus phyogs dang phyogs mtshams su sdig pa dang /_bsngags pa ma yin pa dang /_grags pa ma yin pa'i sgra dang tshigs su bcad pa grags par 'gyur te/_bram ze dang khyim bdag dag bag med pa 
[\[23a\]]
[\[23a.1\]]bag med pa la gnas pa'i rgyus phyogs dang phyogs mtshams su sdig pa dang /_bsngags pa ma yin pa dang /_grags pa ma yin pa'i sgra dang tshigs su bcad pa grags par 'gyur ba gang yin pa 'di ni/_bag med pa'i nyes dmigs gnyis pa 
[\[23a.2\]]yin no/_/bram ze dang khyim bdag dag gzhan yang bag med pa bag med pa la gnas pa'i rgyus rgyal rigs kyi 'khor du'ang rung /_bram ze'i 'khor du'ang rung /_khyim bdag gi 'khor du'ang rung /_dge sbyong gi 'khor du'ang rung /_'khor gang dang gang du 'gro ba'i 
[\[23a.3\]]'khor de dang der zhum zhum por gyur nas dga' ba med pa dang /_bag tsha bas 'gro bar 'gyur te/_bram ze dang khyim bdag dag bag med pa bag med pa la gnas pa'i rgyus gang dang gang du zhes bya ba nas bag tsha bas zhes bya ba'i bar gong ma bzhin du'o/_/'di ni bag 
[\[23a.4\]]med pa'i nyes dmigs gsum pa yin no/_/bram ze dang khyim bdag dag gzhan yang bag med pa bag med pa la gnas pa'i rgyus gang dang gang du zhes bya ba nas bag med pa'i rgyus yid la gcags bzhin 'chi bar 'gyur te/_bram ze dang khyim bdag dag bag med 
[\[23a.5\]]pa bag med pa la gnas pa'i rgyus yid la gcags bzhin 'chi bar 'gyur ba gang yin pa 'di ni bag med pa'i nyes dmigs bzhi pa yin no/_/bram ze dang khyim bdag dag gzhan yang bag med pa bag med pa la gnas pa'i rgyus lus zhig nas shi ba'i 'og tu ngan song 
[\[23a.6\]]ngan 'gro log par ltung ba sems can dmyal ba rnams su skye bar 'gyur te/_bram ze dang khyim bdag dag bag med pa bag med pa la gnas pa'i rgyus lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ba gang 
[\[23a.7\]]yin pa 'di ni bag med pa'i nyes dmigs lnga pa yin no/_/bram ze dang khyim bdag dag lnga po 'di dag ni bag yod pa'i phan yon yin te/_lnga gang zhe na/_bram ze dang khyim bdag dag bag yod pa bag yod pa la gnas pa'i rgyus longs spyod chen po las nyams par mi 
[\[23b\]]
[\[23b.1\]]'gyur te/_bram ze dang khyim bdag dag bag yod pa bag yod pa la gnas pa'i rgyus longs spyod chen po las nyams par mi 'gyur ba gang yin pa 'di ni bag yod pa'i phan yon dang po yin no/_/bram ze dang khyim bdag dag gzhan yang bag yod pa bag yod pa la 
[\[23b.2\]]gnas pa'i rgyus phyogs dang phyogs mtshams su dge ba dang /_grags pa dang /_sgra dang /_tshigs su bcad pa rgya chen po grags par 'gyur te/_bram ze dang khyim bdag dag bag yod pa bag yod pa la gnas pa'i rgyus phyogs dang phyogs mtshams su dge ba 
[\[23b.3\]]dang /_grags pa dang /_sgra dang /_tshigs su bcad pa rgya chen po grags par 'gyur ba gang yin pa 'di ni bag yod pa'i phan yon gnyis pa yin no/_/bram ze dang khyim bdag dag gzhan yang bag yod pa bag yod pa la gnas pa'i rgyus rgyal rigs kyi 'khor du'ang 
[\[23b.4\]]rung /_bram ze'i 'khor du'ang rung /_khyim bdag gi 'khor du'ang rung /_dge sbyong gi 'khor du'ang rung /_'khor gang dang gang du 'gro ba'i 'khor de dang der zhum zhum po ma yin pa dang /_dga' ba dang bag tsha ba med pas 'gro bar 'gyur te/_/bram ze dang 
[\[23b.5\]]khyim bdag dag bag yod pa bag yod pa la gnas pa'i rgyus zhes bya ba nas/_bag tsha ba med pa zhes bya ba'i bar gong ma bzhin du gang yin pa 'di ni bag yod pa'i phan yon gsum pa yin no/_/bram ze dang khyim bdag dag gzhan yang bag yod pa bag yod pa la 
[\[23b.6\]]gnas pa'i rgyus yid la gcags pa med par 'chi bar 'gyur te/_bram ze dang khyim bdag dag bag yod pa bag yod pa la gnas pa'i rgyus yid la gcags pa med par 'chi bar 'gyur ba gang yin pa 'di ni bag yod pa'i phan yon bzhi pa yin no/_/bram ze dang khyim bdag 
[\[23b.7\]]dag gzhan yang bag yod pa bag yod pa la gnas pa'i rgyus lus zhig nas bde 'gro mtho ris kyi 'jig rten lha rnams su skye bar 'gyur te/_bram ze dang khyim bdag dag bag yod pa bag yod pa la gnas pa'i rgyus lus zhig nas bde 'gro mtho ris kyi 'jig rten lha rnams su 
[\[24a\]]
[\[24a.1\]]skye bar 'gyur ba gang yin pa 'di ni bag yod pa'i phan yon lnga pa yin no/_/de nas dmar bu can gyi grong gi bram ze dang khyim bdag rnams stan las langs te bla gos phrag pa gcig tu gzar nas bcom ldan 'das gang na ba de logs su thal mo 
[\[24a.2\]]sbyar ba btud de/_bcom ldan 'das la 'di skad ces gsol to/_/bcom ldan 'das bdag cag gi gnas su do mod bzhugs par gsol/_bcom ldan 'das kyis dmar bu can gyi grong gi bram ze dang khyim bdag rnams la cang mi gsung bas gnang ngo /_/
[\[24a.3\]]de nas dmar bu can gyi bram ze dang khyim bdag rnams kyis bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas dong ngo /_/ma ga d+hA'i sna chen po la gtogs pa 
[\[24a.4\]]bram ze dbyar byed kyis dge sbyong gau ta ma ma ga d+hA'i ljongs rgyu zhing gshegs pa na dmar bu can gyi grong du gshegs nas dmar bu can gyi grong gi dmar bu can gyi mchod rten na bzhugs te/_de la dmar bu can gyi grong gi bram ze dang khyim bdag rnams kyis bkur sti byas 
[\[24a.5\]]so zhes thos so/_/thos nas kyang rta rgod ma dang ldan pa'i shing rta thams cad nas dkar ba'i nang du zhugs nas gser gyi khar ba dang ril ba spyi blugs thogs te bram ze'i khye'u'i tshogs kyis yongs su bskor cing /_bram ze'i khye'u'i tshogs kyis mdun gyis bltas nas dmar 
[\[24a.6\]]bu can gyi grong nas byung ste/_bcom ldan 'das la blta ba dang bsnyen bkur bya ba'i phyir song ngo /_/de ji tsam bzhon pa'i sa'i bar du bzhon pas song nas bzhon pa las babs te rkang pas kun dga' ra bar zhugs nas bcom ldan 'das gang na ba der song ste phyin nas/_bcom 
[\[24a.7\]]ldan 'das dang lhan cig mngon du yang dag par dga' ba dang /_yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/_/phyogs gcig tu 'dug nas bcom ldan 'das kyis ma ga d+hA'i sna chen po la gtogs pa bram ze dbyar 
[\[24b\]]
[\[24b.1\]]byed la chos dang ldan pa'i gtam gyis yang dag par ston par mdzad/_yang dag par gzengs stod par mdzad/_yang dag par 'dzin du 'jug par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang 
[\[24b.2\]]dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas ma ga d+hA'i sna chen po la gtogs pa bram ze dbyar byed stan las langs te bla gos phrag pa gcig tu gzar nas 
[\[24b.3\]]bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das gau ta ma dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du 
[\[24b.4\]]gsol/_bcom ldan 'das kyis ma ga d+hA'i sna chen po la gtogs pa bram ze dbyar byed la cang mi gsung bas gnang ngo /_/de nas ma ga d+hA'i sna chen po la gtogs pa bram ze dbyar byed kyis bcom ldan 'das cang mi gsung bas gnang bar rig nas bcom ldan 
[\[24b.5\]]'das kyi spyan snga nas song ngo /_/de nas bcom ldan 'das kyis ma ga d+hA'i sna chen po la gtogs pa bram ze dbyar byed song nas ring po ma lon par thugs su chud nas 'dug gnas gang na ba der gshegs te byon nas/_'dug gnas kyi phyi rol du zhabs gnyis bkrus te 
[\[24b.6\]]'dug gnas su zhugs nas gdan bshams pa nyid la bzhugs te/_skyil mo krung bcas nas sku drang por bsrang ste dgongs pa mngon du phyogs par bzhag go/_/bcom ldan 'das 'dug gnas na nyin par gyi gnas pas bzhugs pa na lha'i spyan rnam par dag pa 
[\[24b.7\]]mi'i las 'phags pas dmar bu can gyi grong na mthu che ba mthu che ba'i lha rnams gnas kyis 'bre ba gzigs so/_/gzigs nas kyang dgongs ka nang du yang dag 'jog las bzhengs te 'dug gnas nas byung nas/_'dug gnas kyi grib ma la dge slong gi dge 'dun 
[\[25a\]]
[\[25a.1\]]gyi gung la gdan bshams pa nyid la bzhugs so/_/bzhugs nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis dmar bu can gyi grong gi grong khyer rtsig par brtson pa su yin ci thos/_
[\[25a.2\]]btsun pa bdag gis ma ga d+hA'i sna chen po la gtogs pa bram ze dbyar byed lags par thos so/_/kun dga' bo legs so/_/legs so/_/ma ga d+hA'i sna chen po la gtogs pa bram ze dbyar byed ni mkhas pa yin te/_'di ltar sum bcu rtsa gsum pa'i lha 
[\[25a.3\]]rnams dang lhan cig bgros pa lta zhig_/kun dga' bo 'di nga 'dug gnas na nyin par gyi gnas pas bzhugs pa na lha'i spyan rnam par dag pa mi'i las 'das pas dmar bu can gyi grong na mthu che ba mthu che ba'i lha rnams gnas kyis 'bre ba gzigs so/_/kun dga' 
[\[25a.4\]]bo phyogs gang du mthu che ba mthu che ba'i lha rnams kyis gnas kyis bres pa'i phyogs der 'di lta ste/_gnas kyi phyir mthu che ba mthu che ba'i mi rnams kyi sems gzhol bar 'gyur ro/_/phyogs gang du lha bar ma dang phal pas gnas kyis bres pa'i phyogs der ni 'di lta 
[\[25a.5\]]ste/_gnas kyi phyir mi bar ma dang phal pa rnams kyi sems gzhol bar 'gyur ro/_/kun dga' bo phyogs 'dir ni mthu che ba mthu che ba'i lha rnams kyis gnas kyis bres pas phyogs 'dir 'di lta ste/_gnas kyi phyir dbang che ba dbang che bar grags pa'i mi rnams kyi sems gzhol bar 
[\[25a.6\]]gyur te/_kun dga' bo ya rabs kyi gnas dang /_ya rabs kyi tha snyad ji snyed pa dang /_zong 'grems pa rnams kyi nang na yang 'di lta ste/_dmar bu can gyi grong khyer 'di mchog tu 'gyur ro/_/kun dga' bo 'di la bar chad gsum 'byung bar rig par bya ste/_me dang /_
[\[25a.7\]]chu dang /_nang 'khrug gis so/_/de nas ma ga d+hA'i sna chen po la gtogs pa bram ze dbyar byed kyis de nyid kyi nub mo nas gtsang zhing bsod pa zhes bya ba nas/_phyag bcabs te lhung bzed gyu bar rig nas zhes bya ba'i bar gong ma bzhin te/_gser gyi bya ma bum thogs 
[\[25b\]]
[\[25b.1\]]te gsol ba 'debs shing spyan sngar 'dug go/_/'di skad ces kyang gsol te/_kye gau ta ma sbyin pa 'di las bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi ci mchis pa de dmar bu can na gnas pa'i lha rnams kyi yun ring 
[\[25b.2\]]po'i don dang /_phan pa dang bde ba'i slad du yon bsngo ba mdzad du gsol/_de nas bcom ldan 'das kyis de'i tshe tshigs su bcad de bka' stsal pa/_skyes bu gang zag dad pa can/_/gang zhig lha rnams mchod byed pa/_/ston pa'i bka' bzhin byed pa ste/_/de 
[\[25b.3\]]ni sangs rgyas rnams kyis bsngags/_/mkhas shing yid ni gzhungs pa yis/_/gang gi phyogs su gnas 'cha' ba/_/tshul khrims ldan pa bshos gsol nas/_/de yi 'og tu yon bsngo bya/_/de rnams rjed pas rjed 'gyur zhing /_/mchod pas kyang ni 
[\[25b.4\]]mchod par 'gyur/_/de nas lto nas byung ba yi/_/bu la ma bzhin 'di la brtse/_/lha rnams brtse ba'i skyes bus ni/_/bde ba bzang po mthong bar 'gyur/_/de nas bcom ldan 'das kyis ma ga d+hA'i sna chen po la gtogs pa bram ze dbyar byed la chos dang ldan pa'i gtam 
[\[25b.5\]]yang dag par bstan yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de nas ma ga d+hA'i sna chen po la gtogs pa bram ze dbyar byed kyis der rgyu lhag gang yin pa de thams cad 
[\[25b.6\]]sbyin par btang nas bcom ldan 'das kyi rjes bzhin rjes bzhin du 'brang zhing /_'di snyam du sems kyis sems la mngon par 'du byed de/_bcom ldan 'das gau ta ma dmar bu can gyi grong gi sgo gang nas phyir gshegs pa de ni bdag gis gau ta ma'i sgo zhes gdags 
[\[25b.7\]]so/_/chu bo gang gA'i 'jug ngogs gang nas rgal ba de yang gau ta ma'i 'jug ngogs zhes gdags so snyam mo/_/de nas bcom ldan 'das kyi thugs kyis ma ga d+hA'i sna chen po la gtogs pa bram ze dbyar byed kyi bsam pa mkhyen nas/_dmar bu can gyi grong gi 
[\[26a\]]
[\[26a.1\]]dbus thog thag gshegs nas byang phyogs su rgyu ste/_chu bo gang gA gang na bar gshegs so/_/de nas lus 'phags ma'i bu ma ga d+hA'i rgyal po ma skyes dgra 'di snyam du sems te/_ma la bdag nyid kho nas bcom ldan 'das mchod 
[\[26a.2\]]pa bya ba la lhag par spro bar bya'o snyam du bsams nas/_rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ba dang /_yangs pa can gyi lits+tsha bI rnams kyis bsams pa/_lus 'phags ma'i bu ma ga d+hA'i rgyal po ma 
[\[26a.3\]]skyes dgra 'di bcom ldan 'das mchod pa la rang nyid lhag par spro bar gyur na/_ci'i phyir na bdag cag gis spro bar mi bya snyam nas de rnams kyis kyang rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ngo /_/klu rnams 
[\[26a.4\]]kyis bsams pa/_re zhig mi 'di rnams bcom ldan 'das mchod pa bya ba la lhag par spro bar gyur na/_bdag cag klu rnams ni rnam par lhung ba'i lus can yin na ci'i phyir bdag cag spro bar mi bya snyam nas/_de dag gis kyang rtsibs brgya dang ldan pa'i 
[\[26a.5\]]gdugs lnga brgya bcom ldan 'das kyi dbu'i gtsug gi steng du bzung ngo /_/rgyal chen bzhi'i ris kyi lha rnams kyis bsams pa/_re zhig mi bsod nams mngon sum du ma mthong ba 'di dag kyang bcom ldan 'das mchod pa bya ba la lhag par spro bar gyur na/_mngon 
[\[26a.6\]]sum du mthong ba bdag cag gis lta ci'i phyir spro bar mi bya snyam nas/_de rnams kyis kyang rtsibs brgya dang ldan pa'i lha'i gdugs lnga brgya bcom ldan 'das kyi dbu'i gtsug gi steng du bzung ngo /_/sum bcu rtsa gsum pa'i lha rnams kyis bsams pa/_lha dang mi 
[\[26a.7\]]'di rnams bcom ldan 'das mchod pa bya ba la spro bar gyur na/_bdag cag gis ci'i phyir spro bar mi bya snyam nas/_de dag gis kyang rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ngo /_/bcom ldan 'das kyis dgongs 
[\[26b\]]
[\[26b.1\]]pa/_ji ltar 'di dag phyir zhing dad pa mngon par 'phel bar 'gyur ba de ltar byin gyis brlab bo snyam nas de nas bcom ldan 'das kyis ji ltar re re'i yid la bcom ldan 'das kyi dbu'i gtsug gi steng na bdag gdugs 'dzin to snyam pa de ltar byin gyis brlabs te/_de 
[\[26b.2\]]nas bcom ldan 'das mngon par rdzogs par byang chub pa la gdugs nyis stong lnga brgya lha dang mi rnams kyis steng du bzung ngo /_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa bcom ldan 'das 
[\[26b.3\]]kyis phrin las ci zhig mdzad na/_des na bcom ldan 'das mngon par rdzogs par byang chub pa la gdugs nyis stong lnga brgya lha dang mi rnams kyis dbu'i gtsug gi steng du bzung bar gyur lags/_bcom ldan 'das kyis bka' stsal pa/_dge slong dag de bzhin 
[\[26b.4\]]gshegs pa nyid kyis sngon gyi tshe rabs gzhan na las byas shing bsags pa tshogs rnyed pa zhes bya ba nas/_lus can rnams la 'bras bur 'gyur zhes bya ba'i bar gong ma bzhin du'o/_/dge slong dag sngon byung ba 'khor los sgyur ba'i rgyal po mtha' bzhir 
[\[26b.5\]]rnam par rgyal ba chos dang ldan pa/_chos kyi rgyal po rin po che sna bdun dang ldan pa legs mthong chen po zhes bya ba byung ste/_rgyal po de la bu stong du gcig gis ma tshang ba zhig yod do/_/rgyal po de'i kun du spyod pa ni bu btsas shing btsas pa dag phyi bzhin khrid de 
[\[26b.6\]]'khyam par byed do/_/btsun mo rnams kyis bsams pa/_rgyal po 'di'i kun du spyod pa ni sras btsas shing btsas pa dag phyi bzhin khrid nas 'khyam par mdzad pas bdag cag bu yod bzhin du bu med pa dang 'dras/_da ni nang khrims zhig bca' ste/_gal te 
[\[26b.7\]]bdag cag las 'ga' zhig sems can dang ldan par gyur na/_des rgyal po la gdas par mi bya'o zhes bcas so/_/ji tsam na btsun mo gzhan zhig sems can dang ldan par gyur nas/_de de dag gis phyogs dben pa zhig tu bzhag ste/_de zla ba brgyad dam 
[\[27a\]]
[\[27a.1\]]dgu 'das pa dang khye'u gzugs bzang ba/_blta na sdug pa/_mdzes pa/_pags pa'i mdog gser 'dra ba mgo gdugs lta bu/_lag pa ring ba/_'phral ba'i dbyes che ba/_smin ma 'jar ba sna'i gzangs mtho ba/_yan lag dang nying 
[\[27a.2\]]lag thams cad dang ldan pa zhig btsas so/_/ji tsam na chen por gyur pa dang btsun mo de dag thams cad khye'u de la bu'i sdug pa skyes so//_//'dul ba gzhi/_bam po nyi shu bdun pa/_de nas dus gzhan zhig na rgyal po legs mthong chen po shar gyi 
[\[27a.3\]]lus 'phags kyi gling nas rin po che sna bdun gyis sna drangs shing khams kyi rgyal phran stong gis yongs su bskor te bu stong du gcig gis ma tshang bas zla ba kham pa lta bur bskor nas/_gzi brjid nyi ma'i 'od zer stong bas lhag par spa zhing 'ong ba gzhon nu khang [{]bzangs [,]bzang [}]
[\[27a.4\]]kyi steng na 'dug pa des mthong nas/_des ma la dris pa/_yum mchi ba pha bi su lags/_bu khyod kyi yab rgyal po legs mthong chen po yin no/_/yum de 'das na bdag rgyal por 'gyur ram/_bu rgyal po de'i sras stong du gcig gis ma tshang ba zhig yod 
[\[27a.5\]]pa de dag thams cad kyi phu bo gang yin pa de de 'das na rgyal por 'gyur na khyod ni thams cad kyi nu bo yin no/_/des smras pa/_yum gal te de 'das na bdag rgyal por mi 'gyur na gnang bar mdzod cig dang /_bdag dad pa yang dag pa kho nas khyim nas khyim 
[\[27a.6\]]med par rab tu 'byung bar bgyi'o/_/btsun mo de dag thams cad kyis smras pa/_bu khyod la bdag cag gis bu'i sdug pa nyams su myong gis de ltar ma byed cig_/yum gdon mi 'tshal bar rab tu 'byung bar bgyi'o/_/de dag gis de gdon mi za bar gal gyis 
[\[27a.7\]]'chu bar shes nas smras pa/_bu gal te de lta na dam zhig bcas nas gnang bar bya ste/_gang yang khyod kyis yon tan gyi tshogs cung zad rtogs na de khyod kyis bdag cag la smros shig_/de bzhin du bgyi'o/_/de de dag gis gnang nas des mtha' gcig tu song ste/_
[\[27b\]]
[\[27b.1\]]mkhan po dang slob dpon med par byang chub kyi phyogs sum bcu rtsa bdun gyi chos bskyed nas rang byang chub mngon sum du byas so/_/rang sangs rgyas des bsams pa/_bdag gis ma de rnams la khas blangs pa smra dgos pas song la sngon gyi dam bcas pa mthar dbyung 
[\[27b.2\]]ngo snyam nas/_bdag nyid chen po de dag ni ngag gis chos mi ston gyi lus kyis yin pas des de rnams kyi mdun du 'bar ba dang /_gsal ba dang /_char 'bebs pa dang /_glog 'byin pa dag gi cho 'phrul dag bya bar brtsams so/_/so so'i skye bo ni rdzu 'phrul 
[\[27b.3\]]la myur du sems gtod pa yin pas de dag shing rtsa ba nas bcad pa bzhin rkang pa gnyis la gtugs nas smras pa/_'phags pa khyod kyis yon tan gyi tshogs 'di lta bu rtogs sam/_rtogs so/_/'phags pa khyod ni bsod snyoms bzhed pa lags la/_bdag 
[\[27b.4\]]cag kyang bsod nams 'tshal ba lags na/_khyod 'di nyid du skyed mos tshal du bzhugs shig dang /_bdag cag gis rgyun du bsod snyoms dbul bar bgyi'o/_/rang sangs rgyas des khas blangs nas de dag gis rang sangs rgyas la bsod snyoms kyis 
[\[27b.5\]]bkur stir bya bar brtsams so/_/rang sangs rgyas des bsams pa/_bdag gi lus rnag can 'dis bya ba gang yin pa de ni byas kyis/_ma la bdag phung po lhag ma med pa'i mya ngan las 'das pa'i dbyings su 'jug go snyam nas/_de nas de ngang pa'i 
[\[27b.6\]]rgyal po 'dab ma brkyang ba ltar steng gi nam mkha' la mngon par 'phags nas 'bar ba dang /_gsal ba dang /_char 'bebs pa dang /_glog 'byin pa'i cho 'phrul dag kyang bstan nas phung po lhag ma med pa'i mya ngan las 'das pa zhi ba'i dbyings su zhugs 
[\[27b.7\]]so/_/de nas de dag gis shing dri zhim po thams cad spungs te/_spungs nas bsregs te me'i phung po de 'o mas bsad nas rus pa de dag gser gyi bum pa'i nang du bcug ste/_skyed mos tshal de nyid du rus pa'i mchod rten brtsigs te mgul gdub dang /_gdu bu 
[\[28a\]]
[\[28a.1\]]rgyan can dang /_gzhan yang rgyan rnam pa sna tshogs kyis brgyan cing gdugs dang /_rgyal mtshan dang /_ba dan dag btsugs so/_/de nas dus gzhan zhig na rgyal po legs mthong chen po btsun mo'i 'khor gyis bskor nas so ga'i dus 
[\[28a.2\]]la bab pa na me tog gi shing rnams kha 'bus shing ngang pa dang /_krung krung dang /_rma bya dang /_ne tso dang /_ri skegs dang /_bya ko ki la dang /_shang shang de'u skad 'byin pa'i tshal gseb tu skyed mos tshal gyi gzhir song nas/_de skyed mos tshal na 'khyam 
[\[28a.3\]]pa las dgra bcom pa'i mchod rten de mthong ngo /_/de nas skyed mos tshal srung ba'i mi la smras pa/_kwa'i nang rje 'di ci yin/_des smras pa/_lha bdag gis ni ma 'tshal te/_'on kyang 'di'i don ni btsun mos 'tshal to/_/de nas des btsun mo'i 
[\[28a.4\]]'khor rnams la smras pa dang /_de dag gis rkang pa gnyis la gtugs te smras pa/_lha mi 'jigs pa stsal du gsol/_des smras pa/_de bzhin du sbyin no/_/de dag gis skabs de rgyas par smras pa dang /_rgyal pos smras pa/_khyed cag gis bu 
[\[28a.5\]]rgyal srid la mngon par dga' na de kho bo la ma gsol ba bzang po ma yin ba zhig byas so/_/gal te gsol bar gyur pa dang kho bo de kho na la rgyal srid la dbang bskur bas dbang bskur bar 'gyur ba zhig_/'on kyang ngas bdag nyid chen po de mya ngan las 'das 
[\[28a.6\]]par gyur kyang gdugs dang /_cod pan dang /_thor tshugs gdags so zhes de nas des bu la byams pas rang sangs rgyas kyi mchod rten de la gdugs dang /_cod pan dang /_thor tshugs rnams btags so/_/dge slong dag ji snyam du sems/_de'i tshe 
[\[28a.7\]]de'i dus kyi rgyal po chen po legs mthong gang yin pa de ni nga nyid yin no/_/gang yang ngas de na bu la byams pas rang sangs rgyas kyi mchod rten de la gdugs dang /_cod pan dang /_thor tshugs btags te/_las de'i rnam par smin pas ngas 'khor los sgyur ba'i rgyal 
[\[28b\]]
[\[28b.1\]]po nyis stong lnga brgya byas so/_/las de kho na'i lhag mas da ltar nga mngon par rdzogs par byang chub pa na lha dang mi rnams kyis rtsibs brgya dang ldan pa'i gdugs nyis stong lnga brgya dbu'i gtsug gi steng du bzung bar gyur to/_/gal te ngas yon tan gyi tshogs 'di lta bu rtogs 
[\[28b.2\]]par ma gyur na gzhan du yang ngas 'khor los sgyur ba'i rgyal po nyis stong lnga brgya byed par 'gyur ro/_/de lta bas na nga'i bsod nams kyi rnam par smin pa can gang yin pa de ngas nyan thos rnams kyi longs spyod du rnam par smin par bsngos te/_gal te mu tig bre gang 
[\[28b.3\]]gis 'bras bre gang khugs kyang 'on kyang nga'i nyan thos rnams ni bsod snyoms kyis phongs par mi 'gyur ro/_/dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la zhes bya ba nas brtsal bar bya ste/_dge slong 
[\[28b.4\]]dag khyed kyis de lta bu la bslab par bya'o zhes bya ba'i bar gong ma bzhin du'o/_/bcom ldan 'das kyis de skad ces bka' stsal nas/_dge slong de dag yi rangs te bcom ldan 'das kyis gsungs pa la mngon par bstod do//_//lus 'phags ma'i bu yul ma 
[\[28b.5\]]ga d+hA'i rgyal po ma skyes dgras gru zam 'dzugs su bcug pa dang /_yangs pa can gyi lits+tsha bI rnams kyis kyang de bzhin du bcom ldan 'das kyi phyir gru zam btsugs so/_/klu rnams kyis bsams pa/_bdag cag klu rnams ni rnam par ltung ba'i lus can yin pas 
[\[28b.6\]]ma la bdag cag gis gdengs ka'i zam pas bcom ldan 'das chu bo gang gA bsgral bar bya'o snyam nas de rnams kyis gdengs ka'i zam pa btsugs so/_/de nas bcom ldan 'das kyis dge slong rnams la bka' stsal pa/_dge slong dag khyed cag las gang 
[\[28b.7\]]zhig lus 'phags ma'i bu yul ma ga d+hA'i rgyal po ma skyes dgra'i gru zam las chu bo gang gA rgal bar spro ba de ni de las rgol cig_/gang zhig yangs pa can gyi lits+tsha bI rnams kyis gru zam btsugs pa las spro ba gang yin pa de yang de las rgol cig_/nga yang 
[\[29a\]]
[\[29a.1\]]dge slong kun dga' bo dang thabs cig klu rnams kyi gdengs ka'i zam pa las chu bo gang gA brgal bar bya'o/_/de na kha cig ni lus 'phags ma'i bu yul ma ga d+hA'i rgyal po ma skyes dgra'i gru zam las rgal to/_/kha cig ni yangs pa can gyi lits+tsha bI rnams 
[\[29a.2\]]kyi gru zam las rgal to/_/bcom ldan 'das kyis kyang tshe dang ldan pa kun dga' bo dang thabs cig tu klu rnams kyi gdengs ka'i zam pa las rgal to/_/de nas dge bsnyen zhig gis de'i tshe tshigs su bcad de smras pa/_kha cig zam pa btsugs nas chu bran bor te rgya mtsho 
[\[29a.3\]]rgal/_/skye bo rnams ni gzings 'cha' mkhas pa'i skye bo rnams chu rgal/_/sangs rgyas bcom ldan bram ze rgal bar gyur nas skam la bzhugs/_/dge slong dag 'dir khrus byed nyan thos rnams ni gzings 'cha'o/_/gal te kun na chu yod na/_/khron pa'i 
[\[29a.4\]]chus ni ci zhig bya/_/sred pa'i rtsa ba bcad nas ni/_/su zhig spyod pa tshol bar byed/_/bcom ldan 'das kyis sa phyogs gzhan zhig na mtho zhing mtho ba'i sa phyogs zhig gzigs so/_/gzigs nas kyang tshe dang ldan pa kun dga' bo la bka' stsal pa/_kun 
[\[29a.5\]]dga' bo khyod rgyal po sgra chen 'dzin gyi lha'i mchod sdong srid du 'dom stong yod la sboms su 'dom drug bcu yod pa/_thams cad gser las byas pa/_rin po che sna tshogs kyis spras pa zhig yod de/_sbyin pa dag byin/_bsod nams dag byas nas chu bo gang gA'i 
[\[29a.6\]]nang du bor ba gang yin pa de lta bar 'dod dam/_bcom ldan 'das de lta ba'i dus la bab lags so/_/bde bar gshegs pa de'i tshod la bab lags te/_bcom ldan 'das kyis gang mchod sdong de bsgreng na dge slong rnams lta bar 'gyur lags so/_/de nas bcom 
[\[29a.7\]]ldan 'das kyis 'khor lo dang bkra shis dang /_g.yung drung 'khyil pa dang /_dra bas 'brel pa/_bsod nams brgya phrag du mas bskyed pa/_'jigs pa rnams dbugs 'byin par mdzad pa'i phyag gis sa la reg par mdzad pa dang /_klu rnams kyis bsams pa/_
[\[29b\]]
[\[29b.1\]]bcom ldan 'das ci'i phyir sa la reg par mdzad snyam na/_mchod sdong gzigs par bzhed par mthong ngo /_/de nas de dag gis bsgreng ba dang /_dge slong rnams kyis mchod sdong blta bar brtsams so/_/tshe dang ldan pa legs ldan ni 'dod pa chung ba yin 
[\[29b.2\]]pas mtha' gcig tu song nas phyag dar khrod pa dag 'tshem mo/_/de nas bcom ldan 'das kyis dge slong rnams la bka' stsal pa/_dge slong dag mchod sdong nub par 'gyur gyis rtags zung shig ces pa las de nub par gyur to/_/sangs rgyas bcom ldan 
[\[29b.3\]]'das la dge slong rnams kyis zhus pa/_btsun pa dge slong rnams mchod sdong la lta bar bgyid na/_tshe dang ldan pa legs ldan ni 'dod pa chung bas mtha' gcig tu mchis nas phyag dar khrod pa 'tshem pa la gzigs/_ci lags re zhig 'dod chags dang bral 
[\[29b.4\]]ba'i slad du'am/_'on te sngon bsten pa'i slad du lags/_gal te re zhig 'dod chags dang bral ba'i slad du lags na ni gzhan yang 'dod chags dang bral ba zhig mchis lags so/_/'on te sngon bsten pa'i slad du lags na ni/_'dis gang du bsten lags/_
[\[29b.5\]]bcom ldan 'das kyis bka' stsal pa/_dge slong dag 'dod chags dang bral ba'i phyir yang yin la sngon yang bsten pa'i phyir yang yin no/_/'dis sngon gang du bsten lags/_dge slong dag sngon byung ba rgyal po rab sgrogs zhes bya ba zhig byung ste/_de lha'i dbang po brgya 
[\[29b.6\]]byin dang grogs por gyur to/_/de bu 'dod kyang bu med nas lag pa la 'gram pa gtad de sems khong du chud cing 'dug ste nor rdzas mang po zhig bsags na bdag la bu med pas bdag shin rgyal po'i gdung rgyud chad par 'gyur ro snyam mo/_/de nas brgya byin gyis mthong 
[\[29b.7\]]nas dris pa/_grogs po khyod ci'i phyir lag pa la 'gram pa gtad nas sems khong du chud cing 'dug_/des smras pa/_kau shi ka nor rdzas 'di snyed cig bsags na bdag la bu med pas bdag shi nas rgyal po gdung rgyud chad par 'gyur bas so/_/brgya byin gyis smras pa/_
[\[30a\]]
[\[30a.1\]]grogs po khyod sems khong du chud par ma byed cig_/gal te lha'i bu 'ga' zhig 'chi 'pho'i chos byung bar gyur na/_de khyod kyi bur bsko bar bya'o/_/chos nyid kyis lha'i bu 'chi 'pho'i chos 'byung ba la ni snga ltas lnga 'byung bar 'gyur te/_gos ma 
[\[30a.2\]]rnyings pa rnams rnyings par 'gyur ba dang /_me tog gi phreng ba ma rnyings pa rnams rnyings par 'gyur ba dang /_lus las dri mi zhim pa 'byung ba dang /_mchan khung nas rngul 'dzag pa dang /_rang gi stan la mi dga' bar 'gyur ba'o/_/ji tsam na lha'i bu zhig la snga ltas 
[\[30a.3\]]lnga byung bar gyur nas de la lha'i dbang po brgya byin gyis smras pa/_grogs po rgyal po rab sgrogs kyi btsun mo dam pa'i mngal du nying mtshams sbyor cig_/des smras pa/_kau shi ka de ni bag med pa'i gnas yin te/_kau shi ka rgyal po rnams ni nyes pa mang po byed pa 
[\[30a.4\]]yin pas chos ma yin pas rgyal srid byas nas sems can dmyal bar gzhol bar gyur na mi rung ngo /_/brgya byin gyis smras pa/_grogs po khyod la ngas dran par bya'o/_/kau shi ka lha rnams ni dga' ba mang pos bag med pa yin no/_/grogs po de ni bden na 
[\[30a.5\]]'on kyang kho bos khyod la dran par bya'o/_/des rgyal po rab sgrogs kyi btsun mo dam pa'i mngal du nying mtshams sbyar to/_/gang gi nyi ma kho na la nying mtshams blangs pa de'i nyi ma kho na la skye bo'i tshogs chen pos sgra phyung bar gyur to/_/de zla ba brgyad dam dgu 'das nas 
[\[30a.6\]]khye'u zhig btsas te zhes bya ba nas/_sna'i gzangs mtho ba zhes bya ba'i bar gong ma bzhin no/_/de'i nye du dag 'dus shing tshogs nas ming 'dogs par byed de/_khye'u'i ming cir gdags/_gnyen rnams kyis smras pa/_gang gi nyi ma kho na la khye'u 'di ma'i mngal du 
[\[30a.7\]]zhugs pa de'i nyi ma kho na la skye bo'i tshogs chen pos sgra phyung bar gyur pas/_de bas na khye'u'i ming sgra chen zhes bya bar gdags so zhes de'i ming sgra chen zhes bya bar btags te/_khye'u sgra chen ma ma brgyad la rjes su gtad nas zhes bya ba nas brtag pa brgyad dang /_dbye 
[\[30b\]]
[\[30b.1\]]ba dang /_klog pa la mkhas shing bshes gnyen can du gyur to zhes bya ba'i bar gong ma bzhin du'o/_/de rgyal rigs spyi bo nas dbang bskur cing yul gyi dbang phyug dang mthu dang /_brtson 'grus thob pa/_sa'i dkyil 'khor chen po mngon par zil gyis mnan 
[\[30b.2\]]nas gnas pa rnams kyi bzo'i gnas dang las kyi gnas tha dad pa gang yin pa 'di lta ste/_glang po che'i gnyar zhon pa dang /_rta la zhon pa dang /_shing rta'i thabs dang /_ral gri'i thabs dang /_mda' gzhu dang /_phyir bsnur ba dang /_mdun du bsnur ba 
[\[30b.3\]]dang /_lcags kyus sgyur thabs dang /_zhags pas gdab pa dang /_mda' bo che 'phen pa dang /_dbyug pas rdeg pa dang /_'dzin stangs dang /_gom stangs dang /_gcod pa dang /_dral ba dang /_dbug pa dang /_rgyang nas phog pa dang /_sgra grag par 
[\[30b.4\]]phog pa dang /_gnad du phog pa dang /_mi 'chor bar phog pa dang /_tshabs che ba dag ste/_gnas lnga po de rnams la shin tu byang bar gyur to/_/chos nyid kyis re zhig pha ji tsam gson gyi bar du bu'i ming mi grag pa yin no/_/dus gzhan zhig na rgyal 
[\[30b.5\]]po rab sgrogs shi nas sgra chen rgyal srid la bzhag pa dang /_des tha gi tsam zhig chos bzhin gyis rgyal srid byed du bcug nas/_de nas chos bzhin ma yin pas rgyal srid byed du bcug par gyur to/_/de nas brgya byin gyis smras pa/_grogs po kho bos khyod rgyal 
[\[30b.6\]]po rab sgrogs kyi bur bskos te chos bzhin ma yin pas rgyal srid ma byed cig_/sems can dmyal bar gzhol bar gyur ta re zhes ma bsgo'am/_des tha gi tsam zhig chos bzhin gyis rgyal srid byed du bcug nas slar yang chos bzhin ma yin pas rgyal srid byed du bcug 
[\[30b.7\]]par gyur to/_/lan gnyis su yang brgya byin gyis smras pa/_grogs po kho bos khyod rgyal po rab sgrogs kyi bur bskos te chos bzhin ma yin pas rgyal srid ma byed cig_/sems can dmyal bar gzhol bar gyur ta re zhes ma bsgo'am/_des smras pa/_kau shi 
[\[31a\]]
[\[31a.1\]]ka bdag cag rgyal po rnams ni dga' ba mang pos bag med pas skad cig tu brjed par 'gyur gyis/_bdag la khyod kyis mtshan ma zhig zhog shig dang /_bdag gis mthong nas nges par sbyin pa dag sbyin/_bsod nams dag bgyi'o/_/de 
[\[31a.2\]]nas lha'i dbang po brgya byin gyis lha'i bu las thams cad pa la bsgo ba/_las thams cad pa song la khyod kyis rgyal po sgra chen gyi gnas su lha'i 'khor gyi khyams dang /_lha'i mchod sdong srid du 'dom stong yod la/_sboms su 'dom drug bcu yod pa/_thams cad 
[\[31a.3\]]gser las byas shing rin po che sna tshogs kyis spras pa zhig sprul cig_/de nas lha'i bu las thams cad pas rgyal po sgra chen gyi gnas su lha'i 'khor gyi khyams dang /_lha'i mchod sdong srid du 'dom stong yod pa/_sboms su 'dom drug bcu yod pa/_thams cad 
[\[31a.4\]]gser las byas pa/_rin po che sna tshogs kyis spras pa zhig sprul to/_/de nas rgyal po sgra chen gyis mchod sbyin gyi khang pa rtsig tu bcug nas rang gi zhang po mya ngan med ces bya ba mchod sdong gi zhal ta bar bzhag go/_/de nas mchod sdong la 'dzam bu'i 
[\[31a.5\]]gling na gnas pa'i mi thams cad lta bar spro bas lhags nas zas zos shing mchod sdong lta bas rang gi las sgrub par mi byed do/_/de nas zhing las kyi mtha' rnams bar chad byas pas rgyal po'i dpya thang bzhin mi 'du bar gyur to/_/blon po rnams kyis dpya nyung ngu 
[\[31a.6\]]phul ba dang rgyal po sgra chen gyis smras pa/_shes ldan dag ci'i phyir dpya nyung zad gcig 'bul/_lha 'dzam bu'i gling na gnas pa'i skye bo'i tshogs mchis nas 'tshal ma 'tshal cing mchod sdong la lta zhing mchis te rang gi las sgrub par mi byed pas zhing las kyi mtha' 
[\[31a.7\]]rnams kyi bar chad bgyis pas dpya thang bzhin mi 'du lags so/_/rgyal pos smras pa/_mchod sbyin gyi khang pa drol cig_/de rnams kyis de dral na yang de bzhin du skye bo'i tshogs de rang rang gi rgyags blangs nas za zhing mchod sdong la rtog cing 'dug ste/_rang rang gi 
[\[31b\]]
[\[31b.1\]]las sgrub par mi byed pas zhing las kyi mtha' rnams kyi bar chad byas pas de bzhin rgyal po'i dpya thang bzhin mi 'du bar gyur to/_/rgyal pos dris pa/_shes ldan dag mchod sbyin gyi khang pa dral na ci'i phyir da dung dpya nyung bar gyur/_blon po rnams kyis 
[\[31b.2\]]smras pa/_lha skye bo'i tshogs rang rang gi rgyags blangs nas 'tshal zhing mchod sdong la rtog cing mchis te rang gi las sgrub par mi bgyid pas/_zhing las kyi mtha' rnams kyi bar chad bgyis pas des na dpya nyung bar gyur to/_/de nas rgyal po sgra chen gyis sbyin pa 
[\[31b.3\]]dag sbyin/_bsod nams dag byas nas mchod sdong chu bo gang gA'i nang du bor ro/_/dge slong dag ji snyam du sems/_rgyal po rab sgrogs kyi zhang po mya ngan med ces bya ba gang yin pa de ni dge slong legs ldan 'di nyid yin te/_'dis sngon 'di bsten to/_/btsun 
[\[31b.4\]]pa mchod sdong 'di gang du zhig par 'gyur lags/_bcom ldan 'das kyis bka' stsal pa/_dge slong dag ma 'ongs pa na mi rnams kyis tshe lo brgyad khri thub par 'gyur te/_mi tshe lo brgyad khri pa rnams kyi rgyal po dung zhes bya ba yang dag par sdom pa/_'khor 
[\[31b.5\]]los sgyur ba mtha' bzhir rnam par rgyal ba/_chos dang ldan pa chos kyi rgyal po rin po che sna bdun dang ldan pa zhig 'byung bar 'gyur ro/_/de'i rin po che sna bdun ni 'di lta bu dag 'byung bar 'gyur te/_'di lta ste/_'khor lo rin po che dang /_glang po rin po che 
[\[31b.6\]]dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che nyid do/_/de la bu dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms par byed 
[\[31b.7\]]pa stong yang tshang bar 'byung bar 'gyur te/_de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/_chos dang mthun zhing snyoms pas legs par phab ste gnas par 'gyur ro/_/
[\[32a\]]
[\[32a.1\]]rgyal po dung gi mdun na 'don bram ze tshangs pa'i tshe zhes bya ba zhig 'byung ste/_de'i chung ma ni tshangs ldan ma zhes bya ba zhig 'byung ngo /_/de byams pa tshad med pa'i yan lag gis rgyas par byas pas bu byams pa zhes bya ba zhig btsa' bar 'gyur ro/_/
[\[32a.2\]]bram ze tshangs pa'i tshe bram ze'i khye'u brgyad khri la bram ze rnams kyi gsang tshig klog tu 'jug go/_/des bram ze'i khye'u de rnams byams pa la gtad nas bram ze'i khye'u byams pas bram ze'i khye'u brgyad khri po rnams bram ze rnams kyi gsang tshig klog tu 'jug go/_/de nas 
[\[32a.3\]]rgyal po chen po bzhi po rnams kyis gter chen po bzhi po/_ka ling ka nas dmar ser te/_/mi thi la nas skya bo yi/_/sa 'dzin nas ni e la'i 'dab/_/bA rA Na sI'i grong nas dung /_/mchod sdong 'di yang khyer nas rgyal po dung la 'bul bar 'gyur ro/_/rgyal po 
[\[32a.4\]]dung gis kyang bram ze tshangs pa'i tshe la sbyin par 'gyur ro/_/bram ze tshangs pa'i tshes kyang bram ze'i khye'u byams pa la'o/_/bram ze'i khye'u byams pas kyang bram ze'i khye'u de rnams la'o/_/de nas bram ze'i khye'u de rnams kyis mchod sdong de dum bu dum bur bcad nas 
[\[32a.5\]]'ged par 'gyur ro/_/de nas bram ze'i khye'u byams pas mchod sdong de'i mi rtag pa nyid mthong nas/_de nyid kyis skyo ba skyes nas nags su 'gro bar 'gyur ro/_/gang gi nyi ma kho na la nags su song ba de kho na'i nyi ma la byams pa tshad med pa'i yan lag gis rgyas 
[\[32a.6\]]par byas nas bla na med pa'i ye shes thob par 'gyur te/_de'i mtshan bla na med pa yang dag par rdzogs pa'i sangs rgyas byams pa/_bla na med pa yang dag par rdzogs pa'i sangs rgyas byams pa zhes bya bar 'gyur ro/_/gang gi nyi ma kho na la yang dag par 
[\[32a.7\]]rdzogs pa'i sangs rgyas byams pas bla na med pa'i ye shes thob par 'gyur ba de kho na'i nyi ma la rgyal po dung gi rin po che sna bdun nub par 'gyur ro/_/rgyal po dung yang khams kyi rgyal phran brgyad khri'i 'khor dang bla na med pa yang dag par rdzogs pa'i sangs rgyas 
[\[32b\]]
[\[32b.1\]]byams pa rab tu 'byung ba'i rjes su rab tu 'byung bar 'gyur ro/_/de'i chung ma rin po che sa ga zhes bya ba yang bud med brgyad khri'i 'khor dang bla na med pa yang dag par rdzogs pa'i sangs rgyas byams pa rab tu 'byung ba'i rjes su rab tu 'byung bar 'gyur ro/_/bram 
[\[32b.2\]]ze tshangs pa'i tshe yang bram ze'i khye'u brgyad khri'i 'khor dang bla na med pa yang dag par rdzogs pa'i sangs rgyas byams pa rab tu 'byung ba'i rjes su rab tu 'byung bar 'gyur ro/_/de nas yang dag par rdzogs pa'i sangs rgyas byams pa 'khor dge slong 'bum 
[\[32b.3\]]phrag dgu bcu rtsa drug dang ri bya gag rkang gang na ba der gshegs par 'gyur ro/_/de na dge slong 'od srung gi rus pa'i tshogs ma zhig pa 'dug pas ri bya gag rkang bla na med pa yang dag par rdzogs pa'i sangs rgyas byams pa la kha dbye bar 'gyur ro/_/de nas 
[\[32b.4\]]bla na med pa yang dag par rdzogs pa'i sangs rgyas byams pas dge slong 'od srung gi rus pa'i tshogs ma zhig pa phyag g.yas pas blangs nas phyag g.yon par bzhag ste nyan thos rnams la 'di skad ces/_dge slong dag skye dgu rnams kyi tshe lo brgya thub 
[\[32b.5\]]pa na ston pa shAkya thub pa zhes bya ba 'jig rten du byung ba de'i nyan thos rnams las chog shes pa dang 'dod pa chung ba dang /_sbyangs pa'i yon tan dang ldan pa rnams kyi mchog ni 'od srung yin no zhes bstan pa gang yin pa de ni 'di yin te/_shAkya thub pa yongs su 
[\[32b.6\]]mya ngan las 'das nas de'i bstan pa yang 'dis yang dag par bsdus so zhes chos ston par 'gyur ro/_/de rnams kyis mthong nas skyo ba skyes te/_'di 'dra ba'i lus kyis ji ltar 'di lta bu'i yon tan gyi tshogs thob par gyur snyam nas de rnams skyo ba de nyid kyis dgra 
[\[32b.7\]]bcom pa mngon sum du byed par 'gyur te/_'bum phrag dgu bcu rtsa drug dgra bcom pa nyid dang /_sbyangs pa'i yon tan mngon du bya ba la brtson par 'gyur ro/_/mchod sdong de ni der zhig par 'gyur ro/_/btsun pa rgyu gang dang rkyen gang gis dkon mchog 
[\[33a\]]
[\[33a.1\]]gnyis 'jig rten du 'byung bar 'gyur lags/_bcom ldan 'das kyis bka' stsal pa/_smon lam gyi dbang gis so/_/bcom ldan 'das gang du smon lam btab lags/_dge slong dag sngon byung ba yul dbus su rgyal po gos 
[\[33a.2\]]sbyin zhes bya ba 'byor pa dang /_rgyas pa dang bde ba dang lo legs pa dang skye bo dang /_mi mang pos rab tu gang ba na rgyal srid byed du 'jug go/_/de'i shing rnams me tog dang 'bras bu rtag pa dang /_lhas dus dus su char gyi rgyun legs par phab pas lhag 
[\[33a.3\]]par lo tog rnams phun sum tshogs par gyur to/_/byang phyogs na rgyal po nor ldan zhes bya ba 'byor pa dang /_rgyas pa dang bde ba dang lo legs pa dang skye bo dang /_mi mang pos rab tu gang ba na rgyal srid byed du 'jug go/_/de'i shing rnams me tog dang 'bras bu 
[\[33a.4\]]rtag pa dang /_lhas dus dus su char gyi rgyun legs par phab pas lhag par lo tog rnams phun sum tshogs par gyur to/_/de dus gzhan zhig na rgyal po gos sbyin gyi mdun na 'don las khye'u spyi gtsug rin po ches brgyan pa zhig btsas te/_de'i btsas ston 
[\[33a.5\]]rgya cher byas nas de'i ming rin chen gtsug tor can zhes btags so/_/de dus gzhan zhig na rga ba dang na ba dang 'chi ba yang dag par mthong nas skyo ba skyes te nags su song ngo /_/gang gi nyi ma kho na la nags su song ba de kho na'i nyi ma la des bla na med pa'i ye shes 
[\[33a.6\]]thob nas de'i ming yang dag par rdzogs pa'i sangs rgyas rin chen gtsug tor can yang dag par rdzogs pa'i sangs rgyas rin chen gtsug tor can zhes bya bar gyur to/_/de nas dus gzhan zhig na rgyal po nor ldan steng gi khang [{]bzangs kyi [,]bzang gi [}]gzhir song ste blon po'i tshogs kyis 
[\[33a.7\]]bskor nas 'dug go/_/des blon po rnams la smras pa/_shes ldan dag nga'i ci 'dra ba de ltar rgyal po gzhan 'ga'i yul na 'byor pa dang /_rgyas pa dang bde ba dang lo legs pa dang /_skye bo dang mi mang pos rab tu gang ba dang /_shing rnams me tog dang 'bras bu 
[\[33b\]]
[\[33b.1\]]rtag pa dang /_lhas dus dus su char gyi rgyun legs par bab pas lo tog rnams phun sum tshogs par 'gyur ba lta yod dam/_yul dbus nas tshong pa zong thogs te byang phyogs su 'ongs pa de rnams kyis smras pa/_lha yul dbus na rgyal po gos sbyin zhes bya 
[\[33b.2\]]ba zhig mchis so/_/rgyal po nor ldan gyis thos ma thag tu mi bzod pa chen po skyes te/_de mi bzod pa skyes nas blon po rnams la smras pa/_shes ldan dag dpung gi tshogs yan lag bzhi pa go skon cig dang yul 'khor gzhom par bya'o/_/de nas rgyal 
[\[33b.3\]]po nor ldan dpung gi tshogs yan lag bzhi pa glang po che'i tshogs dang rta pa'i tshogs dang shing rta pa'i tshogs dang /_dpung bu chung gi tshogs go bskon te/_yul dbus su dong nas chu bo gang gA'i lho phyogs kyi 'gram du 'khod do/_/rgyal po gos sbyin gyis rgyal 
[\[33b.4\]]po nor ldan dpung gi tshogs yan lag bzhi pa glang po che'i tshogs dang rta pa'i tshogs dang /_shing rta pa'i tshogs dang dpung bu chung gi tshogs go bskon nas yul dbus su 'ongs te chu bo gang gA'i lho phyogs kyi 'gram na 'khod do zhes thos so/_/thos nas 
[\[33b.5\]]kyang des kyang dpung gi tshogs yan lag bzhi pa glang po che'i tshogs dang /_rta pa'i tshogs dang shing rta pa'i tshogs dang dpung bu chung gi tshogs go bskon nas chu bo gang gA'i byang phyogs logs kyi 'gram na 'dug go/_/de nas yang dag par rdzogs pa'i sangs rgyas rin 
[\[33b.6\]]chen gtsug tor can gyis de gnyis kyi gdul pa'i dus mkhyen nas chu bo gang gA'i 'gram du nub mo nye bar rten cing bzhugs so/_/de nas yang dag par rdzogs pa'i sangs rgyas rin chen gtsug tor can gyis 'jig rten pa'i thugs bskyed do/_/chos nyid kyis gang 
[\[33b.7\]]gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe brgya byin dang /_tshangs pa la sogs pa'i lha rnams kyi sems kyis bcom ldan 'das kyi dgongs pa shes par 'gyur ro/_/de nas brgya byin dang tshangs pa la sogs pa lha rnams 
[\[34a\]]
[\[34a.1\]]yang dag par rdzogs pa'i sangs rgyas rin chen gtsug tor can gang na ba der song ste phyin nas/_yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te phyogs gcig tu 'dug nas/_de rnams 
[\[34a.2\]]kyi kha dog gi mthus snang ba rgya chen po byung bar gyur pa rgyal po nor ldan gyis mthong ngo /_/mthong nas kyang blon po rnams la dris pa/_shes ldan dag rgyal po gos sbyin gyi yul na snang ba rgya chen po byung ba 'di ci yin/_de rnams kyis smras pa/_lha rgyal po gos sbyin gyi 
[\[34a.3\]]yul du yang dag par rdzogs pa'i sangs rgyas rin chen gtsug tor can byung ste/_de la blta ba'i phyir brgya byin dang tshangs pa la sogs pa mchis pa des na snang ba chen po 'di byung ste/_de ni rdzu 'phrul che zhing mthu che ba lags pas 'di ni de'i mthu lags so/_/rgyal 
[\[34a.4\]]po nor ldan gyis smras pa/_shes ldan dag gang gi yul du gang la brgya byin dang tshangs pa la sogs pa yang blta ba'i phyir 'ong ba'i rkang gnyis bsod nams kyi zhing de lta bu byung ba de la bdag gis gnod pa ci 'dra ba zhig bya zhes/_des de la pho nya btang ste/_grogs po khyod 
[\[34a.5\]]de la bdag cung zad kyang mi byed kyis tshur spyon/_khyod ni bsod nams kyi mthu chen po can zhig pas khyod kyi yul na gang la brgya byin dang /_tshangs pa la sogs pa yang blta ba'i phyir 'ong ba rkang gnyis bsod nams kyi zhing yang dag par rdzogs pa'i sangs rgyas rin chen 
[\[34a.6\]]gtsug tor can bzhugs so/_/'on kyang khyod kyi mgul nas 'khyud nas 'gro bar bya ste/_de lta na bdag cag phan tshun yid bde bar 'gyur ro zhes spring ngo /_/rgyal po gos sbyin yid ma ches nas de yang dag par rdzogs pa'i sangs rgyas rin chen gtsug tor can 
[\[34a.7\]]gang na ba der song ste phyin nas/_yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas rgyal po gos sbyin gyis yang dag par rdzogs pa'i sangs rgyas rin 
[\[34b\]]
[\[34b.1\]]chen gtsug tor can la 'di skad ces gsol to/_/btsun pa bdag la rgyal po nor ldan gyis spring pa/_grogs po sdug pa khyod la bdag cag ci yang mi byed kyis tshur shog_/khyod kyi mgul ba nas 'khyud nas 'gro bar bya ste/_de lta na bdag cag phan 
[\[34b.2\]]tshun yid bde bar 'gyur ro zhes mchi na de la bdag gis ji ltar bsgrub par bgyi/_yang dag par rdzogs pa'i sangs rgyas rin chen gtsug tor can gyis bka' stsal pa/_rgyal po chen po song shig dang khyod la legs par 'gyur ro/_/bcom ldan 'das ci 
[\[34b.3\]]bdag gis de'i rkang pa gnyis la gtug par bgyi'am/_rgyal po chen po rgyal po dpung chen po rnams la ni gtug par bya dgos so/_/de nas rgyal po gos sbyin stan las langs te/_yang dag par rdzogs pa'i sangs rgyas rin chen gtsug tor can gyi zhabs 
[\[34b.4\]]gnyis la mgo bos phyag byas nas chas te rgyal po nor ldan gang na ba der song ste phyin nas rgyal po nor ldan gyi rkang pa gnyis la gtugs so/_/de nas rgyal po nor ldan gyis mgul nas 'khyud de yid gcugs par byas te btang ngo /_/de nas rgyal po gos sbyin 
[\[34b.5\]]yang dag par rdzogs pa'i sangs rgyas rin chen gtsug tor can gang na ba der song ste phyin nas/_yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug 
[\[34b.6\]]nas/_rgyal po gos sbyin gyis yang dag par rdzogs pa'i sangs rgyas rin chen gtsug tor can la 'di skad ces gsol to/_/btsun pa rgyal po thams cad kyis rkang pa gnyis la gtugs pa'i rgyal po gang lags/_rgyal po chen po 'khor los sgyur ba 
[\[34b.7\]]yin no/_/de nas rgyal po gos sbyin stan las langs te bla gos phrag pa gcig tu gzar nas yang dag par rdzogs pa'i sangs rgyas rin chen gtsug tor can gang na ba de logs su thal mo sbyar ba btud de/_yang dag par rdzogs pa'i sangs rgyas rin chen gtsug tor 
[\[35a\]]
[\[35a.1\]]can la 'di skad ces gsol to/_/bcom ldan 'das dge slong gi dge 'dun dang thabs cig sang bdag gi sdum par gdugs tshod sbyor zhing mchis na gnang bar mdzad du gsol/_yang dag par rdzogs pa'i sangs rgyas rin chen gtsug tor can 
[\[35a.2\]]gyis rgyal po gos sbyin la cang mi gsung bas gnang ngo /_/de nas rgyal po gos sbyin yang dag par rdzogs pa'i sangs rgyas rin chen gtsug tor can cang mi gsung bas gnang bar rig nas yang dag par rdzogs pa'i sangs rgyas rin chen gtsug tor can gyi spyan snga nas 
[\[35a.3\]]dong ngo /_/de nas rgyal po gos sbyin gyis de nyid kyi nub mo nas gtsang zhing bsod pa'i bza' ba dang bca' ba dag sta gon byas te/_nang par sngar langs nas gdan bshams te nor bu'i chu snod bzhag nas/_yang dag par rdzogs pa'i sangs rgyas rin chen gtsug tor 
[\[35a.4\]]can la spyan 'dren gyis dus tshod gsol pa/_btsun pa gdugs tshod bshams lags shing mchis na/_bcom ldan 'das da de'i dus la bab par dgongs su gsol/_de nas yang dag par rdzogs pa'i sangs rgyas rin chen gtsug tor can snga dro sham thabs 
[\[35a.5\]]mnabs lhung bzed dang chos gos bsnams te/_dge slong gi tshogs kyis yongs su bskor cing dge slong gi dge 'dun gyis mdun gyis bltas nas/_rgyal po gos sbyin gyi bkad sa gang na ba der gshegs te byon nas dge slong gi dge 'dun gyi gung la gdan bshams 
[\[35a.6\]]pa nyid la bzhugs so/_/de nas rgyal po gos sbyin gyis yang dag par rdzogs pa'i sangs rgyas rin chen gtsug tor can la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing 
[\[35a.7\]]tshim par byed de/_rnam pa du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/_/yang dag par rdzogs pa'i sangs rgyas rin chen gtsug tor can gyis gsol nas phyag gnyis bcabs te lhung bzed gyu bar rig 
[\[35b\]]
[\[35b.1\]]nas zhabs gnyis la gtugs te smon lam gdab par brtsams pa/_btsun pa sbyin pa'i dge ba'i rtsa ba 'dis bdag 'khor los sgyur ba'i rgyal por gyur cig ces smras nas de ma thag tu dung yang bus so/_/de nas yang dag par rdzogs pa'i sangs rgyas rin chen 
[\[35b.2\]]gtsug tor can gyis rgyal po gos sbyin la 'di skad ces bka' stsal to/_/rgyal po chen po khyod skye dgu'i tshe lo brgyad khri thub pa na 'khor los sgyur ba'i rgyal po dung zhes bya bar 'gyur ro/_/de nas skad chen po'i sgra dag byung ngo /_/rgyal po nor ldan gyis ca co'i sgra dag thos 
[\[35b.3\]]nas blon po rnams la smras pa/_shes ldan dag rgyal po gos sbyin gyi yul na ca co'i sgra grag pa de ci zhig yin/_de rnams kyis legs par brtags nas smras pa/_lha yang dag par rdzogs pa'i sangs rgyas rin chen gtsug tor can gyis rgyal po gos sbyin 'khor 
[\[35b.4\]]los sgyur ba'i rgyal por lung bstan pas skye bo'i tshogs dga' ba dang /_mgu ba dang rab tu dga' bas des na ca co'i sgra grag pa lags so/_/de nas rgyal po nor ldan yang dag par rdzogs pa'i sangs rgyas rin chen gtsug tor can gang na ba der song ste phyin nas/_
[\[35b.5\]]yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas rgyal po nor ldan gyis yang dag par rdzogs pa'i sangs rgyas rin chen gtsug tor can la 'di skad ces 
[\[35b.6\]]gsol to/_/btsun pa 'khor los sgyur ba thams cad kyis rkang pa gnyis la gtug par bgyi ba gang lags/_rgyal po chen po de bzhin gshegs pa dgra bcom pa yang dag par rdzogs pa'i sangs rgyas yin no/_/de nas rgyal po nor ldan stan las langs te bla 
[\[35b.7\]]gos phrag pa gcig tu gzar nas/_yang dag par rdzogs pa'i sangs rgyas rin chen gtsug tor can gang na ba de logs su thal mo sbyar ba btud nas 'di skad ces gsol to/_/bcom ldan 'das dge slong gi dge 'dun dang thabs cig sang bdag gi sdum par gdugs 
[\[36a\]]
[\[36a.1\]]tshod sbyor zhing mchis na gnang bar mdzad du gsol/_yang dag par rdzogs pa'i sangs rgyas rin chen gtsug tor can gyis rgyal po nor ldan la cang mi gsung bas gnang ngo /_/de nas rgyal po nor ldan yang dag par rdzogs pa'i sangs rgyas 
[\[36a.2\]]rin chen gtsug tor can cang mi gsung bas gnang bar rig nas/_yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te/_yang dag par rdzogs pa'i sangs rgyas rin chen gtsug tor can gyi spyan snga nas song 
[\[36a.3\]]ngo /_/de nas rgyal po nor ldan gyis de nyid kyi nub mo nas gtsang zhing bsod pa'i bza' ba dang bca' ba dag sta gon byas nas nang par sngar langs te gdan bshams shing nor bu'i chu snod bzhag nas/_yang dag par rdzogs pa'i sangs rgyas rin chen gtsug 
[\[36a.4\]]tor can la spyan 'dren gyis dus tshod gsol pa/_btsun pa gdugs tshod bshams lags shing mchis na bcom ldan 'das da de'i dus la bab par dgongs su gsol/_/de nas yang dag par rdzogs pa'i sangs rgyas rin chen gtsug tor can snga dro sham 
[\[36a.5\]]thabs mnabs lhung bzed dang chos gos bsnams te/_dge slong gi tshogs kyis yongs su bskor cing dge slong gi dge 'dun gyis mdun gyis bltas te rgyal po nor ldan gyi bkad sa gang na ba der gshegs te byon nas/_dge slong gi dge 'dun gyi gung la gdan bshams 
[\[36a.6\]]pa nyid la bzhugs so/_/de nas rgyal po nor ldan gyis yang dag par rdzogs pa'i sangs rgyas rin chen gtsug tor can la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing 
[\[36a.7\]]tshim par byed de/_rnam pa du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/_/yang dag par rdzogs pa'i sangs rgyas rin chen gtsug tor can gyis gsol nas phyag bcabs te lhung bzed gyu bar rig nas 
[\[36b\]]
[\[36b.1\]]zhabs gnyis la gtugs te 'jig rten 'di dag thams cad la byams pa tshad med pa'i yan lag gis rgyas par byas nas smon lam gdab par brtsams pa/_dge ba'i rtsa ba 'dis bdag 'jig rten gyi ston pa de bzhin gshegs pa dgra bcom pa yang dag par 
[\[36b.2\]]rdzogs pa'i sangs rgyas su gyur cig ces btab bo/_/yang dag par rdzogs pa'i sangs rgyas rin chen gtsug tor can gyis bka' stsal pa/_rgyal po chen po khyod skye dgu'i tshe lo brgyad khri thub pa na de bzhin gshegs pa dgra bcom pa yang dag par rdzogs pa'i sangs rgyas 
[\[36b.3\]]byams pa zhes bya bar 'gyur ro/_/dge slong dag de ltar na smon lam gyi dbang gis dkon mchog gnyis cig car 'jig rten du 'byung bar 'gyur ro/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo grong spyil bu can zhes bya ba gang 
[\[36b.4\]]na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_de nas bcom ldan 'das yul spong byed ces bya ba nas ljongs rgyu zhing gshegs pa dang /_grong spyil bu can du byon to/_/grong spyil bu 
[\[36b.5\]]can gyi grong khyer gyi byang phyogs kyi shing sha pa'i tshal na bzhugs so/_/de nas bcom ldan 'das kyis dge slong rnams la bka' stsal pa/_dge slong dag 'di ni tshul khrims yin no/_/'di ni ting nge 'dzin yin no 'di ni shes rab yin no/_/dge slong dag tshul khrims goms 
[\[36b.6\]]par byas na ting nge 'dzin yun ring du gnas par 'gyur ro/_/ting nge 'dzin goms par byas na shes rab yun ring du gnas par 'gyur ro/_/shes rab goms par byas na 'di lta ste/_'dod chags dang zhe sdang dang gti mug dag las sems yang dag pa kho nar rnam par 
[\[36b.7\]]grol bar 'gyur ro/_/de ltar sems yang dag pa kho nar rnam par grol ba'i 'phags pa'i nyan thos kyis ni bdag gi zag pa ni zad do/_/tshangs par spyod pa ni bsten to/_/bya ba ni byas so/_/'di las srid pa gzhan mi shes so zhes yang dag pa kho nar shes par 
[\[37a\]]
[\[37a.1\]]'gyur ro/_/bcom ldan 'das kyis de skad ces bka' stsal nas/_dge slong de dag yi rangs te bcom ldan 'das kyis gsungs pa la mngon par bstod do//_//de nas bcom ldan 'das kyis tshe dang ldan pa kun dga' bo la bka' stsal pa/_
[\[37a.2\]]kun dga' bo sgra can gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das dang spong byed nas ljongs rgyu zhing gshegs pa dang /_sgra can du byon nas sgra can gyi drang srong 
[\[37a.3\]]sgra sgrogs kyi gnas na bzhugs so/_/de'i tshe sgra can gyi skye bo'i tshogs la mi ngas byung nas de'i tshe dge bsnyen brtan pa yang shi nye ba dang lhag par brtson dang /_brtson pa'i khyu mchog dang mdzes pa dang /_nye mdzes dang yid 'ong dang nye bar yid 'ong dang bzang po dang 
[\[37a.4\]]shin tu bzang dang grags pa dang grags byin dang dge bsnyen grags mchog kyang shi'o/_/de nas dge slong rab tu mang po snga dro sham thabs bgos lhung bzed dang chos gos thogs te sgra can du bsod snyoms kyi phyir zhugs so/_/dge slong rab tu mang po sgra can du bsod 
[\[37a.5\]]snyoms kyi phyir rgyu bas sgra can gyi skye bo'i tshogs la mi ngas byung ste/_de'i tshe dge bsnyen brtan pa yang shi nye ba dang lhag par brtson dang /_brtson pa'i khyu mchog dang mdzes pa dang nye mdzes dang /_yid 'ong dang nye bar yid 'ong dang bzang po dang shin tu bzang dang grags pa 
[\[37a.6\]]dang grags byin dang dge bsnyen grags mchog kyang shi'o zhes thos so/_/thos nas kyang sgra can du bsod snyoms la rgyus te zas kyi bya ba byas nas zas phyi ma'i bsod snyoms spangs shing /_lhung bzed dang chos gos mkhos su phab nas rkang pa gnyis bkrus te bcom ldan 
[\[37a.7\]]'das gang na ba der dong nas lhags pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas dge slong rab tu mang pos bcom ldan 'das la 'di skad ces gsol to/_/btsun pa bcom ldan 
[\[37b\]]
[\[37b.1\]]'das bdag cag dge slong rab tu mang po 'dir snga dro sham thabs 'tshal lhung bzed dang chos gos thogs nas sgra can du bsod snyoms kyi phyir zhugs te/_btsun pa bdag cag dge slong rab tu mang po sgra can du bsod snyoms kyi phyir rgyu ba na sgra can 'dir skye bo'i tshogs la mi 
[\[37b.2\]]ngas byung nas/_de'i tshe dge bsnyen brtan pa yang gum/_nye ba dang lhag par brtson dang brtson pa'i khyu mchog dang /_mdzes pa dang nye mdzes dang yid 'ong dang nye bar yid 'ong dang bzang po dang shin tu bzang dang /_grags pa dang grags byin dang dge bsnyen grags 
[\[37b.3\]]mchog kyang gum mo zhes thos lags na/_btsun pa de rnams kyi 'gro ba ni gang skye ba ni gang /_sngon du 'gro ba ni gang lags/_dge slong dag dge bsnyen brtan pa ni tha ma'i cha dang mthun pa'i kun du sbyor ba lnga rnams spangs pas rdzus te skyes te der yongs su mya ngan las 
[\[37b.4\]]'da' zhing 'jig rten 'dir yang phyir mi ldog pa'i chos can gyi phyir mi 'ong bar 'gyur ro/_/nye ba dang lhag par brtson dang brtson pa'i khyu mchog dang mdzes pa dang nye mdzes dang yid 'ong dang nye bar yid 'ong dang bzang po dang shin tu bzang dang grags pa dang grags byin dang /_
[\[37b.5\]]dge bsnyen grags mchog kyang tha ma'i cha dang mthun pa'i kun du sbyor ba lnga spangs pas rdzus te skyes te der yongs su mya ngan las 'da' zhing 'jig rten 'dir yang phyir mi 'ong ba'i chos can gyi phyir mi 'ong bar 'gyur ro/_/dge slong dag sgra can 'di nyid du dge bsnyen nyis 
[\[37b.6\]]brgya lnga bcu lhag cig shi ba de dag kyang tha ma'i cha dang mthun pa'i kun du sbyor ba lnga rnams spangs pas rdzus te skyes te der yongs su mya ngan las 'da' zhing 'jig rten 'dir yang phyir mi 'ong ba'i chos can gyi phyir mi 'ong bar 'gyur ro/_/dge slong dag sgra can 'di nyid du dge 
[\[37b.7\]]bsnyen sum brgya shi ba de dag ni kun du sbyor ba gsum yang spangs la 'dod chags dang zhe sdang dang /_gti mug dag kyang bsrabs pa'i phyir lan gcig phyir 'ong ba yin te/_'jig rten 'dir lan gcig phyir 'ongs nas sdug bsngal mthar byed par 'gyur ro/_/dge slong dag 
[\[38a\]]
[\[38a.1\]]grong khyer sgra can 'di nyid du dge bsnyen lnga brgya lhag cig shi ba de dag ni kun du sbyor ba gsum spangs pas rgyun du zhugs pa rnam par mi ltung ba'i chos can rdzogs pa'i byang chub la nges par gzhol ba/_re ltar thogs na srid pa bdun pa yin te/_lha dang mi rnams 
[\[38a.2\]]kyi nang du lan bdun du nying mtshams sbyar zhing 'khor nas sdug bsngal gyi mthar byed par 'gyur ro/_/dge slong dag khyed dus las 'das shing shi bar gyur pa rnams de bzhin gshegs pa la zhu ba zhu bar byed pa ni de bzhin gshegs pa la tho 'tsham pa yin te/_des na de bzhin 
[\[38a.3\]]gshegs pa bde bar mi 'gyur ro/_/'on kyang skye ba yod na 'chi ba'i dus byed pa yin na ngo mtshar ci zhig yod/_/de bzhin gshegs pa rnams byung yang rung ma byung yang rung chos rnams kyi chos nyid dang chos gnas pa nyid dang /_chos kyi dbyings 'di ni gnas pa ste/_
[\[38a.4\]]de bzhin gshegs pa nyid kyi mngon par mkhyen pas mngon par byang chub nas gsungs te/_'dogs par mdzad rab tu 'jog par mdzad rnam par 'byed par mdzad/_rnam par 'grel par mdzad gsal bar mdzad 'chad par mdzad/_yang dag par rab tu 'chad par 
[\[38a.5\]]mdzad pa yin te/_'di lta ste/_'di yod pas 'di 'byung 'di skyes pas 'di skye bar 'gyur te/_'di lta ste/_ma rig pa'i rkyen gyis 'du byed rnams 'du byed kyi rkyen gyis rnam par shes pa rnam par shes pa'i rkyen gyis ming dang gzugs/_ming dang gzugs kyi rkyen gyis 
[\[38a.6\]]skye mched drug_/skye mched drug gi rkyen gyis reg pa reg pa'i rkyen gyis tshor ba/_tshor ba'i rkyen gyis sred pa sred pa'i rkyen gyis len pa len pa'i rkyen gyis srid pa/_srid pa'i rkyen gyis skye ba skye ba'i rkyen gyis rga shi dang mya ngan dang /_smre sngags 'don pa dang sdug bsngal ba 
[\[38a.7\]]dang /_yid mi bde ba dang 'khrugs pa rnams rab tu 'byung bar 'gyur te/_de ltar na sdug bsngal gyi phung po chen po 'ba' zhig pa 'di 'byung bar 'gyur ro/_/'di lta ste/_'di med na 'di mi 'byung la 'di 'gags na 'di 'gag par 'gyur te/_'di lta ste/_ma rig pa 'gags 
[\[38b\]]
[\[38b.1\]]pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags 
[\[38b.2\]]pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang mya ngan dang smre sngags 'don pa dang sdug bsngal 
[\[38b.3\]]ba dang yid mi bde ba dang /_'khrug pa rnams 'gag par 'gyur te/_de ltar na sdug bsngal gyi phung po chen po 'ba' zhig po 'di 'gag par 'gyur ro/_/dge slong dag 'on kyang khyed la chos kyi me long gi chos kyi rnam grangs bshad kyis de legs par rab tu nyon la yid 
[\[38b.4\]]la zung shig dang bshad do/_/chos kyi me long gi chos kyi rnam grangs gang zhe na/_sangs rgyas dang chos dang dge 'dun la shes nas dad pa ni chos kyi me long gi chos kyi rnam grangs yin no/_/'phags pa dgyes pa'i tshul khrims ni chos kyi me long gi chos kyi rnam 
[\[38b.5\]]grangs yin te/_ngas khyed la chos kyi me long gi chos kyi rnam grangs bshad do zhes gang gsungs pa bshad pa ni de yin no/_/a mra skyong mas bcom ldan 'das spong byed nas ljongs rgyu zhing gshegs pa na sgra can du byon nas/_sgra can gyi drang srong sgra sgrogs kyi gnas 
[\[38b.6\]]na bzhugs so/_/zhes thos so/_/thos nas kyang a mra skyong ma de la ne tso bzhin rgyas zhes bya ba mi skad shes pa zhig yod de/_ne tso bzhin rgyas la 'di skad ces smras so/_/bzhin rgyas tshur shog_/khyod bcom ldan 'das gang na ba der song la phyin nas kho mo'i tshig 
[\[38b.7\]]gis bcom ldan 'das kyi zhabs gnyis la mgo bos phyag byos la/_gnod pa nyung ngam nyam nga ba chung ngam/_bskyod pa yang ngam 'tsho'am gnod pa ma mchis sam/_stobs dang bde bar reg par spyod dam zhes snyun gsol la/_'di skad ces a mra skyong ma'i mchid 
[\[39a\]]
[\[39a.1\]]nas/_btsun pa bcom ldan 'das nam yangs pa can du gshegs pa de'i tshe thugs brtse bar dgongs te/_thog mar bdag gi a mra'i tshal du gshegs par gsol cig_/de nas ne tso bzhin rgyas kyis a mra skyong ma'i ltar mnyan nas/_bcom 
[\[39a.2\]]ldan 'das gang na ba der song ba de yangs pa can gyi lits+tsha bI'i khye'u dag gis mthong nas de dag gis smras pa/_shes ldan dag ne tso 'gro ba 'di ni smad 'tshong ma'i yin no zhes de dag gis de la mda' 'phang bar brtsams pa na/_de yang de dag gi steng du babs so/_/de nas ne tso des tshigs 
[\[39a.3\]]su bcad de smras pa/_yul 'khor gzhan yang 'gyed par yang /_/pho nya mi gsod ces grag na/_/bdag lta rgyal ba'i pho nya bas/_/lus can kun gyis ga la sod/_/de rnams kyis kyang tshigs su bcad de smras pa/_khyod kyi tshig gis mda' 'phangs pa/_/
[\[39a.4\]]ldog na bdag cag smos ci dgos/_/khyod ni rdzu 'phrul ches bskyabs pas/_/'jigs pa med par 'gro bar gyis/_/de nas ne tso bzhin rgyas bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te 
[\[39a.5\]]bcom ldan 'das la 'di skad ces gsol to/_/btsun pa bcom ldan 'das kyi zhabs gnyis la a mra skyong ma mgo bos phyag 'tshal nas gnod pa chung ngam/_nyam nga ba chung ngam bskyod pa yang ngam 'tsho'am gnod pa ma mchis sam/_stobs dang bde ba la 
[\[39a.6\]]reg par gnas sam zhes snyun gsol lags so/_/bzhin rgyas khyod dang a mra skyong ma bde bar gyur cig_/btsun pa a mra skyong ma'i mchid nas bcom ldan 'das nam yangs pa can du gshegs pa de'i tshe thugs brtse ba nye bar bzung ste/_thog mar bdag gi a mra'i 
[\[39a.7\]]tshal du gshegs su gsol zhes de skad mchi lags so/_/bcom ldan 'das kyis ne tso bzhin rgyas la cang mi gsung bas gnang ngo /_/de nas ne tso bzhin rgyas kyis bcom ldan 'das cang mi gsung bas gnang bar rig nas/_bcom ldan 'das kyi zhabs gnyis la 
[\[39b\]]
[\[39b.1\]]mgo bos phyag byas te bcom ldan 'das kyi spyan snga nas song ngo /_/de bcom ldan 'das la dang ba bskyed nas song ba las ring po ma lon pa kho nar 'ol bas srog dang phral te dus byas nas rgyal chen bzhi'i ris kyi lha rnams su skyes so/_/chos nyid kyis skyes nas ring po ma lon 
[\[39b.2\]]pa'i lha'i bu 'am lha'i bu mo ni sems gsum skye bar 'gyur te/_gang nas shi 'phos pa dang /_gang du skyes pa dang /_las gang gis yin pa'o/_/des bltas nas dud 'gro las shi 'phos pa dang /_rgyal chen bzhi'i ris kyi lha rnams su skyes pa dang /_bcom ldan 'das la 
[\[39b.3\]]sems mngon par dad pas so/_/de nas sngon ne tso byed pa'i lha'i bu 'di snyam du sems te/_bdag zhag lon nas bcom ldan 'das la blta ba'i phyir 'gro ba ni bdag la rigs pa ma yin gyis/_ci nas kyang bdag zhag ma lon pa kho nar bcom ldan 'das la blta ba'i phyir 
[\[39b.4\]]'gro'o snyam nas/_de nas sngon ne tso byed pa'i lha'i bu rna cha gdub 'khor dri ma med pa g.yo ba thogs shing se mo do dang /_do shal gyis lus brgyan nas/_de nyid kyi nub mo lha rnams kyi me tog ut+pa la dang /_pad ma dang /_ku mu da dang /_pad ma dkar po dang /_man dA 
[\[39b.5\]]ra ba'i me tog gis/_thu ba bkang nas shin tu 'phags shing mngon par 'phags pa'i kha dog gis/_de'i nub mo bcom ldan 'das gang na ba der song ste phyin nas/_bcom ldan 'das la me tog gis gtor te/_bcom ldan 'das kyi spyan sngar 'dug go/_/de'i 
[\[39b.6\]]tshe sngon ne tso byed pa'i lha'i bu'i kha dog gi mthus snang ba rgya chen pos sgra sgrogs kyi 'dug gnas thams cad gsal bar gyur to//_//'dul ba gzhi/_bam po nyi shu brgyad pa/_de nas bcom ldan 'das kyis sngon ne tso byed pa'i lha'i bu'i bsam pa dang /_
[\[39b.7\]]bag la nyal dang khams dang rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de de thos pas sngon ne tso byed pa'i lha'i bus 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du 
[\[40a\]]
[\[40a.1\]]zhugs pa'i 'bras bu mngon sum du byas te bden pa mthong nas lan gsum du ched du brjod pas ched du brjod pa/_btsun pa 'di lta bu ni bdag la mas ma bgyis te/_phas ma lags sdug pas ma lags rang gi skye bo dang gnyen gyi tshogs kyis 
[\[40a.2\]]ma lags/_rgyal pos ma lags lha rnams kyis ma lags/_snga ma 'das pa rnams kyis ma lags/_dge sbyong dang bram ze rnams kyis ma lags pa gang lags pa de bcom ldan 'das kyis bdag la mdzad de/_sems can dmyal ba dang dud 'gro dang /_yi 
[\[40a.3\]]dgas rnams nas ni rkang pa drangs/_lha dang mi rnams la ni rab tu bzhag_/'khor ba las ni ring du mdzad/_khrag dang /_mchi ma'i rgya mtsho ni bskams/_rus pa'i ri bo las ni bsgral/_/nang song gi sgo rnams ni bkum/_mtho ris dang thar pa'i sgo 
[\[40a.4\]]rnams ni phye/_thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis lags te/_btsun pa bdag ni 'phags so/_/mngon par 'phags so/_/
[\[40a.5\]]bdag bcom ldan 'das dang chos dang dge slong gi dge 'dun la skyabs su mchi lags kyis bdag dge bsnyen du gzung du gsol/_deng slan chad ji srid 'tsho ba'i bar du srog dang yang bsdos te skyabs su mchi bar mngon par dad lags so/_/de nas sngon ne tso byed 
[\[40a.6\]]pa'i lha'i bu bcom ldan 'das kyis gsungs pa la mngon par dga' zhing rjes su yi rangs nas tshong pa zong rnyed pa lta bu dang /_zhing pa lo tog legs pa lta bu dang /_dpa' bo g.yul ngor rgyal ba lta bu dang /_nad pa nad thams cad las yongs su thar ba bzhin du 'byor 
[\[40a.7\]]pa gang gis bcom ldan 'das kyi spyan sngar 'ongs pa'i 'byor pa de nyid dang rang gi gnas su song ngo /_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo yangs pa can gang na ba der 'dong ngo /_/btsun pa bka' bzhin 'tshal 
[\[40b\]]
[\[40b.1\]]zhes tshe dang ldan pa kun dga' bos bcom ldan 'das kyi ltar mnyan nas/_de nas bcom ldan 'das spong byed nas ljongs rgyu zhing gshegs pa na yangs pa can du byon nas yangs pa can gyi a mra'i tshal na bzhugs so/_/a mra skyong mas bcom ldan 'das spong byed 
[\[40b.2\]]nas ljongs rgyu zhing gshegs pa na yangs pa can du byon nas yangs pa can gyi bdag gi a mra'i tshal kho na na bzhugs so zhes thos so/_/thos nas kyang rgyan thams cad kyis brgyan nas bud med kyi 'khor gyis yongs su bskor te/_bzhon pa bzang po la zhon nas yangs 
[\[40b.3\]]pa can nas byung ste/_bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ste/_des ji tsam bzhon pa'i sa'i bar du bzhon pas song nas bzhon pa las babs te rkang pa kho nas kun dga' ra bar zhugs so/_/de'i tshe bcom ldan 
[\[40b.4\]]'das dge slong gi 'khor brgya phrag du ma'i gung la chos 'chad cing bzhugs pa na/_bcom ldan 'das kyis a mra skyong ma rgyang ring po kho na nas gzigs so/_/gzigs nas kyang yang dge slong rnams la bka' stsal pa/_a mra skyong ma pha bi 'ong gis brtson 'grus dang 
[\[40b.5\]]shes bzhin dang dran pa dang ldan pas gnas par gyis shig_/ngas rjes su bstan pa ni 'di yin no/_/ji ltar na dge slong brtson 'grus la gnas pa yin zhe na/_'di la dge slong gis sdig pa mi dge ba'i chos skyes pa rnams spang ba'i phyir 'dun pa skyed do 'bad do brtson 
[\[40b.6\]]'grus rtsom mo sems rab tu 'dzin to rab tu 'jog go/_/sdig pa mi dge ba'i chos ma skyes pa rnams mi bskyed pa'i phyir 'dun pa skyed do 'bad do brtson 'grus rtsom mo sems rab tu 'dzin to rab tu 'jog go/_/dge ba'i chos ma skyes pa rnams bskyed pa'i phyir 'dun pa skyed do/_/
[\[40b.7\]]'bad do brtson 'grus rtsom mo sems rab tu 'dzin to rab tu 'jog go/_/dge ba'i chos skyes pa rnams gnas pa dang nyams par mi 'gyur ba dang goms par yongs su rdzogs par bya ba dang phyir zhing 'byung bar bya ba dang /_ye shes rgya chen po mngon sum du bya ba'i phyir 'dun pa 
[\[41a\]]
[\[41a.1\]]skyed do 'bad do/_/brtson 'grus rtsom mo/_/sems rab tu 'dzin cing rab tu 'jog pa ste/_de ltar na dge slong brtson 'grus can yin no/_/ji ltar na dge slong shes bzhin can yin zhe na/_'di la dge slong gis 'gro ba dang /_ldog pa la shes 
[\[41a.2\]]bzhin gyis gnas shing lta ba dang /_rnam par lta ba dang bskum pa dang brkyang ba dang snam sbyar dang /_chos gos dang lhung bzed thogs pa dang /_'gro ba dang 'greng ba dang /_'dug pa dang nyal ba dang /_gnyid ma log pa dang smra ba dang mi smra ba dang /_gnyid kyis 
[\[41a.3\]]snyom pas dub pa rnams la shes bzhin gyis gnas pa ste/_de ltar na dge slong shes bzhin can yin no/_/ji ltar na dge slong dran pa dang ldan pa yin zhe na/_'di la dge slong nang gi lus la lus kyi rjes su lta zhing brtson 'grus dang /_shes bzhin dang dran pa dang 
[\[41a.4\]]ldan pas 'jig rten la gnod sems dang yid mi bde ba spangs nas gnas so/_/phyi'i lus dang nang dang phyi'i lus dang /_nang gi tshor ba rnams dang phyi'i tshor ba rnams dang nang dang phyi'i tshor ba rnams dang /_nang gi sems dang phyi'i sems dang nang dang phyi'i sems 
[\[41a.5\]]dang /_nang gi chos rnams dang phyi'i chos rnams dang nang dang phyi'i chos rnams la chos kyi rjes su lta zhing brtson 'grus dang /_shes bzhin dang dran pa dang ldan pas 'jig rten la gnod sems dang yid mi bde ba spangs nas gnas pa ste/_de ltar na dge slong dran pa dang 
[\[41a.6\]]ldan pa yin no/_/dge slong dag ngas a mra skyong ma pha bi 'ong gis brtson 'grus dang /_shes bzhin dang dran pa dang ldan pas gnas par gyis shig_/ngas rjes su bstan pa ni 'di yin zhes ngas gang gsungs pa bshad pa ni de yin no/_/de nas a mra skyong ma bcom 
[\[41a.7\]]ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das kyis a mra skyong ma la chos dang ldan pa'i gtam gyis yang dag par ston par mdzad/_yang 
[\[41b\]]
[\[41b.1\]]dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_
[\[41b.2\]]yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas a mra skyong ma stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom 
[\[41b.3\]]ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis a mra skyong ma la cang mi gsung bas gnang ngo /_/de nas a mra skyong mas bcom ldan 'das cang mi 
[\[41b.4\]]gsung bas gnang bar rig nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo /_/yangs pa can gyi lits+tsha bI rnams kyis bcom ldan 'das spong byed nas ljongs rgyu zhing gshegs pa dang yangs pa can du phyin te/_yangs 
[\[41b.5\]]pa can gyi a mra skyong ma'i tshal na bzhugs so zhes thos so/_/thos nas kyang so so nas shing rta dang rta rnams la zhon te/_kha cig ni rta sngon po dang /_shing rta sngon po dang /_srab skyogs dang /_lcag sngon po dang /_thor tshugs dang /_gdugs dang /_ral gri shubs 
[\[41b.6\]]sngon po dang /_rnga yab nor bu'i yu ba can dang /_gos dang /_rgyan dang /_byug pa sngon po dang /_'khor sngon por/_kha cig ni rta ser po dang /_shing rta ser po dang /_srab skyogs dang /_lcag ser po dang /_thor tshugs dang /_gdugs dang /_ral gri shubs 
[\[41b.7\]]ser po dang /_rnga yab nor bu'i yu ba can dang /_gos dang /_rgyan dang /_byug pa ser po dang /_'khor ser por/_kha cig ni rta dmar po dang /_shing rta dmar po dang /_srab skyogs dang /_lcag dmar po dang /_thor tshugs dang /_gdugs dang /_ral 
[\[42a\]]
[\[42a.1\]]gri shubs dmar po dang /_rnga yab nor bu'i yu ba can dang /_gos dang /_rgyan dang /_byug pa dmar po dang /_'khor dmar por/_kha cig ni rta dkar po dang /_shing rta dkar po dang /_srab skyogs dang /_lcag dkar po dang /_thor tshugs 
[\[42a.2\]]dang /_gdugs dang /_ral gri shubs dkar po dang /_rnga yab nor bu'i yu ba can dang /_gos dang /_rgyan dang /_byug pa dkar po dang /_'khor dkar por chas te skad mthon po dang /_skad chen por slar khyer slar khyer ces zer zhing yangs pa can nas byung 
[\[42a.3\]]ste/_bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar dong ngo /_/bcom ldan 'das kyis yangs pa can gyi lits+tsha bI rnams rgyang ring po kho na nas 'ong ba gzigs so/_/gzigs nas kyang dge slong rnams la bka' stsal 
[\[42a.4\]]pa/_dge slong dag khyed cag las sus sum bcu rtsa gsum pa'i lha rnams skyed mos tshal gyi gnas su 'gro ba ma mthong ba de yangs pa can gyi lits+tsha bI rnams la ltos shig_/de ci'i phyir zhe na/_dge slong dag sum bcu rtsa gsum pa'i lha rnams kyang ji ltar da 
[\[42a.5\]]ltar gyi yangs pa can gyi lits+tsha bI dag bzhin du rdzu 'phrul 'di dang /_'byor pa 'di dang /_cha lugs 'dis skyed mos tshal gyi gnas su 'gro'o/_/ji tsam bzhon pa'i sa'i bar du bzhon pas song nas bzhon pa las babs te rkang pa kho nas kun dga'i ra bar zhugs 
[\[42a.6\]]so/_/de nas yangs pa can gyi lits+tsha bI rnams bcom ldan 'das gang na ba der dong ste lhags nas bcom ldan 'das kyi zhabs la mgo bos phyag byas te phyogs gcig tu 'khod do/_/phyogs gcig tu 'khod nas bcom ldan 'das kyis yangs pa can gyi lits+tsha bI 
[\[42a.7\]]rnams la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang 
[\[42b\]]
[\[42b.1\]]dag par bstan/_yang dag par 'dzin du bcug_/yang dag par gzengs bstod/_/yang dag par rab tu dga' bar mdzad nas cang mi gsung ngo /_/de'i tshe bram ze'i khye'u ser skya'i bu 'khor 'dus pa de nyid du 'dug par gyur to/_/de nas bram ze'i khye'u ser 
[\[42b.2\]]skya'i bu stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag ni spobs lags so/_/bde bar gshegs pa bdag ni 
[\[42b.3\]]spobs lags so/_/bcom ldan 'das kyis ser skya'i bu khyod spobs par gyis shig ces bka' stsal pa dang /_de nas bram ze'i khye'u ser skya'i bus de'i tshe tshigs su bcad de gsol pa/_ang ga'i rgyal po nor bu'i go 'chang ba/_/ma ga'i dbang pos rnyed pa rab 
[\[42b.4\]]rnyed de/_/de yi yul du byung ba'i sangs rgyas ni/_/grags pa'i sgra dag gangs kyi ri bo bzhin/_/ji ltar pad ma bzang po legs 'khrungs pa/_/dgongs ka kha 'bye dri zhim ldan pa bzhin/_/bar snang la ni nyi ma lhag ge bar/_/snang ba lta bur nyi ma'i rgyud la ltos/_/
[\[42b.5\]]de bzhin gshegs pa rnams kyi shes rab stobs/_/ji ltar mtshan mo me 'bar lta bu ltos/_/de ni mig byed snang ba byed pa ste/_/lhags pa rnams kyi the tshom rnam par 'dul/_/lits+tsha bI lnga brgyas bram ze'i khye'u ser skya'i bu legs par smras so/_/bram ze'i 
[\[42b.6\]]khye'u ser skya'i bu legs par smras so/_/zhes bla gos lnga brgya legs par smras pa'i phyir byin no/_/de nas yangs pa can gyi lits+tsha bI rnams stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom 
[\[42b.7\]]ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_/gnas 'jog dag nga sngar a mra skyong mas spyan drangs so/_/btsun pa a mra 
[\[43a\]]
[\[43a.1\]]skyong ma dman pa shes rab dman pa des bdag cag bslus lags te/_des na bdag cag gis bcom ldan 'das thog ma nyid du blta ba dang /_bsnyen bkur bgyid cing mchi ba'i rngo ma thog mod kyi da dung yang bdag cag bcom ldan 'das dang dge slong gi 
[\[43a.2\]]dge 'dun la bsnyen bkur 'tshal lo/_/bcom ldan 'das kyis de dag la gnas 'jog de ni legs par smras so zhes bka' stsal to/_/de nas yangs pa can gyi lits+tsha bI rnams bcom ldan 'das kyis gsungs pa la mngon par dga' ste rjes su yi rangs nas/_bcom ldan 'das kyi 
[\[43a.3\]]zhabs gnyis la mgo bos phyag byas te bcom ldan 'das kyi spyan snga nas dong ngo /_/bram ze'i khye'u ser skya'i bu ni de nyid na 'dug go/_/de nas bram ze'i khye'u ser skya'i bus yangs pa can gyi lits+tsha bI rnams dong nas ring po ma lon par shes nas stan las langs nas bla gos phrag pa gcig tu gzar nas 
[\[43a.4\]]bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa 'dir bdag la lits+tsha bI lnga brgyas bla gos lnga brgya legs par smras pa'i phyir stsal ba 'di dag bcom ldan 'das kyis thugs brtse ba nye bar bzung ste bzhes su 
[\[43a.5\]]gsol/_bcom ldan 'das kyis bram ze'i khye'u ser skya'i bu la thugs brtse ba nye bar bzung ste bla gos lnga brgya bzhes so/_/de nas bcom ldan 'das kyis bram ze'i khye'u ser skya'i bu la bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas 'jig 
[\[43a.6\]]rten du byung na ngo mtshar rmad du byung ba'i chos rnam pa lnga 'jig rten du 'byung bar 'gyur te/_lnga gang zhe na/_ser skya'i bu 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[43a.7\]]bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du 'byung zhing de chos thog mar dge ba/_bar du dge ba tha mar dge ba/_don bzang po/_tshig 'bru bzang po ma 'dres pa/_yongs su rdzogs pa/_yongs su dag pa/_yongs 
[\[43b\]]
[\[43b.1\]]su byang ba/_tshangs par spyod pa ston par 'gyur te/_ser skya'i bu 'di ni de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba dang po yin no/_/gang dag chos de zhe sa dang bcas pas nyan cing bla 
[\[43b.2\]]mar byed/_dam par byed/_yid la byed cing sems rtse gcig tu rna blags nas sems thams cad bsdus nas nyan par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung 
[\[43b.3\]]ba gnyis pa yin no/_/chos de gang dag gis thos nas de lta de ltar sgrub par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba gsum pa yin no/_/chos de gang dag gis 
[\[43b.4\]]thos nas dga' ba dang mgu ba dang /_nges par 'byung ba dang ldan pa'i dge ba rgya chen po 'thob pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba bzhi pa yin no/_/chos de gang 
[\[43b.5\]]dag gis thos nas don zab mo'i gzhi shes rab kyis so sor rtogs par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba lnga pa yin no/_/ser skya'i bu skyes bu dam pa 
[\[43b.6\]]dag ni byas pa gzo ba dang byas pa tshor ba can yin te/_de dag cung zad tsam byas na yang chud gzon par mi byed na mang po lta smos kyang ci dgos/_de lta bas na ser skya'i bu khyod kyis 'di ltar byas pa gzo ba dang byas pa tshor ba can du bslab par bya ste/_cung zad tsam byas na yang chud mi gzon na 
[\[43b.7\]]mang po lta smos kyang ci dgos te/_ser skya'i bu khyod kyis de lta bur bslab par bya'o/_/de nas bram ze'i khye'u ser skya'i bu bcom ldan 'das kyis gsungs pa la mngon par dga' ste yi rangs nas bcom ldan 'das kyi zhabs gnyis la mgo bos phyag 'tshal te/_bcom ldan 'das kyi spyan 
[\[44a\]]
[\[44a.1\]]snga nas song ngo /_/de nas a mra skyong mas de nyid kyi mtshan mo nas gtsang zhing bsod pa'i bza' ba dang bca' ba dag sta gon byas te/_nang par sngar langs nas gdan bshams te nor bu'i chu snod dag bzhag nas bcom ldan 'das la spyan 'dren gyis dus tshod 
[\[44a.2\]]gsol pa/_btsun pa gdugs tshod bshams lags na bcom ldan 'das da de'i dus la bab par dgongs su gsol/_de nas bcom ldan 'das snga dro sham thabs mnabs/_lhung bzed dang na bza' chos gos bsnams te dge slong gi tshogs kyis yongs su bskor cing dge slong gi 
[\[44a.3\]]dge 'dun gyis mdun gyis bltas nas a mra skyong ma'i bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so/_/de nas a mra skyong mas sangs rgyas la sogs pa dge slong gi dge 'dun bde bar bzhugs par rig nas gtsang zhing 
[\[44a.4\]]bsod pa'i bza' ba dang bca' ba dag rang gi lag nas stobs shing tshim par byed de/_rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/_/bcom ldan 'das kyis gsol zin nas phyag bcabs te lhung bzed gyu 
[\[44a.5\]]bar rig nas stan dma' ba zhig blangs nas/_bcom ldan 'das kyi spyan sngar chos mnyan pa'i phyir 'dug go/_/de nas bcom ldan 'das kyis a mra skyong mas sbyin pa phul ba de la rjes su yi rang bas rjes su yi rang bar mdzad de/_gang zhig sbyin la dga' 'gyur skye bo sten/_/snyan 
[\[44a.6\]]pa 'thob cing de yi grags pa 'phel/_/ser sna med cing tshogs par 'gro ba na/_/zhum par mi 'gyur 'jigs pa med par 'gyur/_/de lta bas na mkhas pa bde 'dod pas/_/ser sna'i dri ma spangs te sbyin pa gtong /_/de dag yun ring sum bcu rtsa gsum gnas/_/lha rnams dang 
[\[44a.7\]]ni skal ba mnyam par dga'/_/sbyin gtong dge byed de ni shi 'phos nas/_/rang gi 'od kyi dga' ba'i tshal na rgyu/_/de na de gnyis rtsen cing dga' byed pa/_/'dod pa'i yon tan lnga po dag dang ldan/_/ma bcings skyob pa de yi gsung thos nas/_/bde bar gshegs pa'i nyan thos mtho ris 
[\[44b\]]
[\[44b.1\]]dga'/_/de nas bcom ldan 'das kyis a mra skyong ma la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas stan las langs te song ngo /_/dge slong rnams 
[\[44b.2\]]the tshom skyes te the tshom thams cad gcod pa sangs rgyas bcom ldan 'das la zhus pa/_btsun pa yangs pa can gyi lits+tsha bI rnams kyis las ci zhig bgyis na/_des gal te lha rnams su skyes na yang lha mthu che bar 'gyur la/_gal te mi rnams su skyes na yang mi mthu chen por gyur 
[\[44b.3\]]cing /_da ltar sum bcu rtsa gsum pa'i lha rnams kyi dper yang bstan lags/_bcom ldan 'das kyis bka' stsal pa/_dge slong dag yangs pa can gyi lits+tsha bI rnams kyis las tshogs rnyed pa/_rkyen yongs su bsgyur ba/_'od pa bzhin du nye bar gnas pa/_gdon mi 
[\[44b.4\]]za bar 'byung bar 'gyur ba'i las dag byas shing bsags pas/_'di dag nyid kyis las byas shing bsags pa dag gzhan su zhig gis so sor myong bar 'gyur te/_dge slong dag las byas shis bsags pa dag ni phyi rol gyi sa'i khams la rnam par smin par mi 'gyur/_chu'i 
[\[44b.5\]]khams la mi 'gyur/_me'i khams la mi 'gyur/_rlung gi khams la mi 'gyur gyi/_'di ltar dge ba dang mi dge ba byas shing bsags pa dag ni zin pa'i phung po dang /_khams dang /_skye mched rnams la rnam par smin par 'gyur te/_las rnams bskal pa brgyar yang ni/_/
[\[44b.6\]]chud mi za ba'ang tshogs dang dus/_/rnyed na lus can rnams la ni/_/'bras bu dag tu 'gyur ba nyid/_/dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na ston pa de bzhin gshegs pa dgra bcom pa yang dag par rdzogs pa'i sangs 
[\[44b.7\]]rgyas rig pa dang zhabs su ldan pa bde bar gshegs pa 'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung bar gyur te/_de 'khor dge slong nyi khri dang grong khyer bA rA Na sI 
[\[45a\]]
[\[45a.1\]]drang srong smra ba [{]ri dgas [,]ri dwags [}]kyi nags na nye bar rten cing bzhugs so/_/de'i tshe bA rA Na sI na dge bsnyen lnga brgya gnas so/_/de rnams kyis rgya mtsho chen por 'dong ba'i zong sta gon byas te/_rgya mtsho chen po'i gru bo che bsgrubs nas rim gyis rgya mtsho chen por zhugs 
[\[45a.2\]]pa dang /_rjes su mthun pa'i rlung gis rin po che'i gling du phyin to/_/de nas rin po che rnams kyis gru bo che yongs su bkang nas chas pa dang de nas rlung gis bdas nas rgya mtsho chen po'i klong zhig tu phyin to/_/de rnams bred cing re ba med par gyur nas yang dag par rdzogs 
[\[45a.3\]]pa'i sangs rgyas 'od srung gi phyir bye ma las mchod rten byas nas rin po che sna tshogs kyis mchod pa byas so/_/de nas gnyid log pa dang /_lha zhig gis smras pa/_khyed cag ma 'jigs par bag yod par byos shig dang /_zhag bdun gyi nyin par dus rlabs 'ong bar 
[\[45a.4\]]'gyur te/_des khyed cag bde legs su 'dzam bu'i gling du phyin par 'gyur ro/_/nam nangs nas de rnams phan tshun du smra zhing gros bya bar brtsams te/_shes ldan dag bdag cag la lhas mi 'jigs pa bstan pa gang yin pa de ni yang dag par rdzogs pa'i sangs rgyas 'od 
[\[45a.5\]]srung gi mthu yin pas yang dag par rdzogs pa'i sangs rgyas 'od srung gi mchod rten la bdag cag gis rin po che phul ba dag slar blangs te 'dong ba ni mi rigs so/_/zhes de rnams kyis gtugs te smon lam gdab par brtsams pa/_gang yang bdag cag gis yang dag par 
[\[45a.6\]]rdzogs pa'i sangs rgyas bcom ldan 'das 'od srung bsod nams kyi zhing bla na med pa la bya ba byas pa'i dge ba'i rtsa ba 'dis gal te bdag cag lha rnams su skyes par gyur na bdag cag mthu che ba kho nar gyur cig_/gal te mi'i nang du mi rnams su skyes par gyur na mthu che ba dang mi rnams 
[\[45a.7\]]su skyes na yang sum bcu rtsa gsum gyi lha rnams kyi dper rung bar gyur cig ces byas so/_/dge slong dag ji snyam du sems/_dge bsnyen lnga brgya po gang yin pa de dag ni lits+tsha bI lnga brgya po 'di dag nyid yin te/_'di dag gis yang dag par rdzogs pa'i sangs rgyas 'od srung gi phyir 
[\[45b\]]
[\[45b.1\]]bye ma'i mchod rten byas shing rin po che dag gi mchod pa byas pas des na mi mthu chen po rnams su skyes par gyur te/_sum bcu rtsa gsum pa'i lha rnams kyi yang dper rung bar gyur to/_/dge slong dag de lta bas na las gcig tu gnag pa rnams kyi rnam par smin pa ni gcig 
[\[45b.2\]]tu gnag pa yin/_'dren ma rnams kyi ni 'dren ma yin/_gcig tu dkar ba rnams kyi ni gcig tu dkar ba yin no/_/dge slong dag de lta bas na gang yang las gcig tu gnag pa rnams dang 'dren ma rnams ni spongs la/_las gcig tu dkar ba rnams la brtsal bar 
[\[45b.3\]]bya ste/_dge slong dag khyed kyis de lta bu la bslab par bya'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo yangs pa can gyi grong khyer du song la sgo'i them pa la rkang pa zhog la gsang sngags kyi tshig 'di dang /_tshigs 
[\[45b.4\]]su bcad pa 'di smros shig_/bi sa ra ta/_bi sa ra ta/_bi sa ra ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/sangs rgyas thams cad kyis dgongs pa/_rang sangs rgyas thams cad kyis dgongs pa/_dgra bcom pa thams 
[\[45b.5\]]cad kyis bsams pa/_slob pa thams cad kyis bsams pa/_nyan thos thams cad kyis bsams pa/_bden pa'i tshig smra ba thams cad kyis bsams pa/_chos rnams kyis bsams pa/_'dod pa'i dbang phyug gis bsams pa/_tshangs pas bsams pa/_tshangs pa 
[\[45b.6\]]so sos bsams pa/_dbang pos bsams pa/_lhas bsams pa/_lha ma yin gyi dbang pos bsams pa/_lha ma yin thams cad kyis bsams pa/_lha ma yin gyi mngag gzhug pas bsams pa/_'byung po thams cad kyis bsams pa/_bi sa ra ta/_bi sa ra ta/_bi 
[\[45b.7\]]sa ra ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/mun tsa ta/_mun tsa ta/_ma 'dug shig yams kyi nad nye bar zhi bar 'dug par gyur cig_/nir gats+tsha ta/_nir gats+tsha ta/_nir gats+tsha ta/_nir gats+tsha ta/_sangs rgyas lha chen po lha'i yang lha 
[\[46a\]]
[\[46a.1\]]lha'i bla ma gshegs te/_dbang po dang bcas pa'i lha rnams dang /_tshangs pa dang bcas pa rnams dang /_dbang bdag dang bcas pa rnams dang /_skye dgu'i bdag po dang bcas pa rnams dang /_'jig rten skyong ba bzhi po dag kyang 'jug par 
[\[46a.2\]]'gyur ro/_/lha brgya stong phrag du ma dag dang /_lha ma yin gyi dbang po rnams dang /_lha ma yin brgya stong phrag du ma dag kyang 'jug par 'gyur ro/_/bcom ldan 'das la mngon par dad pa'i 'byung po brgya stong phrag mang po dag kyang sems can thams cad kyi don gyi phyir 'jug 
[\[46a.3\]]ste/_de dag gis khyed rnams la gnod pa byed par 'gyur gyis/_nir gats+tsha ta/_nir gats+tsha ta/_nir gats+tsha ta/_nir gats+tsha ta/_myur du byer cig_/khyed cag las gang dag sdang ba'i sems dang ldan pa de dag ni brlag par gyur cig_/gang dag byams pa'i sems dang ldan 
[\[46a.4\]]zhing nyes par mi 'dod la srung bar byed par 'dod pa de dag ni 'khod cig_/dgongs pa la yang 'jug par gyur cig_/sangs rgyas 'jig rten la thugs brtse ba can gyis 'di skad ces bka' stsal to/_/su mu su mu/_su mu su mu/_su mu ru/_su mu ru/_su mu ru/_su mu ru/_
[\[46a.5\]]mu ru mu ru/_mu ru mu ru/_mu ru mu ru/_mu ru mu ru/_mu ru mu ru/_mi ri mi ri/_mi ri mi ri mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri ti/_ri ri ri ri ri ri/_rI rI rI rI 
[\[46a.6\]]rI rI ti/_mi ri mi ri/_mi ri mi ri/_mi ri mi ri ti/_ha si/_mi ri mi rI hI/_mi rI mi rI sI sI mi/_kang ka ra/_kang ka ra ta kang ka ra/_kang ka ra ka tshA/_kang ka rA kang ka rA/_kang ka rA kang ka rA/_kang ka rA kang ka rA/_kang ka rA kang ka rA/_kang ka rA kang ka rA ti/_ku rI she/_kang ka rI she/_kang ka rI she/_ri ri ri ri ri ri/_
[\[46a.7\]]re phA sA ri ri pu ri pu ri pu ri pu ri pu ri pu ri pu/_nA thA na thA thA/_ri pu ri pu nA thA thA nir gats+tsha ta/_ri pu ri pu nir gats+tsha ta/_pa la yA ta/_ri pu ri pu pa la yA ta/_sangs rgyas 'jig rten la thugs brtse ba can/_sems can thams cad la phan par lhag par dgongs pa/_byams pa la gnas 
[\[46b\]]
[\[46b.1\]]pa/_thugs rje dang dga' ba la gnas pa/_btang snyoms la gnas pa gshegs te/_lha thams cad dang /_'byung po thams cad kyi bla ma sangs rgyas kyis chos nyid kyi ye shes kyi gsang sngags kyi tshig grub pa grub pa'i tshigs su bcad pa 'di dag gsungs so/_/gang gi srid 
[\[46b.2\]]pa 'chags pa dag_/rnam par bcom nas bral mdzad pa/_/thugs zhi gnod pa mi mnga' de/_/khyed la bde legs mdzad par 'gyur/_/'dren pa gang zhig 'gro ba rnams/_/thar pa'i lam du 'dzud mdzad cing /_/chos rnams thams cad ston pa de/_/khyed la bde 
[\[46b.3\]]legs mdzad par 'gyur/_/ston pa 'gro ba rnams kyi rten/_/sems can kun gyi don gyi phyir/_/gang gis bde ba mnga' mdzad de/_/khyed la bde legs mdzad par 'gyur/_/skyob pa gang zhig byams pa yi/_/thugs kyis 'gro ba 'di dag kun/_/bu gcig bzhin du 
[\[46b.4\]]rtag bskyangs de/_/khyed la bde legs mdzad par 'gyur/_/gang zhig 'khor bar 'khor ba yi/_/sems can kun gyi skyob gyur pa/_/gling dang dpung gnyen gyur pa de/_/khyed la bde legs mdzad par 'gyur/_/gang zhig chos kun mngon sum gyur/_/gtsang zhing 
[\[46b.5\]]slu ba mi mnga' ba/_/gsung gtsang gtsang bar mdzad pa de/_/khyed la bde legs mdzad par 'gyur/_/dpa' bo chen po gang skyes pas/_/phun sum tshogs don 'byor gyur cing /_/don grub tshogs kyang grub pa de/_/khyed la bde legs mdzad par 'gyur/_/gang 
[\[46b.6\]]zhig skyes pas sa rnams dang /_/nags tshal bcas par rab g.yos nas/_/sems can thams cad rab dga' de/_/khyed la bde legs mdzad par 'gyur/_/byang chub snying por gang zhig gis/_/sa rnams rnam drug g.yos gyur cing /_/bdud yid mi bder 
[\[46b.7\]]gyur pa de/_/khyed la bde legs mdzad par 'gyur/_/chos kyi 'khor lo bskor ba na/_/'phags pa'i bden pa gsung ba gang /_/thub pa grags pa 'byung ba de/_/khyed la bde legs mdzad par 'gyur/_/gang gis chos kyi yid 'phrog pas/_/mu stegs 
[\[47a\]]
[\[47a.1\]]byed rnams pham mdzad la/_/tshogs kun dbang du mdzad pa de/_/khyed la bde legs mdzad par 'gyur/_/sangs rgyas khyed la bde legs mdzad/_/brgya byin lhar bcas bde legs dang /_/'byung po kun gyi bde legs ni/_/khyed la dus 
[\[47a.2\]]kun sbyin gyur cig_/sangs rgyas bsod nams mthu dag dang /_/lha rnams kyis ni bsams pa yis/_/khyed rnams don 'dod gang yin pa/_/don de de ring grub gyur cig_/rkang gnyis khyed cag bde legs shog_/rkang bzhi khyed cag bde legs shog_/khyed 
[\[47a.3\]]cag lam 'gro bde legs shog_/phyir 'ong dag kyang bde legs shog_/nyin mo bde legs mtshan bde legs/_/nyi ma'i gung la gnas par shog_/khyed cag kun du bde legs shog_/khyed cag sdig par ma gyur cig_/sangs rgyas lha ni stong rnams kyis/_/yongs 
[\[47a.4\]]su bskor te gshegs mdzad kyis/_/sdang sems can rnams byer gyur cig_/snying rje'i bdag nyid can rnams 'khod/_/sangs rgyas rang sangs rgyas rnams dang /_/dgra bcom slob pa'i bden tshig gis/_/'jig rten mi phan byed pa rnams/_/grong khyer 'di ni 
[\[47a.5\]]gtong gyur cig_/sems can kun dang srog chags kun/_/'byung po kun dang khyed cag kun/_/bde ba 'ba' zhig ldan gyur cig_/thams cad nad ni med gyur cig_/kun gyis bzang po mthong gyur cig_/gang yang sdig par ma gyur cig_/'byung po gang dag 
[\[47a.6\]]'dir ni lhags gyur cing /_/sa 'am 'on te bar snang gnas pa rnams/_/skye dgu rnams la rtag tu byams byed cing /_/nyin dang mtshan du chos kyang spyod gyur cig_/ces brjod cig_/btsun pa bka' bzhin 'tshal zhes tshe dang ldan pa kun dga' bos bcom ldan 'das 
[\[47a.7\]]kyi ltar mnyan nas yangs pa can du song ste grong khyer gyi them pa la rkang pa bzhag nas gsang sngags kyi tshig 'di dag dang /_tshigs su bcad pa 'di dag smras so/_/bi sa ra ta bi sa ra ta bi sa ra ta bi sa ra ta/_sangs rgyas 'jig rten la thugs brtse ba can gyis bka' stsal to/_/
[\[47b\]]
[\[47b.1\]]sangs rgyas thams cad kyis dgongs pa/_rang sangs rgyas thams cad kyis dgongs pa/_dgra bcom pa thams cad kyis bsams pa/_slob pa thams cad kyis bsams pa/_nyan thos thams cad kyis bsams pa/_bden pa'i tshig smra ba thams cad kyis 
[\[47b.2\]]bsams pa/_chos rnams kyis bsams pa/_'dod pa'i dbang phyug gis bsams pa/_tshangs pas bsams pa/_tshangs pa so sos bsams pa/_dbang pos bsams pa/_lhas bsams pa/_lha ma yin gyi dbang pos bsams pa/_lha ma yin thams cad 
[\[47b.3\]]kyis bsams pa/_lha ma yin gyi mngag gzhug pas bsams pa/_'byung po thams cad kyis bsams pa/_bi sa ra ta/_bi sa ra ta/_bi sa ra ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/mun tsa ta mun tsa ta ma 'dug shig_/
[\[47b.4\]]yams kyi nad nye bar zhi bar 'dug par gyur cig_/nir gats+tsha ta/_nir gats+tsha ta/_nir gats+tsha ta/_nir gats+tsha ta/_sangs rgyas lha chen po lha'i yang lha lha'i bla ma gshegs te dbang po dang bcas pa'i lha rnams dang /_tshangs pa dang bcas pa'i lha rnams dang /_dbang bdag 
[\[47b.5\]]dang bcas pa rnams dang /_skye dgu'i bdag po dang bcas pa rnams dang /_'jig rten skyong ba bzhi po dag kyang 'jug par 'gyur ro/_/lha brgya stong phrag du ma dag dang /_lha ma yin gyi dbang po rnams dang /_lha ma yin brgya stong phrag du ma dag kyang 'jug par 'gyur ro/_/
[\[47b.6\]]bcom ldan 'das la mngon par dad pa'i 'byung po brgya stong mang po dag kyang sems can thams cad kyi don gyi phyir 'jug ste/_de dag gis khyed rnams la gnod par byed par 'gyur gyis/_nir gats+tsha ta/_nir gats+tsha ta/_nir gats+tsha ta/_nir gats+tsha ta/_myur du byer cig_/
[\[47b.7\]]khyed cag las gang dag sdang ba'i sems dang ldan pa de dag ni brlag par gyur cig_/gang dag byams pa'i sems dang ldan zhing nyes par mi 'dod la srung ba byed par 'dod pa de dag ni 'khod cig_/dgongs pa la yang 'jug par gyur cig_/sangs rgyas 'jig rten la thugs 
[\[48a\]]
[\[48a.1\]]brtse ba can gyis 'di skad ces bka' stsal to/_/su mu su mu/_su mu su mu/_su mu ru su mu ru/_su mu ru/_mu ru mu ru/_mu ru mu ru/_mu ru mu ru/_mu ru mu ru/_mu ru mu ru/_mi ri mi ri/_mi ri mi ri/_mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru 
[\[48a.2\]]mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri ti/_ri ri ri ri ri ri/_rI rI rI rI rI rI ti/_mi ri mi ri/_mi ri mi ri/_mi ri mi ri ti/_ha si/_mi ri mi ri ti/_mi ri mi ri/_si si mi/_kang ka ra kang ka ra tA/_kang ka ra kang ka ra 
[\[48a.3\]]ka tsA kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA ti/_ku rI she/_kang ka rI she/_kang ka rI she/_ri ri ri ri ri ri/_re phA sA ri/_ri pu ri pu/_ri pu ri pu/_ri pu ri pu ri pu/_nA thAn thA thA/_ri pu ri pun thA thA/_nir gats+tsha ta/_
[\[48a.4\]]nir gats+tsha ta/_nir gats+tsha ta/_nir gats+tsha ta/_pa lA ya tha/_ri pu ri pu pA lA ya tha/_sangs rgyas 'jig rten la thugs brtse ba can/_sems can thams cad la phan par lhag par dgongs pa/_byams pa la gnas pa/_thugs rje dang dga' ba la gnas pa/_btang snyoms la 
[\[48a.5\]]gnas pa gshegs te/_lha thams cad dang /_'byung po thams cad kyi bla ma sangs rgyas kyi chos nyid kyi ye shes kyi gsang sngags kyi tshig grub pa grub pa'i tshigs su bcad pa 'di dag gsungs so/_/gang gi sred pa'i chags pa dag_/rnam par bcom nas 'dul mdzad 
[\[48a.6\]]pa/_/thugs zhi gnod pa mi mnga' de/_/khyed la bde legs mdzad par 'gyur/_/'dren pa gang zhig 'gro ba rnams/_/thar pa'i lam du 'dzud mdzad cing /_/chos rnams thams cad ston pa de/_/khyed la bde legs mdzad par 'gyur/_/ston pa 'gro ba rnams kyi rten/_/
[\[48a.7\]]sems can kun gyi don gyi phyir/_/gang gis bde ba mnga' mdzad de/_/khyed la bde legs mdzad par 'gyur/_/skyob pa gang zhig byams pa yi/_/thugs kyis 'gro ba 'di dag kun/_/bu gcig bzhin du rtag bskyangs de/_/khyed la bde legs mdzad par 'gyur/_/gang 
[\[48b\]]
[\[48b.1\]]zhig 'khor bar 'khor ba yi/_/sems can kun gyi skyob gyur pa/_/gling dang dpung gnyen gyur pa de/_/khyed la bde legs mdzad par 'gyur/_/gang zhig chos kun mngon sum gyur/_/gtsang zhing slu ba mi mnga' ba/_/gsung gtsang gtsang bar mdzad pa de/_/khyed 
[\[48b.2\]]la bde legs mdzad par 'gyur/_/dpa' bo chen po gang skyes pas/_/phun sum tshogs don 'byor gyur cing /_/don grub tshogs kyang grub pa de/_/khyed la bde legs mdzad par 'gyur/_/gang zhig skyes pas sa rnams dang /_/nags tshal bcas par rab g.yos 
[\[48b.3\]]nas/_/sems can thams cad rab dga' de/_/khyed la bde legs mdzad par 'gyur/_/byang chub snying por gang zhig gis/_/sa rnams rnam drug g.yos gyur cing /_/bdud yid mi bder gyur pa de/_/khyed la bde legs mdzad par 'gyur/_/chos kyi 
[\[48b.4\]]'khor lo bskor ba na/_/'phags pa'i bden pa gsung ba gang /_/thub pa grags pa 'byung ba de/_/khyed la bde legs mdzad par 'gyur/_/gang gis chos kyi yid 'phrog pas/_/mu stegs byed rnams pham mdzad la/_/tshogs kun dbang du mdzad pa de/_/
[\[48b.5\]]khyed la bde legs mdzad par 'gyur/_/sangs rgyas khyed la bde legs mdzad/_/brgya byin lhar bcas bde legs dang /_/'byung po kun gyi bde legs ni/_/khyed la dus kun sbyin gyur cig_/sangs rgyas bsod nams mthu dag dang /_/lha rnams kyis ni bsams 
[\[48b.6\]]pa yis/_/khyed rnams don 'dod gang yin pa/_/don de de ring grub gyur cig_/rkang gnyis khyed cag bde legs shog_/rkang bzhi khyed cag bde legs shog_/khyed cag lam 'gro bde legs shog_/phyir 'ong dag kyang bde legs shog_/nyin mo bde legs 
[\[48b.7\]]mtshan bde legs/_/nyi ma'i gung la gnas par shog_/khyed cag kun du bde legs shog_/khyed cag sdig par ma gyur cig_/sangs rgyas lha ni stong rnams kyis/_/yongs su bskor te gshegs mdzad kyis/_/sdang sems can rnams byer gyur cig_/
[\[49a\]]
[\[49a.1\]]snying rje'i bdag nyid can rnams 'khod/_/sangs rgyas rang sangs rgyas rnams dang /_/dgra bcom slob pa'i bden tshig gis/_/'jig rten mi phan byed pa rnams/_/grong khyer 'di ni gtong gyur cig_/sems can kun dang srog chags kun/_/
[\[49a.2\]]'byung po kun dang khyed cag kun/_/bde ba 'ba' zhig ldan gyur cig_/thams cad nad ni med gyur cig_/kun gyis bzang po mthong gyur cig_/gang yang sdig par ma gyur cig_/'byung po gang dag 'dir ni lhags gyur cing /_/sa 'am 'on te bar snang gnas 
[\[49a.3\]]pa rnams/_/skye dgu rnams la rtag tu byams byed cing /_/nyin dang mtshan du chos kyang spyod gyur cig_/ces brjod pa dang /_der sangs rgyas bcom ldan 'das rnams kyi sangs rgyas kyi mthu dang /_lha rnams kyi lha'i mthus mi ngas zhi bar gyur to//_//sdom la/_'od 
[\[49a.4\]]ma dang ni dbus kyi grong /_/mi thi la dang lus 'phags dang /_/sA la khron pa ngan spong bu/_/ngur smrig gtsug phud bsngags ldan dang /_/gnag lhas dang ni sdig can dang /_/ku sha'i grong khyer tha ma yin/_/de nas bcom ldan 'das kyis tshe dang ldan pa kun dga' bo la bka' 
[\[49a.5\]]stsal pa/_kun dga' bo 'od ma can gyi grong gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_de nas bcom ldan 'das spong byed nas ljongs rgyu zhing gshegs pa dang 'od ma can gyi grong du byon nas/_'od 
[\[49a.6\]]ma can gyi grong gi byang phyogs kyi grong shing sha pa'i tshal na bzhugs so/_/de'i tshe mu ge nyam nga ba dgon pa slong mo pas zas rnyed par dka' ba byung bar gyur to/_/de nas bcom ldan 'das kyis dge slong rnams la bka' stsal pa/_dge slong dag da ltar 'dir mu ge nyam nga ba dgon pa 
[\[49a.7\]]slong mo pas zas rnyed par dka' ba byung gis/_dge slong dag tshur khyed las smos 'drin ji lta bu yod pa dang /_gtam 'dres pa ji lta bu yod pa dang /_'grogs bshes ji lta bu yod pa de dag ni yangs pa can gyi nye 'khor gyi spong byed kyi grong du dbyar gnas par dam chos shig_/
[\[49b\]]
[\[49b.1\]]nga yang bsnyen bkur ba dge slong kun dga' bo dang /_'od ma can gyi grong 'di nyid du dbyar bzhugs par dam bcas na thams cad bsod snyoms kyis phongs par mi 'gyur grang /_btsun pa bka' bzhin 'tshal zhes dge slong de rnams kyis bcom ldan 'das kyi ltar mnyan 
[\[49b.2\]]nas smos 'drin ji lta bu yod pa dang /_gtam 'dres pa ji lta bu yod pa dang /_'grogs bshes ji lta bu yod pa dag ni yangs pa can gyi nyen kor spong byed kyi grong du dbyar gnas par dam bcas so/_/bcom ldan 'das kyang bsnyen bkur ba dge slong kun dga' bo dang /_
[\[49b.3\]]'od ma can gyi grong khyer de nyid du dbyar bzhugs par dam bcas so/_/dbyar gyi gnas der bcom ldan 'das snyun tshabs chen po mi bzad pa drag pa grongs la thug pa zhig gis thebs so/_/de nas bcom ldan 'das 'di snyam du dgongs te/_bdag nad tshabs chen po 
[\[49b.4\]]mi bzad pa drag pa shi la thug pas thebs la/_dge slong gi dge 'dun yang 'thor bar gyur na/_dge slong gi dge 'dun 'thor ba na/_bdag yongs su mya ngan las 'da' ba ni bdag gi cha ma yin gyis/_ma la bdag gis tshor ba gcig po de brtson 'grus kyis 
[\[49b.5\]]bcil la/_mtshan ma thams cad yid la mi bya bar sems kyi ting nge 'dzin mtshan ma med pa la lus kyis mngon sum du bsgrubs te gnas par bya'o/_/snyam du dgongs so/_/de nas bcom ldan 'das kyis tshor ba gcig po de brtson 'grus kyis slar bcil nas/_mtshan 
[\[49b.6\]]ma thams cad yid la mi mdzad pas sems kyi ting nge 'dzin mtshan ma med pa skus mngon sum du mdzad de bsgrubs nas bzhugs te/_de nas bcom ldan 'das lhag par spyod pa dang lhag par 'tsho bar gyur to/_/de nas tshe dang ldan pa kun dga' bo dgongs ka nang du yang dag 'jog 
[\[49b.7\]]las langs nas bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te/_phyogs gcig tu 'dug go/_/phyogs gcig tu 'dug nas tshe dang ldan pa kun dga' [(]bas [,]bos [)]bcom ldan 'das la 'di skad ces gsol to/_/
[\[50a\]]
[\[50a.1\]]btsun pa bcom ldan 'das snyun tshabs chen po mi bzad pa drag pa grongs la thug pas thebs par glo bar chud nas bdag gi lus dug 'tshal ba bzhin du phyogs kyang bslad/_bdag gis thos pa'i chos rnams kyang bskyud par gyur lags te/_de la bdag glo ba 
[\[50a.2\]]re bar na re zhig bcom ldan 'das kyis dge slong gi dge 'dun gyi slad du zhal chems cung zad bka' ma stsal gyi bar du yongs su mya ngan las mi 'da'o snyam du bgyid do/_/kun dga' bo gang zhig 'di snyam du dge slong gi dge 'dun ni bdag yin te/_bdag gis dge slong gi dge 'dun 
[\[50a.3\]]bstan par bya'o/_/bdag gis dge slong gi dge 'dun drang ngo snyam du sems pa de ni dge slong gi dge 'dun gyi phyir kha chems cung zad smra bar 'gyur ba nyid na/_kun dga' bo nga la 'di snyam du dge slong gi dge 'dun ni nga'i yin te/_ngas dge slong gi dge 'dun bstan par bya'o/_/
[\[50a.4\]]ngas dge slong gi dge 'dun drang ngo snyam du dgongs pa mi mnga' na/_ngas dge slong gi dge 'dun gyi phyir zhal chems kho na cung zad bstan du ci yod/_gzhan yang kun dga' bo nga la dge slong gi dge 'dun gyi rag lus pa ci zhig yod/_kun dga' bo ngas rtag tu goms par bya 
[\[50a.5\]]ba'i chos 'di lta ste/_dran pa nye bar gzhag pa bzhi pa dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /[ (]'phag [,]'phags [)]pa'i lam yan lag brgyad pa ni bshad 
[\[50a.6\]]zin to//_//'dul ba gzhi/_bam po nyi shu dgu pa/_kun dga' bo de bzhin gshegs pa la ni gang zhig gzhan dag gis shes na mi rung bas de bzhin gshegs pas bcab bo snyam du dgongs pa'i slob dpon gyi dpe mkhyud mi mnga'o/_/kun dga' 
[\[50a.7\]]bo 'on kyang gang gi tshe de bzhin gshegs pa snyun tshabs chen po mi bzad pa drag pos grongs la thug pas thebs pa de la nga 'di snyam du sems te/_bdag nad tshabs chen po mi bzad pa drag pa shi la thug pas thebs la/_dge slong gi dge 'dun yang 'thor bar gyur 
[\[50b\]]
[\[50b.1\]]na dge slong gi dge 'dun 'thor ba na/_bdag yongs su mya ngan las 'da' ba ni bdag gi cha ma yin gyis/_ma la bdag gis tshor ba gcig po de brtson 'grus kyis slar bcil la/_mtshan ma thams cad yid la mi bya bar sems kyi ting nge 'dzin mtshan ma med pa la lus 
[\[50b.2\]]kyis mngon sum du bsgrubs te gnas par bya'o snyam nas ngas tshor ba gcig po de brtson 'grus kyis slar bcil nas mtshan ma thams cad yid la mi mdzad par sems kyi ting nge 'dzin mtshan ma med pa skus mngon sum du bsgrubs nas bzhugs te/_des na de bzhin gshegs 
[\[50b.3\]]pa lhag par spyod pa dang ldan zhing lhag par 'tsho bar gyur to/_/gzhan yang kun dga' bo da ni de bzhin gshegs pa na tshod lo brgyad bcu lon pas sku bgres 'khogs gtugs par gyur te/_rnam pa gnyis la brten nas 'tsho'o/_/dper na shing rta rnying pa rnam pa gnyis 
[\[50b.4\]]la brten nas brtan pa de bzhin du/_de bzhin gshegs pa yang na tshod lo brgyad bcu lon pas sku bgres 'khogs gtugs par gyur te/_rnam pa gnyis la brten nas 'tsho'o/_/de lta bas na kun dga' bo khyod mya ngan ma byed cig_/nyon mongs par ma byed cig_/smre sngags 
[\[50b.5\]]ma 'don cig_/skye ba dang /_byung ba dang /_byas pa dang /_'dus byas pa dang /_bsags pa gang yin pa de rten cing 'brel par 'byung ba rnam par 'gyes pa'i chos can de la mi 'jig pa de lta bu lta ga la rnyed de/_de ni gnas med do/_/kun dga' bo gang yang ngas khyod 
[\[50b.6\]]la sdug pa dang /_phangs pa dang /_dga' ba dang /_yid du 'ong ba thams cad dang 'bral ba dang /_'jig pa dang /_'gyes pa dang /_mi ldan par 'gyur bar snga nas bshad zin to/_/kun dga' bo de lta bas nad lta'am/_nga 'das kyang rung /_bdag nyid gling dang /_bdag 
[\[50b.7\]]nyid skyabs dang /_chos kyi gling dang /_chos kyi skyabs kyis gnas par bya'i gling gzhan dang skyabs gzhan gyis ni ma yin no/_/de ci'i phyir zhe na/_kun dga' bo da lta'am/_nga 'das kyang rung gang su dag bdag nyid gling dang /_bdag nyid skyabs dang /_chos kyi gling dang chos 
[\[51a\]]
[\[51a.1\]]kyi skyabs kyis gnas par byed kyi/_gling gzhan dang /_skyabs gzhan gyis ni ma yin pa de dag ni 'di lta ste/_nga'i nyan thos bslab pa 'dod pa rnams kyi mchog yin no/_/kun dga' bo ji ltar na dge slong gis bdag nyid gling dang /_bdag nyid skyabs 
[\[51a.2\]]dang /_chos kyi gling dang /_chos kyi skyabs kyis gnas par bya'i/_gling gzhan dang /_skyabs gzhan gyis ni ma yin zhe na/_kun dga' bo 'di la dge slong nang gi lus la lus kyi rjes su lta zhing brtson 'grus dang /_shes bzhin dang /_dran pa dang ldan pas 'jig rten 
[\[51a.3\]]la gnod sems dang yid mi bde ba spangs nas gnas so/_/nang gi lus dang /_phyi'i lus dang /_nang dang phyi'i lus dang /_nang gi tshor ba rnams dang /_phyi'i tshor ba rnams dang /_nang dang phyi'i tshor ba rnams dang /_nang gi sems dang /_phyi'i sems dang /_nang dang 
[\[51a.4\]]phyi'i sems dang /_nang gi chos rnams dang /_phyi'i chos rnams dang /_nang dang phyi'i chos rnams la chos kyi rjes su lta zhing brtson 'grus dang /_shes bzhin dang /_dran pa dang ldan pas 'jig rten la gnod sems dang /_yid mi bde ba spangs nas gnas pa ste/_kun 
[\[51a.5\]]dga' bo dge slong 'di lta bu ni bdag nyid gling dang /_bdag nyid skyabs dang /_chos kyi gling dang /_chos kyi skyabs kyis gnas kyi/_gling gzhan dang /_skyabs gzhan gyis ni ma yin pa yin no/_/de nas bcom ldan 'das kyis tshe dang ldan pa kun dga' bo la bka' stsal 
[\[51a.6\]]pa/_kun dga' bo dbus kyi grong gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das kyis phyogs gzhan zhig tu 'dzum pa mdzad do/_/chos nyid kyis gang gi tshe sangs 
[\[51a.7\]]rgyas bcom ldan 'das rnams 'dzum pa mdzad pa de'i tshe bcom ldan 'das kyi zhal nas 'od zer sngon po dang /_ser po dang /_dmar po dang /_dkar po dag 'byung zhing kha cig ni 'og tu 'gro'o/_/kha cig ni steng du 'gro'o/_/gang dag 'og tu song ba de dag ni yang sos dang /_
[\[51b\]]
[\[51b.1\]]thig nag dang /_sdud 'joms dang /_ngu 'bod dang /_ngu 'bod chen po dang /_tsha ba dang rab tu tsha ba dang /_mnar med pa dang /_chu bur can dang /_chu bur rdol ba dang /_so thams thams dang /_kyi hud zer ba dang /_a cu zer ba dang /_ut+pal ltar gas pa dang /_pad+ma ltar gas 
[\[51b.2\]]pa dang /_pad+ma ltar gas pa chen po'i sems can dmyal ba rnams su song nas tsha ba'i sems can dmyal ba gang dag yin pa de dag la ni bsil bar 'bab bo/_/grang ba'i sems can dmyal ba gang dag yin pa de dag la ni dro bar 'bab bo/_/des sems can de rnams kyi 
[\[51b.3\]]gnod pa'i khyad par dag so sor bcil lo/_/de rnams 'di snyam du sems te/_shes ldan dag ci bdag cag 'di nas shi 'phos sam 'on te gzhan du skyes snyam pa dang /_de rnams dad pa bskyed pa'i phyir bcom ldan 'das kyis sprul pa zhig btang ngo /_/de rnams 
[\[51b.4\]]kyis sprul pa mthong nas 'di snyam du sems te/_shes ldan dag bdag cag ni 'di nas shi 'phos pa yang med la/_gzhan du skyes pa med mod kyi/_'on kyang sngon ma mthong ba'i sems can 'di'i mthus bdag cag gi sdug bsngal gyi khyad par rnams so sor bcil lo/_/
[\[51b.5\]]zhes de rnams sprul pa la sems mngon par dad par gyur pas dmyal ba myong bar 'gyur ba'i las de zad par byas nas gang du bden pa rnams kyi snod du rung bar 'gyur ba lha dang mi rnams kyi nang du nying mtshams sbyor ba bzung ngo /_/gang dag steng du song ba de dag ni rgyal chen bzhi'i ris 
[\[51b.6\]]dang /_sum bcu rtsa gsum pa dang /_'thab bral dang /_dga' ldan dang /_'phrul dga' dang /_gzhan 'phrul dbang byed dang /_tshangs ris dang /_tshangs pa'i mdun na 'don dang /_tshangs pa chen po dang /_'od chung dang /_tshad med 'od dang /_'od gsal dang /_dge chung 
[\[51b.7\]]dang /_tshad med dge dang /_dge rgyas dang /_sprin med dang /_bsod nams skyes dang /_'bras bu che ba dang /_mi che ba dang /_mi gdung ba dang /_gya nom snang ba dang /_shin tu mthong ba dang /_'og min gyi lha rnams kyi nang du song nas mi rtag pa dang /_sdug bsngal ba dang /_
[\[52a\]]
[\[52a.1\]]stong pa dang /_bdag med pa'i dbyangs sgrog cing tshigs su bcad pa gnyis kyis kyang bsgrags so/_/brtsam par bya zhing 'byung bar bya/_/sangs rgyas bstan la 'jug par bya/_/'dam bu'i khyim la glang chen bzhin/_/'chi bdag sde ni gzhom 
[\[52a.2\]]par bya/_/gang zhig rab tu bag yod pas/_/chos 'dul 'di la brtson gyur na/_/skye ba'i 'khor ba rab spangs nas/_/sdug bsngal tha mar byed par 'gyur/_/de nas 'od zer de dag gis stong gsum gyi stong chen po'i 'jig rten gyi khams byul nas bcom ldan 
[\[52a.3\]]'das kyi rjes bzhin du 'gro'o/_/de la gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su nub par 'gyur ro/_/ma 'ongs pa lung ston par bzhed na ni mdun logs su nub par 'gyur ro/_/dmyal bar skye bar 
[\[52a.4\]]lung ston par bzhed na ni zhabs kyi mthil du nub par 'gyur ro/_/dud 'gror skye bar lung ston par bzhed na ni zhabs kyi rting par nub par 'gyur ro/_/[{]yi dgas [,]yi dwags [}]su skye bar lung ston par bzhed na ni zhabs kyi mthe bor nub par 'gyur ro/_/mir skye bar lung ston par bzhed na ni zhabs 
[\[52a.5\]]kyi pus mor nub par 'gyur ro/_/stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du nub par 'gyur/_'khor los sgyur ba'i rgyal por lung ston par bzhed na ni phyag g.yas pa'i mthil du nub par 'gyur/_lhar skye bar lung ston 
[\[52a.6\]]par bzhed na ni lte bar nub par 'gyur/_nyan thos kyi byang chub tu lung ston par bzhed na ni zhal gyi nang du nub par 'gyur/_rang sangs rgyas kyi byang chub tu lung ston par bzhed na ni mdzod spur nub par 'gyur/_bla na med pa yang dag par rdzogs pa'i byang chub tu lung ston par 
[\[52a.7\]]bzhed na ni dbu'i gtsug tu nub par 'gyur ro/_/de nas 'od zer de dag gis bcom ldan 'das la lan gsum bskor ba byas nas bcom ldan 'das kyi dbu'i gtsug tu nub bo/_/de nas bcom ldan 'das la tshe dang ldan pa kun dga' bos thal mo sbyar nas zhus pa/_kha dog 
[\[52b\]]
[\[52b.1\]]sna tshogs stong gis bkra ba yi/_/tshogs rnams zhal gyi nang nas byung gyur pa/_/ji ltar gdugs ni shar bar gyur pa bzhin/_/de yis phyogs rnams kun du snang bar bgyis/_/yang tshigs su bcad pa dag gis gsol to/_/rgod bral zhum dang rgyags pa spangs pa 
[\[52b.2\]]yis/_/sangs rgyas 'gro nang mchog gi rgyur gyur pa/_/rgyal ba dgra thul byed rgyu ma mchis pa/_/rtsa lag dung ltar dkar 'dzum ston mi mdzad/_/de slad brtan pa nyid blos dus mkhyen nas/_/rgyal ba'i dbang po thub pa skyes kyi mchog_/nyan par 'tshal ba'i nyan pa 
[\[52b.3\]]po rnams kyi/_/the tsom skyes pa gsung tshig brtan pa dang /_/dam pa bzang po dag gis bsal du gsol/_/tshwa chu'i ri bo lta bur brtan pa'i mchog_/rdzogs sangs rgyas rnams glo bur 'dzum mi ston/_/brtan pa ji slad 'dzum pa ston mdzad pa/_/skye bo phal chen 'di dag 
[\[52b.4\]]de nyan 'tshal/_/bcom ldan 'das kyis bka' stsal pa/_kun dga' bo de de bzhin no/_/de de bzhin te/_kun dga' bo de bzhin gshegs pa dgra bcom pa yang dag par rdzogs pa'i sangs rgyas ni rgyu med rkyen med par 'dzum pa mi mdzad do/_/kun dga' bo khyod kyis sa 
[\[52b.5\]]phyogs 'di mthong ngam/_btsun pa 'di mthong lags so/_/kun dga' bo phyogs 'dir yang dag par rdzogs pa'i sangs rgyas gsum bzhugs par gyur to/_/de nas tshe dang ldan pa kun dga' bos myur ba myur bar bla gos bzhi ltab tu byas te bting nas bcom ldan 'das la 
[\[52b.6\]]'di skad ces gsol to/_/bcom ldan 'das gdan bshams pa kho na la bzhugs shig dang /_sa phyogs 'di yang dag par rdzogs pa'i sangs rgyas bzhis yongs su longs spyad par 'gyur lags so/_/bcom ldan 'das gdan bshams pa nyid la bzhugs so/_/skad 
[\[52b.7\]]cig gcig bzhugs nas tshe dang ldan pa kun dga' bo la bka' stsal pa/_kun dga' bo grong khyer mi thi la gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das lus 'phags kyi ljongs 
[\[53a\]]
[\[53a.1\]]rgyu zhing gshegs pa na mi thi lar byon nas/_mi thi la'i lha chen po'i a mra'i tshal na bzhugs so/_/de nas bcom ldan 'das kyis sa phyogs gzhan zhig tu 'dzum pa mdzad do/_/tshe dang ldan pa kun dga' bos bcom ldan 'das 'dzum pa mdzad pa mthong 
[\[53a.2\]]ngo /_/mthong nas kyang bcom ldan 'das la 'di skad ces gsol to/_/btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa mi mdzad na btsun pa bcom ldan 'das 'dzum pa mdzad pa de'i rgyu 
[\[53a.3\]]gang lags rkyen gang lags/_kun dga' bo de de bzhin no/_/de de bzhin te/_de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo sngon byung ba mi rnams kyi tshe lo brgyad khri thub par 
[\[53a.4\]]gyur te/_mi tshe lo brgyad khri pa rnams kyi 'dzam bu'i gling 'di 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba/_grong dang /_grong rdal dang /_yul 'khor dang /_rgyal po'i pho brang gi bar bya gag gi 'phur stabs kyis chod pa byung bar 
[\[53a.5\]]gyur to/_/mi tshe lo brgyad khri pa rnams la lus kyi gnod pa ni 'di lta bu dag 'byung ste/_'di lta ste grang ba dang /_tsha ba dang /_bkres pa dang /_skom pa dang /_'dod pa dang /_yi ga 'chus pa dang /_rga ba yin no/_/mi tshe lo brgyad khri pa rnams kyi bu mo ni btsas nas lo lnga brgya lon 
[\[53a.6\]]pa dang khyo la gtong bar byed de/_dper na da ltar gyi lo [{]bcwa [,]bco [}]lnga'am lo bcu drug lon pa bzhin no/_/kun dga' bo mi rnams kyi tshe lo brgyad khri thub pa na 'khor los sgyur ba'i rgyal po lha chen po zhes bya ba mtha' bzhir rnam par rgyal ba chos dang ldan pa chos kyi rgyal po rin po che sna bdun 
[\[53a.7\]]dang ldan pa zhig byung ngo /_/de'i rin po che sna bdun ni 'di lta bu dag byung ste/_'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che nyid yin 
[\[53b\]]
[\[53b.1\]]no/_/de la yang bu dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa stong yang tshang bar byung ste/_de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med cing mtshon gyis bda' ba 
[\[53b.2\]]med la/_chos dang mthun zhing snyoms pas legs par phab ste gnas so/_/de nas rgyal po lha chen po'i skra dang kha spu 'breg mkhan gyi mis skra dang kha spu 'chos pa na 'breg mkhan gyi mi la smras pa/_kye nang rje nga'i dbu la skra dkar po skyes pa khyod kyis mthong dang lha'i pho nya byung ba 
[\[53b.3\]]yin gyis de'i tshe nga'i snyan du gsol cig_/lha bka' bzhin 'tshal zhes 'breg mkhan gyi mis rgyal po lha chen po'i ltar mnyan to/_/dus gzhan zhig na 'breg mkhan gyis rgyal po lha chen po'i skra dang kha spu 'chos pa na rgyal po lha chen po'i mgo la skra dkar po skyes pas lha'i 
[\[53b.4\]]pho nya byung bar mthong ngo /_/mthong nas kyang rgyal po lha chen po la 'di skad ces smras so/_/lha mkhyen par mdzad du gsol/_khyod kyi dbu la dbu skra dkar po skyes pas lha'i pho nya byung lags so/_/des smras pa/_kye nang rje khyod kyis skra dkar po de dag mi breg par dal bu 
[\[53b.5\]]dal bus phyung la nga'i lag tu byin cig_/lha bka' bzhin 'tshal zhes 'breg mkhan gyis rgyal po lha chen po'i ltar mnyan nas skra dkar po de gser gyi smang tsher gyis mi drag par dal gyis dal gyis phyung nas rgyal po lha chen po'i lag par bzhag go/_/de nas rgyal po lha chen pos skra dkar 
[\[53b.6\]]po de lag pa gnyis kyis drangs nas tshigs su bcad de smras pa/_da ni bdag gi mgo bo la/_/na tshod 'joms pa'i skra skyes te/_/lha yi pho nya byung gyur pas/_/bdag gi rab byung dus la bab/_/bdag gis mi rnams kyi 'dod pa ni spyad zin gyis bdag gis lha'i 'dod pa dag 
[\[53b.7\]]btsal ba'i dus la bab kyis/_ma la bdag gis gzhon nu thu bo rgyal srid kyi dbang phyug la dbang byed du bcug la rgyal po'i drang srong gi tshangs par spyad do snyam nas/_de nas rgyal po lha chen pos gzhon nu pho nyas bkug nas 'di skad ces smras so/_/bu gzhon nu shes par gyis shig_/
[\[54a\]]
[\[54a.1\]]nga'i mgo la skra dkar po skyes pas lha'i pho nya byung bar gyur te/_ngas mi rnams kyi 'dod pa ni spyad zin pas ngas lha'i 'dod pa dag btsal ba'i dus la bab ste/_ngas bu gzhon nu khyod la rgya mtsho'i mthas klas pa'i sa chen po 'di gtad kyis de khyod kyis chos 
[\[54a.2\]]bzhin gyis rjes su bskyang bar bya'i chos ma yin pas ni ma yin no/_/'ga' zhig chos ma yin pa spyod dam 'dren mar spyod na khyod kyis yul 'khor du gnas su ma gzhug shig_/bu gzhon nu gang gi tshe khyod kyang mgo la skra dkar po skyes pa mthong ba dang lha'i pho nya 'ongs pa yin 
[\[54a.3\]]gyis/_de'i tshe khyod kyis kyang gzhon nu thu bo rgyal srid kyi dbang phyug la dbang byed du chug la rgyal po'i drang srong gi tshangs par spyad pa spyod cig_/'di ltar bu gzhon nu khyod kyi dge ba'i lam nges pa srol dod pa de lta bu'i rjes bsab par bya'i rgyun chad par ma byed cig_/skyes bu tha shal du 
[\[54a.4\]]gyur ta re/_bu gzhon nu 'ga' zhig 'di lta bu'i skyes bu bzang po rgyud du byung ba'i dge ba'i lam nges pa srol dod pa de lta bu'i rjes mi 'tshob pa gang yin pa de de rnams kyi rgyun gcod pa yin zhing de de rnams kyi nang na skyes bu tha shal du gyur pa yin no/_/de lta bas na da khyod la 'di skad 
[\[54a.5\]]ces/_gang gi tshe khyod kyis 'di lta bu'i skyes bu bzang po rgyud du byung ba'i dge ba'i lam nges pa srol dod pa de lta bu'i rjes sobs la rgyun chad par ma byed cig_/skyes bu tha shal du gyur par ma byed cig ces smra'o/_/de nas rgyal po lha chen pos gzhon nu thu bo rgyal srid kyi dbang 
[\[54a.6\]]phyug la dbang byed du bcug nas mi thi la'i lha chen po'i a mra'i tshal de nyid du rgyal po'i drang srong gi tshangs par spyod pa spyad do/_/kun dga' bo rgyal po lha chen pos gzhon nu thu bo gang yin pa de rgyal srid kyi dbang phyug la dbang byed du bcug pa de'i ming yang 'khor los sgyur 
[\[54a.7\]]ba'i rgyal po lha chen po zhes bya ba mtha' bzhir rnam par rgyal ba zhes bya ba nas gnas so zhes bya ba'i bar gong ma bzhin du'o/_/de nas rgyal po lha chen po'i skra dang kha spu 'breg mkhan gyi mis skra dang kha spu 'chos pa na zhes bya ba nas/_de de rnams kyi nang na skyes bu tha shal du gyur 
[\[54b\]]
[\[54b.1\]]pa yin no zhes bya ba'i bar gong ma bzhin du'o/_/de nas rgyal po lha chen pos gzhon nu thu bo rgyal srid kyi dbang phyug la dbang byed du bcug nas rgyal po'i drang srong gi tshangs par spyod pa spyad do/_/kun dga' bo bu dang /_tsha bo dang /_yang tsha dang /_sum tsha la sogs pa 
[\[54b.2\]]de ltar brgyud pas lha chen po brgyad khri bzhi stong mi thi la'i lha chen po'i a mra'i tshal 'di nyid du rgyal po'i drang srong gi tshangs par spyod pa spyad do/_/de rnams kyi tha ma rgyal po mu khyud ces bya ba chos kyi rgyal po chos dang ldan pa chos la gnas pa'i rgyal po chen po zhig byung ste/_
[\[54b.3\]]de btsun mo dang /_gzhon nu dang /_blon po dang /_khrom gyi ru pa dang /_grong mi dang /_yul mi dag dang chos spyod de sbyin pa dag gtong /_bsod nams dag byed cing bsnyen gnas la gnas te tshul khrims yang dag par blangs nas 'dug go/_/de'i tshe lha'i dbang po 
[\[54b.4\]]brgya byin lha'i 'dun sa chos bzang du sum bcu rtsa gsum pa'i lha 'dus shing 'khod pa rnams kyi mdun du bsngags pa rjod par byed de/_grogs po dag lus 'phags kyi mi rnams kyis rnyed pa legs par rnyed de/_lus 'phags kyi mi de rnams kyi rgyal po mu khyud ni 
[\[54b.5\]]chos kyi rgyal po chos dang ldan pa chos la gnas pa'i rgyal po chen po de btsun mo dang zhes bya ba nas tshul khrims yang dag par blangs te 'dug go zhes bya ba'i bar gong ma bzhin du'o/_/grogs po dag khyed cag rgyal po mu khyud lta bar 'dod dam/_kau shi ka shin tu 'tshal 
[\[54b.6\]]lo/_/grogs po dag de'i phyir khyed cag sdod cig dang kho bos re zhig rgyal po mu khyud blta'o/_/de nas lha'i dbang po brgya byin dper na skyes bu stobs dang ldan pa'i lag pa bskum pa las brkyang ba'am/_brkyang ba las bskum pa tsam gyis sum bcu rtsa gsum pa'i lha 
[\[54b.7\]]rnams kyi lha'i 'dun sa chos bzang nas mi snang bar gyur te/_mi thi lar rgyal po mu khyud kyi khang [{]bzangs su [,]bzang du [}]'dug go/_/'di skad ces kyang smras te/_mu khyud khyod la lha'i 'dun sa chos bzang du sum bcu rtsa gsum pa'i lha 'dus shing 'dug pa rnams bsngags pa rjod pa ni khyod 
[\[55a\]]
[\[55a.1\]]kyis rnyed pa legs par rnyed do/_/grogs po lus 'phags kyi mi rnams kyis rnyed pa zhes bya ba nas tshul khrims yang dag par blangs te 'dug par byed do zhes bya ba'i bar gong ma bzhin du'o/_/mu khyud khyod sum bcu rtsa gsum pa'i lha rnams blta ba'i 
[\[55a.2\]]phyir 'gro 'dod dam/_kau shi ka bdag sum bcu rtsa gsum pa'i lha rnams blta ba'i phyir mchi bar 'tshal lo/_/mu khyud de'i phyir sdod cig dang re zhig kho bos khyod la rta cang shes stong dang ldan pa'i shing rta bskur gyis de'i nang du khyod zhugs la ma g.yo bar shog shig_/de bzhin du 
[\[55a.3\]]bgyi'o zhes rgyal po mu khyud kyis lha'i dbang po brgya byin gyi ltar mnyan to/_/de nas lha'i dbang po brgya byin sum bcu rtsa gsum pa'i lha rnams kyi nang du song nas kha lo sgyur ba ma la gdu la smras pa/_ma la gdu khyod song la myur ba kho nar rta cang shes stong dang ldan pa'i shing rta shoms te 
[\[55a.4\]]rgyal po mu khyud gang na ba der song la phyin nas 'di skad ces/_mu khyud khyod la lha'i dbang po brgya byin gyis rta cang shes stong dang ldan pa'i shing rta bskur ba 'di yin gyis/_'dir khyod zhugs la ma g.yo bar shog shig ces smros shig_/kau shi ka khyod kyis gsungs pa shin 
[\[55a.5\]]tu bzang ngo zhes kha lo sgyur ba ma la gdus lha'i dbang po brgya byin gyi ltar mnyan nas myur ba kho nar rta cang shes stong dang ldan pa'i shing rta bshams nas rgyal po mu khyud gang na ba der song ste phyin pa dang 'di skad ces smras so/_/mu khyud khyod la lha'i dbang po brgya byin gyis rta cang 
[\[55a.6\]]shes stong dang ldan pa'i shing rta bskur ba 'di yin gyis/_'dir khyod zhugs la ma g.yo bar shog shig ces zer ro/_/kun dga' bo rgyal po mu khyud rta cang shes stong dang ldan pa'i shing rta'i nang du mi g.yo bar zhugs pa dang /_de nas kha lo sgyur ba ma la gdus rgyal po 
[\[55a.7\]]mu khyud la 'di skad ces smras so/_/mu khyud khyod kyi shing rta gang logs su drang /_gang na sems can sdig pa'i las can rnams sdig pa mi dge ba'i las kyi rnam par smin pa so sor nyams su myong ba logs su'am/_gang na sems can dge ba'i las can rnams las dge ba'i 
[\[55b\]]
[\[55b.1\]]rnam par smin pa so sor nyams su myong ba logs su drang /_ma la gdu de'i phyir kho bos gang du gnyi ga mthong bar 'gyur ba gang na sems can sdig pa'i las can rnams sdig pa mi dge ba'i las kyi rnam par smin pa so sor nyams su myong ba dag yod pa dang /_gang na 
[\[55b.2\]]sems can dge ba'i las can rnams las dge ba'i rnam par smin pa so sor nyams su myong ba dag yod pa der shing rta drongs shig_/de nas kha lo sgyur ba ma la gdus rgyal po mu khyud kyi shing rta rgyal po mu khyud kyis gang na sems can sdig pa'i las can rnams sdig pa mi 
[\[55b.3\]]dge ba'i las kyi rnam par smin pa so sor nyams su myong ba dag yod pa dang /_gang na sems can dge ba'i las can rnams las dge ba'i rnam par smin pa so sor nyams su myong ba dag yod pa gnyi ga rgyal po mu khyud kyis ji ltar mthong bar 'gyur ba de ltar drangs so/_/kun 
[\[55b.4\]]dga' bo rgyal po mu khyud sum bcu rtsa gsum pa'i lha rnams kyi nang du song nas rgyal po mu khyud lha'i 'dun sa chos bzang du zhugs pa dang /_lha'i dbang po brgya byin gyis rgyal po mu khyud la stan phyed bstabs nas rgyal po mu khyud dang lha'i dbang po brgya byin stan phyed phyed la 'khod do/_/
[\[55b.5\]]kun dga' bo rgyal po mu khyud dang lha'i dbang po brgya byin stan phyed phyed la 'khod pa na khyad par ram bsam pa'am tha dad du bya ba med kyi/_gzhan du na lha'i dbang po brgya byin ni mig 'dzums par mi byed do/_/de nas lha'i dbang po brgya byin gyis rgyal po mu khyud la 'di skad ces smras 
[\[55b.6\]]so/_/mu khyud 'di nyid du 'dug la mu khyud khyod dga' bar spyod cig_/'dod pa'i yon tan lnga 'byor cing ldan pa la rtsed mo byos shig_/dga' bar spyod cig_/dga' mgur spyod cig_/de nas rgyal po mu khyud kyis de'i tshe tshigs su bcad de smras pa/_ji ltar snod dang 
[\[55b.7\]]shing rta dag_/re zhig dus kyi brnyan po ltar/_/gzhan dag dbang sgyur gang yin pa'i/_/gnas kyang de dang 'dra ba yin/_/'di nas mi thi lar song la/_/dge ba mang po rnams bya ste/_/bsod nams byas shing 'byor byas nas/_/mtho ris su ni 'gro bar bya/_/kun 
[\[56a\]]
[\[56a.1\]]dga' bo de'i tshe de'i dus na rgyal po lha chen po zhes bya ba gang gis dge ba'i lam nges pa de la zhugs shing /_gang dge ba'i lam nges pa la zhugs pa la brten nas lha chen po brgyad khri bzhi stong mi thi la'i lha chen po'i a mra'i tshal 'di nyid du rgyal po'i drang srong 
[\[56a.2\]]gi tshangs par spyod pa spyad par gyur pa byung ba gang yin pa de gzhan yin pa snyam du sems na khyod kyis de ltar mi blta'o/_/de ci'i phyir zhe na/_kun dga' bo nga nyid de'i tshe de'i dus na rgyal po lha chen po zhes bya bar gyur te/_nga nyid kyis dge ba'i lam nges pa de srol btod cing dge 
[\[56a.3\]]ba'i lam nges pa srol dod pa la brten nas lha chen po brgyad khri bzhi stong gis mi thi la 'di nyid na lha chen po'i a mra'i tshal 'di nyid du rgyal po'i drang srong gi tshangs par spyod pa spyad do/_/de ci'i phyir zhe na/_kun dga' bo de'i tshe nga 'dod chags dang bcas/_zhe sdang dang bcas/_gti mug 
[\[56a.4\]]dang bcas par gyur te/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yongs su ma grol zhing sdug bsngal las yongs su ma grol lo zhes gsung ngo /_/kun dga' bo da 
[\[56a.5\]]ni nga 'jig rten du ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs 
[\[56a.6\]]rgyas bcom ldan 'das su byung nas 'dod chags dang bral/_zhe sdang dang bral/_gti mug dang bral bas skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yongs su 
[\[56a.7\]]grol zhing sdug bsngal las yongs su grol lo zhes gsung ngo /_/kun dga' bo da ltar na yang ngas dge ba'i lam nges pa srol btod pa de la brten nas sems can skye ba'i chos can rnams ni skye ba'i chos nyid las yongs su grol bar 'gyur/_sems can rga ba dang /_na ba dang /_'chi 
[\[56b\]]
[\[56b.1\]]ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa'i chos can rnams ni 'khrug pa'i chos nyid las yongs su grol bar 'gyur/_ngas dge ba'i lam nges pa la zhugs shing dge ba'i lam nges pa la zhugs pa de la 
[\[56b.2\]]brten nas sems can skye ba'i chos can nas sems can 'khrug pa'i chos can gyi bar dag 'khrug pa'i chos nyid las yongs su grol bar 'gyur ba de gang yin zhe na 'di lta ste/_'phags pa'i lam yan lag brgyad pa yin te/_'di lta ste/_yang dag pa'i lta ba dang /_
[\[56b.3\]]yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_'di ni ngas dge ba'i lam nges pa la zhugs/_dge ba'i 
[\[56b.4\]]lam nges pa la zhugs pa de la brten nas sems can skye ba'i chos can nas gong ma bzhin du 'khrug pa'i chos nyid las yongs su grol bar 'gyur ba'i bar yin no/_/kun dga' bo khyod kyis kyang de bzhin du dge ba'i lam nges pa srol dod pa de lta bu'i rjes bsab par bya'i rgyun 
[\[56b.5\]]chad par ma byed cig_/skyes bu tha shal du gyur par ma byed cig_/kun dga' bo gang la la de lta bu'i nyan thos bzang po rgyud du byung ba'i dge ba'i lam nges pa srol dod pa de lta bu'i rjes mi 'tshob pa de ni de rnams kyi rgyun gcod pa yin zhing /_de de rnams kyi skyes bu tha shal du gyur 
[\[56b.6\]]pa yin no/_/de bas na nga khyod la 'di skad du ci nas kyang khyod kyis de lta bu'i nyan thos bzang po rgyud du byung ba'i lam nges pa srol dod pa de lta bu de'i rjes sobs shig_/rgyun chad par ma byed cig_/skyes bu tha shal du gyur par ma byed cig ces smra'o/_/de nas bcom ldan 'das 
[\[56b.7\]]kyis tshe dang ldan pa kun dga' bo la bka' stsal pa/_kun dga' bo lus 'phags gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das lus 'phags su byon nas lus 'phags 
[\[57a\]]
[\[57a.1\]]kyi phyogs gzhan zhig tu 'dzum pa mdzad do zhes bya ba nas sangs rgyas bzhi'i gdan yin no zhes bya ba dang /_skad cig gcig bzhugs nas zhes bya ba rgyas par gong ma bzhin no/_/tshe dang ldan pa kun dga' bo la bka' stsal pa/_kun dga' bo sa la gang na bar 
[\[57a.2\]]'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas bcom ldan 'das spong byed nas ljongs rgyu zhing gshegs pa dang sa lar byon nas sa la'i bram ze'i grong na bzhugs so/_/de nas bcom ldan 'das snga dro na bza' 
[\[57a.3\]]sham thabs mnabs/_lhung bzed dang chos gos bsnams te sa lar bsod snyoms la zhugs so/_/de nas bdud sdig can 'di snyam du sems te/_dge sbyong gau ta ma 'di sa la'i bram ze'i grong na 'dug ste/_de snga dro sham thabs bgos/_lhung bzed dang chos gos 
[\[57a.4\]]thogs te sa lar bsod snyoms la zhugs kyis/_ma la bdag gis sa la'i bram ze dang khyim bdag rnams ji ltar dge sbyong gau ta mas ji ltar lhung bzed bkrus te sa lar bsod snyoms la zhugs pa bkrus pa de kho na bzhin bsod snyoms kham 'ga' yang ma rnyed par phyir ldog 
[\[57a.5\]]pa de lta de ltar byin gyis brlab bo snyam mo/_/de nas bdud sdig can gyis sa la'i bram ze dang khyim bdag rnams ji ltar bcom ldan 'das kyis ji ltar lhung bzed bkrus te sa lar bsod snyoms la zhugs pa bkrus pa de kho na bzhin du bsod snyoms kham 'ga' yang ma rnyed par 
[\[57a.6\]]slar byon pa de lta de ltar byin gyis brlabs so/_/de nas bdud sdig can gyis bdag nyid bram ze'i khye'u'i cha byad du mngon par sprul nas bcom ldan 'das kyi rjes bzhin du 'brang zhing 'di skad ces kyang smras so/_/dge sbyong dge sbyong bsod snyoms kham 'ga' yang ma rnyed dam/_
[\[57a.7\]]de nas bcom ldan 'das 'di snyam du dgongs te/_kye ma nye bar 'ongs pa 'di ni bdud sdig can yin te/_'di lta ste rnam par dkrug pa'i las byed do snyam du thugs su chud nas tshigs su bcad de bka' stsal pa/_de bzhin gshegs la khyad bsad pas/_/khyod kyis 
[\[57b\]]
[\[57b.1\]]bsod nams min mang bsags/_/sangs rgyas rnams ni brgal dka' bar/_/sdig can ci ga mi shes sam/_/dge sbyong de'i phyir slar yangs lar bsod snyoms la bzhud cig dang ci nas kyang bsod snyoms rnyed pa de ltar bgyi'o/_/de nas bcom ldan 'das kyis 
[\[57b.2\]]de'i tshe tshigs su bcad de bka' stsal pa/_nga la ci yang mi bdog pa/_/kye ma shin tu bder 'tsho ste/_/'od gsal lha rnams ji lta bar/_/dga' ba yi ni zas bza'o/_/nga la ci yang mi bdog pa/_/kye ma shin tu bder 'tsho ste/_/'jig tshogs lta la mi 
[\[57b.3\]]rten pas/_/dga' ba yi ni zas bza'o/_/de nas bdud sdig can 'di snyam du sems te/_dge sbyong gau ta ma'i sems kyis bdag gi bsam pa shes so snyam du rig nas sdug bsngal dang yid mi bde ba dang 'gyod pas de nyid du mi snang bar gyur to/_/de nas bcom 
[\[57b.4\]]ldan 'das kyis tshe dang ldan pa kun dga' bo la bka' stsal pa/_kun dga' bo khron pa can gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das khron pa can du byon 
[\[57b.5\]]to/_/khron pa can na bud med gzhan zhig phyang thag dang chu dang chu snod khyer te khron pa'i drung du song ba dang /_skyes pa gzhan zhig de la chags pa'i kun nas dkris pa'i sems kyis rjes bzhin rjes bzhin du 'brang ba dang /_de yang lhag par de la chags pas de gnyis phan 
[\[57b.6\]]tshun du 'tham zhing khron par dong ngo /_/de'i bu khye'u chung ngu ma zhig de dang lhan cig phyi bzhin 'brang zhing song ngo /_/de nas de skyes pa la rtog cing chu snod gtang ngo snyam ste/_khye'u chung ngu de'i mgul nas thag pas btags te btang ba las shi bar gyur to/_/des sngon ma thos pa'i 
[\[57b.7\]]tshigs su bcad pa thos pa/_'dod pa khyod rtsa ngas shes te/_/rtog pa las ni 'dod pa skye/_/khyod la rtog pa ma byas dang /_/de nas nga la mi 'byung ngo /_/bcom ldan 'das kyang lam de nas gshegs te/_de nas bcom ldan 'das kyis tshe dang ldan pa kun dga' bo la bka' 
[\[58a\]]
[\[58a.1\]]stsal pa/_kun dga' bo tshigs su bcad pa 'di zung shig_/tshigs su bcad pa 'di ni 'das pa'i yang dag par rdzogs pa'i sangs rgyas kyis gsungs pa yin te/_'di ni so so'i skye bo'i lag tu 'ongs pas mi snang mi gsal/_rnam par mi gsal 
[\[58a.2\]]lo/_/bcom ldan 'das kyis bka' stsal pa/_ngas ji ltar sems 'di myur du 'gyur ba de lta bu'i chos ni gcig kyang ma mthong ngo /_/de nas bud med de bu'i mya ngan gyis gdung nas bcom ldan 'das kyi zhabs gnyis la gtugs pa dang /_bcom ldan 'das kyis de'i 
[\[58a.3\]]bsam pa dang /_bag la nyal dang /_khams dang /_rang bzhin mkhyen nas de dang mthun pa'i chos bshad pa mdzad de/_de thos pas bud med des 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_
[\[58a.4\]]bden pa mthong nas lan gsum du ched du brjod pas ched du brjod pa/_btsun pa bdag la 'di lta bu ni mas ma bgyis te/_phas ma lags/_rgyal pos ma lags/_lha rnams kyis ma lags/_snga ma 'das pa rnams kyis ma lags/_dge sbyong dang bram ze rnams 
[\[58a.5\]]kyis ma lags/_sdug pas ma lags/_rang gi skye bo dang gnyen gyi tshogs kyis ma lags pa gang lags pa bcom ldan 'das kyis bdag la mdzad de/_bdag gis dge ba'i bshes gnyen bcom ldan 'das la brten nas ngan song rnams kyi sgo ni bkum/_mtho ris 
[\[58a.6\]]dang thar pa'i sgo rnams ni phye/_sems can dmyal ba dang /_dud 'gro dang /[ {]yi dgas [,]yi dwags [}]nas ni rkang pa drangs/_lha dang mi rnams su ni rab tu bzhag_/'khor ba las ni thag bsrings/_/khrag dang mchi ma'i rgya mtsho ni bskams/_rus pa'i ri bo las ni bsgral/_
[\[58a.7\]]thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ni ye shes kyi rdo rjes bcom nas rgyun du zhugs pa'i 'bras bu mngon sum du bgyis te/_btsun pa bdag ni 'phags so/_/mngon par 'phags so/_/bdag bcom ldan 'das dang /_
[\[58b\]]
[\[58b.1\]]chos dang /_dge slong gi dge 'dun la skyabs su mchi lags kyis/_bdag dge bsnyen du gzung du gsol/_deng slan chad ji srid 'tsho'i bar du srog dang yang bsngos te skyabs su mchi bar mngon par dad lags so/_/de nas bcom ldan 'das kyis tshe dang ldan pa kun dga' bo 
[\[58b.2\]]la bka' stsal pa/_kun dga' bo nga byang chub sems dpar gyur pa na phyogs 'di nyid du drang srong ngan spong gi bus gdan dang rtsa ba dang 'bras bu la spyan drangs so/_/phyogs gzhan zhig tu yang bcom ldan 'das kyis bka' stsal pa/_kun dga' bo nga byang chub sems dpar gyur 
[\[58b.3\]]pa na rga ba la sogs pas yid byung ste/_phyogs 'di nyid du lha'i dbang po brgya byin rngon pa'i cha byad du byas pa la ka shi ka'i ras phran byin nas gos ngur smrig blangs pa yin te/_bram ze dang khyim bdag dad pa can rnams kyis ngur smrig blangs pa zhes bya ba'i mchod rten brtsigs te/_
[\[58b.4\]]da dung du yang dge slong mchod rten la phyag 'tshal ba dag phyag byed do/_/lha'i dbang po brgya byin gyis kyang ka shi ka'i ras phran sum bcu rtsa gsum pa'i lha'i nang du khyer te bzhag nas ka shi ka'i dus mchod chen po btsugs te/_da dung du yang de la sum bcu rtsa gsum pa'i lha 
[\[58b.5\]]dag bya ba byed do/_/phyogs gzhan zhig tu yang bcom ldan 'das kyis bka' stsal pa/_kun dga' bo nga byang chub sems dpar gyur pa na phyogs 'dir ral gri ut+pa la sngon po 'dra bas dbu skra bregs nas steng gi nam mkha' la 'phangs pa yin te/_bram ze dang khyim bdag dad pa 
[\[58b.6\]]can rnams kyis dbu skra blangs pa zhes bya ba'i mchod rten brtsigs te/_da dung du yang dge slong mchod rten la phyag 'tshal ba dag phyag byed do/_/lha'i dbang po brgya byin gyis kyang dbu skra sum bcu rtsa gsum pa'i lha'i nang du khyer te bzhag nas gtsug phud kyi dus mchod chen po 
[\[58b.7\]]btsugs te/_da dung du yang de la sum bcu rtsa gsum pa'i lha rnams bya ba byed do/_/phyogs gzhan zhig tu yang bcom ldan 'das kyis bka' stsal pa/_kun dga' bo phyogs 'dir rta'i rgyal po bsngags ldan 'dun pas bkri nas slar btang ba yin te/_bram ze dang 
[\[59a\]]
[\[59a.1\]]khyim bdag dad pa can rnams kyis bsngags ldan slar btang ba zhes bya ba'i mchod rten brtsigs te/_da dung du yang dge slong mchod rten la phyag 'tshal ba dag phyag byed do/_/de nas bcom ldan 'das yul gnag lhas can du byon nas de nas bcom ldan 
[\[59a.2\]]'das kyis tshe dang ldan pa kun dga' bo la bka' stsal pa/_kun dga' bo gnag lhas can 'dir rigs kyi bu 'dun pa btsas nas 'di nyid du chen por gyur to/_/de nas bcom ldan 'das sdig can du byon te/_sdig can gyi gyad rnams kyis bcom ldan 'das sdig can du 
[\[59a.3\]]gshegs so zhes thos so/_/thos nas kyang rgan rabs rgan rabs rnams kyis smras pa/_gzhon nu gang yin pa de dag gis ni lam bzang por byos shig_/bdag cag gis ni grong khyer bzang por bya'o/_/de nas gzhon nu rnams kyis lam bzang por bya bar 
[\[59a.4\]]brtsams pa na/_de rnams kyis pha bong zhig mthong nas de rnams kyis de dor bar brtsams pa las dor bar ma nus so/_/bcom ldan 'das kyang phyogs de nyid du gshegs nas bka' stsal pa/_gnas 'jog dag 'di ci bya/_bcom ldan 'das kyi slad du shul 
[\[59a.5\]]bzang por bgyi lags na pha bong 'di dor bar rngo ma thog go/_/bcom ldan 'das kyis bka' stsal pa/_gal te de lta na ngas dor ram/_bcom ldan 'das dor du gsol/_de nas bcom ldan 'das kyi zhabs g.yas pa'i mthe bos pha bong steng gi nam mkha' la 
[\[59a.6\]]'phangs te mig rgyang gis kyang mi sod par bor ba dang de'i sgras gyad rnams sngangs par gyur to/_/bcom ldan 'das kyis bka' stsal pa/_gnas 'jog dag ma 'jigs shig_/de nas bcom ldan 'das kyi rdzu 'phrul gyi stobs kyis pha bong de phye mar brlags nas rdul 
[\[59a.7\]]'bab par brtsams so/_/gyad rnams kyis gsol pa/_bcom ldan 'das rdul ga las 'bab lags/_bcom ldan 'das kyis bka' stsal pa/_de bzhin gshegs pas pha bong de phye mar brlags pa yin no/_/bcom ldan 'das la legs pa zhig bgyis so/_/
[\[59b\]]
[\[59b.1\]]ci slar mtshams sbyar ram/_bcom ldan 'das slar mtshams sbyar du gsol/_de nas bcom ldan 'das kyis mos pa'i stobs kyis slar sbyar nas gnas ji lta ba bzhin du bzhag ste/_bcom ldan 'das kyang de nyid na bzhugs so/_/gyad lnga brgya po de dag kyang de nyid du 
[\[59b.2\]]tshogs nas gsol pa/_bcom ldan 'das bcom ldan 'das kyis pha bong de stobs gang gis 'phangs lags/_bcom ldan 'das kyis bka' stsal pa/_gnas 'jog dag yab dang yum las byung ba'i stobs kyis so/_/de rnams kyis gsol pa/_stobs gang 
[\[59b.3\]]gis phye mar brlags lags/_bcom ldan 'das kyis bka' stsal pa/_rdzu 'phrul gyi stobs kyis so/_/gang gis slar mtshams sbyar lags/_mos pa'i stobs kyis so/_/bcom ldan 'das kyi yab dang yum las byung ba'i stobs kyi tshad ji tsam lags/_gnas 
[\[59b.4\]]'jog dag mi bcu'i stobs gang yin pa de ni glang phal pa gcig gi yin no/_/glang phal pa bcu'i stobs gang yin pa de ni ba men sngon po gcig gi yin no/_/ba men sngon po bcu'i stobs gang yin pa de ni glang po che phru gu gcig gi yin no/_/glang po che phru gu bcu'i gang yin pa 
[\[59b.5\]]de ni glang po che mo gcig gi yin no/_/glang po che mo bcu'i gang yin pa de ni glang po che phal gcig gi yin no/_/glang po che phal bcu'i gang yin pa de ni glang po che mche ba med gcig gi yin no/_/glang po che mche ba med bcu'i gang yin pa de ni sngon po gcig gi yin no/_/sngon 
[\[59b.6\]]po bcu'i gang yin pa de ni ser po gcig gi yin no/_/ser po bcu'i gang yin pa de ni dmar po gcig gi yin no/_/dmar po bcu'i gang yin pa de ni dkar po gcig gi yin no/_/dkar po bcu'i gang yin pa de ni 'bigs byed kyi glang po che gcig gi yin no/_/'bigs 
[\[59b.7\]]byed kyi glang po che bcu'i gang yin pa de ni spos kyi glang po che gcig gi yin no/_/spos kyi glang po che bcu'i gang yin pa de ni tshan po che gcig gi yin no/_/tshan po che bcu'i gang yin pa de ni tshan po che chen po gcig gi yin no/_/tshan po che chen po bcu'i gang yin pa de ni rab gnon 
[\[60a\]]
[\[60a.1\]]gcig gi yin no/_/rab gnon bcu'i gang yin pa de ni stobs mchog gcig gi yin no/_/stobs mchog bcu'i gang yin pa de ni sred med kyi bu'i stobs phyed do/_/sred med kyi bu'i stobs phyed gnyis gang yin pa de ni sred med kyi bu'i stobs yin te/_
[\[60a.2\]]de de bzhin gshegs pa'i tshigs dang tshigs phran dag na yod pas gnas 'jog dag de bzhin gshegs pa dgra bcom pa yang dag par rdzogs pa'i sangs rgyas rnams ni sred med kyi bu'i stobs kyi tshogs can yin no//_//bar sdom la/_mi dang glang dang ba men dang ni de bzhin 
[\[60a.3\]]glang chen phru gu dang /_/glang chen mo dang phal dang mche ba med dang de bzhin bzhi tshan dang /_/'bigs byed glang chen spos kyi glang chen dang ni tshan po che gnyis dang /_/rab gnon dang ni stobs mchog dag dang sred med bu yi stobs gnyis so/_/sred med kyi bu'i stobs gang lags 
[\[60a.4\]]pa 'di de bzhin gshegs pa'i yab dang yum las byung ba'i stobs lags na/_btsun pa yab dang yum las byung ba'i stobs dang ting nge 'dzin gyi stobs dang /_mos pa'i stobs las stobs gzhan mchis lags sam/_gnas 'jog dag yod de/_'di lta ste bsod nams 
[\[60a.5\]]kyi stobs zhes bya ba yin te/_gnas 'jog dag bsod nams kyi stobs dang ldan pas de bzhin gshegs pas byang chub kyi shing drung du bdud 'khor 'byung po bye ba sum bcu rtsa drug can bcom nas bla na med pa'i ye shes brnyes so/_/btsun pa yab dang yum las byung ba'i 
[\[60a.6\]]stobs dang /_ting nge 'dzin gyi stobs dang /_mos pa'i stobs dang /_bsod nams kyi stobs 'di bas lhag pa'i stobs gzhan lta mchis lags sam/_gnas 'jog dag yod de/_'di lta ste ye shes kyi stobs zhes bya ba yin te/_ye shes kyi stobs dang ldan 
[\[60a.7\]]pas de bzhin gshegs pas thog ma med pa'i dus nas bsags pa'i nyon mongs pa'i tshogs bor spangs bsal te so sor spangs so/_/btsun pa yab dang yum las byung ba'i stobs dang ting nge 'dzin gyi stobs dang /_mos pa'i stobs dang /_bsod nams kyi stobs 
[\[60b\]]
[\[60b.1\]]dang /_ye shes kyi stobs 'di bas lhag pa'i stobs gzhan lta mchis lags sam/_gnas 'jog dag yod de/_'di lta ste rdzu 'phrul gyi stobs zhes bya ba yin te/_gnas 'jog dag rdzu 'phrul gyi stobs dang ldan pas de bzhin gshegs pas 'od srung rdzogs 
[\[60b.2\]]byed la sogs pa ston pa drug po thams cad mkhyen pa ma yin par thams cad mkhyen par mngon pa'i nga rgyal byed pa dag spobs pa med par byas so/_/btsun pa 'di ltar yab dang yum las byung ba'i stobs dang ting nge 'dzin gyi stobs dang /_mos pa'i stobs 
[\[60b.3\]]dang /_bsod nams kyi stobs dang /_ye shes kyi stobs dang /_rdzu 'phrul gyi stobs 'di bas lhag pa'i stobs gzhan lta mchis lags sam/_gnas 'jog dag yod de/_'di lta ste mi rtag pa'i stobs zhes bya ba yin te/_gnas 'jog dag mi 
[\[60b.4\]]rtag pa'i stobs dang ldan pas de bzhin gshegs pa'i yab dang yum las byung ba'i stobs gang yin pa dang /_bsod nams kyi stobs gang yin pa dang /_ting nge 'dzin gyi stobs gang yin pa dang /_mos pa'i stobs gang yin pa dang /_ye shes kyi stobs gang 
[\[60b.5\]]yin pa dang /_rdzu 'phrul gyi stobs gang yin pa de dag thams cad shing sA la zung gi bar du gzi med par 'gyur ro/_/tshigs su bcad de yang bka' stsal pa/_ye shes stobs dang bsod nams stobs dang ni/_/rdzu 'phrul stobs dang sku yi stobs pas kyang /_/nga yi 
[\[60b.6\]]gzi brjid 'joms par byed pa yi/_/mi rtag nyid ni ches stobs ldan par 'dod/_/gang du gser gyi ri dbang rtse mo lta bur 'dug pa'i sku/_/'di 'dra mi rtag nyid kyi gzi yis bcom nas 'jig 'gyur ba/_/mi rtag shin tu stobs dang ldan par mkhas pas shes bya ste/_/gang 
[\[60b.7\]]du mi rtag nyid kyis rdzi ba med pa de thob bya//_//'dul ba gzhi/_bam po sum bcu pa/_gnas 'jog dag da ltar gyi mi rnams tshe dang /_kha dog dang /_stobs dang /_longs spyod kyi bar dag nyams pa la ltos/_rdo 'di ni bskal pa dang po'i mi rnams kyi bang 
[\[61a\]]
[\[61a.1\]]tshad kyi rdo yin te/_'di la lag rjes kyang snang ngo /_/de rnams shin tu ya mtshan skyes nas de rnams kyi stobs kyi dregs pa gang yin pa de med par gyur to/_/de nas bcom ldan 'das kyis gyad de rnams kyi bsam pa dang /_bag la nyal dang /_khams 
[\[61a.2\]]dang /_rang bzhin mkhyen nas de dang mthun pa'i 'phags pa'i bden pa bzhi rtogs par 'gyur ba'i chos bshad pa mdzad de/_de thos nas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_
[\[61a.3\]]de rnams kyis bden pa mthong nas lan gsum du ched du brjod pas ched du brjod pa/_btsun pa 'di lta bu ni bdag cag la mas ma bgyis te/_phas ma lags/_rgyal pos ma lags/_lha rnams kyis ma lags/_sngon gyi 'das pas ma lags/_dge sbyong dang 
[\[61a.4\]]bram zes ma lags/_sdug pas ma lags/_rang gi skye bo dang gnyen gyi tshogs kyis ma lags pa gang lags pa bdag cag la mdzad de/_bdag cag gis dge ba'i bshes gnyen bcom ldan 'das la brten nas sems can dmyal ba dang /_dud 'gro dang /_yi 
[\[61a.5\]]dgas rnams kyi gnas nas ni rkang pa drangs/_lha dang mi rnams su ni rab tu bkod/_'khor ba las ni ring du mdzad/_thog ma med pa nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon 
[\[61a.6\]]sum du bgyis te/_btsun pa bdag cag ni 'phags so/_/mngon par 'phags so/_/de lta bas na bdag cag ni bcom ldan 'das dang /_chos dang /_dge slong gi dge 'dun la skyabs su mchi lags kyis/_bdag cag dge bsnyen du gzung du gsol/_deng 
[\[61a.7\]]slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo ku sha'i grong khyer gang na bar 'dong ngo /_/btsun pa bka' bzhin 'tshal 
[\[61b\]]
[\[61b.1\]]zhes tshe dang ldan pa kun dga' bos bcom ldan 'das kyi ltar mnyan to/_/de nas bcom ldan 'das grong khyer sdig can du ma bzhud par ku sha'i grong khyer gang na bar rgyu zhing gshegs te/_rim gyis rgyu zhing gshegs pa dang ku sha'i grong khyer du byon nas/_de nas 
[\[61b.2\]]bcom ldan 'das kyis tshe dang ldan pa kun dga' bo la bka' stsal pa/_kun dga' bo ku sha'i grong khyer 'dir shing sA la zung gi bar du ring po mi thogs pa kho nar de bzhin gshegs pa yongs su mya ngan las 'da' bar 'gyur ro//_//sdom la/_ste'u dang 
[\[61b.3\]]lhas bltas lum bi ni/_/ser skya dang ni shing 'da' dang /_/gser thub zhing pa chos gos dang /_/khrus dang bya can bcu tshogs yin/_/bcom ldan 'das sgra ngan na sgra ngan rnams kyi grong rdal khra bo 'dul na bzhugs so/_/de nas bcom ldan 'das kyis dge 
[\[61b.4\]]slong rnams la bka' stsal pa/_dge slong dag ngas zag pa zad pa shes shing mthong nas gsungs te/_rgyas par yang dag par ldan pa'i lung las phung po'i le'u las ste'u lta bu'i mdo 'byung ba yin no/_/lhas bltas su byon nas der tshe dang ldan pa kun dga' 
[\[61b.5\]]bo la 'di skad ces bka' stsal to/_/kun dga' bo lhas bltas 'dir shAkya shin tu blo gsal btsas te 'di nyid du chen por gyur to/_/lum bi nir gshegs nas de na tshe dang ldan pa kun dga' bo la bka' stsal pa/_kun dga' bo lum bi ni'i tshal 'di rang btsas nas 
[\[61b.6\]]ring po ma lon zhing sus kyang ma blangs par gom pa bdun bor nas ngas phyogs bzhir bltas te nga'i srid pa'i skye ba'i mtha' ni 'di yin no zhes tshig tu smras so/_/ser skye'i gnas su byon nas der tshe dang ldan pa kun dga' bo la bka' stsal pa/_kun dga' bo ser skya'i 
[\[61b.7\]]gnas 'dir rgyal po zas gtsang btsas te 'di nyid du chen por gyur to/_/shing bal gyi 'da' ba can du byon nas/_de nas bcom ldan 'das kyis dge slong rnams la bka' stsal pa/_dge slong dag chos bzhin ma yin pa dang /_chos kyi 'khor bshad kyis de legs 
[\[62a\]]
[\[62a.1\]]par rab tu nyon la yid la zung shig dang bshad do/_/chos ma yin pa'i 'khor gang zhe na/_'khor gang zhig 'dun pas 'gro ba dang /_zhe sdang dang /_gti mug dang /_'jigs pas 'gro ba ste/_'di ni chos ma yin pa'i 'khor zhes bya'o/_/
[\[62a.2\]]chos kyi 'khor gang zhe na/_'khor gang zhig 'dun pas 'gro ba ma yin/_zhe sdang gis ma yin/_gti mug gis ma yin/_'jigs pas 'gro ba ma yin pa ste/_'di ni chos kyi 'khor ces bya'o/_/dge slong dag ngas khyed la chos ma yin pa dang /_chos kyi 
[\[62a.3\]]'khor ngas bshad do zhes gang gsungs pa bshad pa ni de yin no/_/mtshams can gyi grong du byon nas/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo mtshams can gyi grong 'dir yang dag par rdzogs pa'i sangs rgyas 
[\[62a.4\]]gser thub bltams te/_'di nyid du yongs su mya ngan las 'das so/_/zhing pa'i grong khyer du byon nas/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo nga byang chub sems dpar gyur pa na zhing pa'i grong 'dir yab zas 
[\[62a.5\]]gtsang gi las kyi mtha' rnams la bltas nas shing 'dzam bu'i grib ma la zag pa med pa dang 'dra ba bsam gtan dang po la snyoms par zhugs so/_/phyogs gzhan zhig na yang tshe dang ldan pa kun dga' bo la bka' stsal pa/_kun dga' bo phyogs 'dir yang dag par rdzogs 
[\[62a.6\]]pa'i sangs rgyas gser thub kyi na bza' chos gos brkyang ba yin no/_/khrus kyi grong du byon nas/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khrus kyi grong 'dir yang dag par rdzogs pa'i sangs rgyas gser thub kyis 
[\[62a.7\]]khrus mdzad pas de bas na 'di'i ming khrus kyi grong khrus kyi grong zhes bya bar grags so/_/bye ma can du byon nas bye ma can du shing 'dzeg gi shing lta bu'i mdo'i lam gyi tshogs rgyas par bsdus so//_//sdom la/_'dod pa mthun dang shas che dang /_/lo ma bdun dang 
[\[62b\]]
[\[62b.1\]]'char ka dang /_/mnyan yod gdu bu sa can dang /_/seng ge'i grong dang grong gsar dang /_/grong khyer dang ni khre'u brtsegs/_/phyi ma n+ya gro d+ha grong ste/_/grong khyer de dag bcu gnyis gsungs/_/bcom ldan 'das 'dod pa mthun pa na 'dod pa mthun pa'i nags khrod 
[\[62b.2\]]na bzhugs so/_/de nas bcom ldan 'das kyis dge slong rnams la bka' stsal pa/_dge slong dag nga zla ba gsum po 'di la nang du yang dag 'jog par bzhed kyis/_nga la bsod snyoms stobs pa dang /[ {]bcwa [,]bco [}]lnga pa'i gso sbyong de nyid ma gtogs par dge slong su yang ma 
[\[62b.3\]]'ong shig_/bcom ldan 'das zla ba gsum po de la nang du yang dag 'jog la zhugs nas bsod snyoms stobs pa'i dge slong dang /[ {]bcwa [,]bco [}]lnga pa'i gso sbyong de nyid ma gtogs par dge slong su yang der mi 'gro'o/_/de nas bcom ldan 'das kyis zla ba gsum po de kho na 'das 
[\[62b.4\]]nas dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag khyed la gal te gzhan mu stegs can dang kun du rgyu rnams nye bar lhags nas 'di skad ces 'dri ste/_
[\[62b.5\]]dge sbyong gau ta ma gnas pa gang zhig gis zla ba gsum po 'di la nang du yang dag bzhag par gyur ces 'dri na/_de skad ces dris pa la dbugs rngub pa dang 'byung bas bzhugs so zhes brjod par bya'o/_/de ci'i phyir zhe na/_dge slong dag nga ni zla ba gsum po 'di la dbugs 
[\[62b.6\]]rngub pa dang dbugs 'byung ba dran pa'i gnas pas nang du yang dag bzhag ste/_ngas dran bzhin du dbugs brngubs na yang dran bzhin du brngubs so snyam du yang dag pa ji lta ba bzhin du rab tu shes so/_/dran bzhin du dbugs phyung na yang dran bzhin du dbugs phyung ngo snyam du yang dag 
[\[62b.7\]]pa ji lta ba bzhin du rab tu shes so/_/ring po dang thung ngu dang /_lus thams cad yang dag par myong nas dbugs brngubs na lus thams cad yang dag par myong nas dbugs brngubs so snyam du yang dag pa ji lta ba bzhin du rab tu shes so/_/lus thams cad yang dag par myong 
[\[63a\]]
[\[63a.1\]]nas dbugs phyung na yang lus thams cad yang dag par myong nas dbugs phyung ngo snyam du yang dag pa ji lta ba bzhin du rab tu shes so/_/lus kyi 'du byed shin tu sbyangs nas dbugs brngubs pa dang /_lus kyi 'du byed shin tu sbyangs nas dbugs phyung na 
[\[63a.2\]]yang dbugs phyung ngo dbugs brngubs so snyam du yang dag pa ji lta ba bzhin du rab tu shes so zhes bya ba nas/_'gog par rjes su lta zhing dbugs phyung ngo snyam du yang dag pa ji lta ba bzhin du rab tu shes so zhes bya ba'i bar gong ma bzhin du'o/_/dge slong dag de la nga 'di snyam du 
[\[63a.3\]]sems te/_bdag gis gnas pa rags pa mngon par 'dus byas shing bsams kyis ma la bdag gis gnas pa de nyid las yang dag par 'das te bor nas ches phra ba 'dis lan mang du gnas par bya'o snyam nas/_ngas gnas pa de nyid las yang dag par 'da' bar bya ba'i 
[\[63a.4\]]phyir bor nas gnas pa ches phra ba 'dis lan mang du gnas so/_/de nas lha gsum zhig nga gang na ba der 'ongs te phyin nas lha gcig ni 'di skad ces/_dge sbyong gau ta ma nongs so zhes zer ro/_/gnyis pa ni 'di skad ces 'di nongs pa ni ma yin te/_'on kyang nongs par 
[\[63a.5\]]mdzad pa yin no zhes zer ro/_/lha gsum pa ni 'di skad ces nongs pa yang ma yin nongs par mdzad pa yang ma yin te/_'on kyang dgra bcom pa rnams kyi gnas pa ni 'di lta bur zhi ba kho na yin no zhes zer ro/_/dge slong dag gang yang dag par smra ba na 'phags pa'i 
[\[63a.6\]]gnas pa dang /_lha'i gnas pa dang /_tshangs pa'i gnas pa dang /_mi slob pa'i gnas pa zhes bya bar smra bar 'gyur ba gang yin pa de ni de bzhin gshegs pa'i gnas pa yin te/_slob pa'i gang zag rnams ma thob pa thob par bya ba dang /_ma rtogs pa rtogs par 
[\[63a.7\]]bya ba dang /_mngon sum du ma byas pa mngon sum du bya ba'i phyir zhugs pa yin/_mi slob pa'i gang zag rnams mthong ba'i chos kho na la bde bar gnas par bya ba'i phyir zhugs pa yin no/_/de yang dag par smra ba na dbugs rngub pa dang /_dbugs 'byung ba'i dran 
[\[63b\]]
[\[63b.1\]]pas gnas pa smra bar 'gyur ro/_/de ci'i phyir zhe na/_dge slong dag dbugs rngub pa dang /_'byung ba dran pas gnas pa ni 'phags pa'i gnas pa dang zhes bya ba nas/_mi slob pa rnams mthong ba'i chos la bde bar gnas pa'i phyir zhugs pa yin no zhes 
[\[63b.2\]]bya ba'i bar gong ma bzhin du'o/_/bcom ldan 'das ko sa la nas ljongs rgyu zhing gshegs pa na 'dod pa mthun par byon nas/_'dod pa mthun pa na 'dod pa mthun pa'i nags khrod na bzhugs so/_/de'i tshe bram ze pad ma'i snying po zhes bya ba la ko sa la'i rgyal po 
[\[63b.3\]]gsal rgyal gyis dpya rgyu rtswa dang /_shing dang /_chur bcas par bram ze'i sbyin gtong du byin nas shas chen po rgyas pa la longs spyod do/_/bram ze pad ma'i snying po'i slob ma bram ze'i khye'u ma sdug ces bya ba mang du thos pa/_tshig gsal ba/_thags thogs med par smra 
[\[63b.4\]]ba zhig yod de/_bram ze pad ma'i snying po'i bram ze'i khye'u lnga brgya la bram ze rnams kyi gsang tshig 'don du 'jug go/_/bram ze pad ma'i snying pos dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas khyim 
[\[63b.5\]]nas khyim med par rab tu byung ba de bla na med pa yang dag par rdzogs pa'i byang chub tu mngon par rdzogs par sangs rgyas nas shes ldan gau ta ma de'i dge ba dang /_grags pa dang /_sgra dang /_tshigs su bcad pa rgya chen po 'di lta bu 'di phyogs dang phyogs mtshams su 
[\[63b.6\]]grags te 'di ltar bcom ldan 'das gau ta ma de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi 
[\[63b.7\]]rnams kyi ston pa/_sangs rgyas bcom ldan 'das de ni 'jig rten lha dang bcas/_bdud dang bcas/_tshangs pa dang bcas/_dge sbyong dang bram ze'i skye dgu dang bcas/_lha dang mi'i skye dgu dang bcas pa 'di la mthong ba'i chos kho na la rang nyid kyis mngon par shes pas mngon 
[\[64a\]]
[\[64a.1\]]sum du byas te bsgrubs nas ni nga'i zag pa zad do/_/tshangs par spyod pa la bsten to/_/bya ba byas so/_/'di las srid pa gzhan mi shes so/_/zhes go bar byed pa de gsang tshig las kyang 'byung ste/_skyes bu chen po'i mtshan sum bcu rtsa gnyis po de dag 
[\[64a.2\]]dang ldan pa'i skyes bu chen po'i 'gro ba ni gnyis las gzhan du mi 'gyur te/_gal te khyim na gnas na ni 'khor los sgyur ba'i rgyal po mtha' bzhir rnam par rgyal ba chos dang ldan pa chos kyi rgyal po rin po che sna bdun dang ldan par 'gyur te/_de'i rin po che sna bdun ni 'di lta bu 
[\[64a.3\]]dag yin te/_'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che nyid yin no/_/de la yang bu dpa' ba/_rtul phod pa/_yan 
[\[64a.4\]]lag mchog gi gzugs dang ldan pa/_pha rol gyi sde rab tu 'joms pa stong yang tshang bar 'byung bar 'gyur zhing de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med cing mtshon gyis bda' ba med la chos dang mthun zhing snyoms 
[\[64a.5\]]pas legs par phab ste gnas par 'gyur ro/_/gal te skra dang kha spu bregs nas gos ngur smrig bgos te/_dad pa yang dag pa kho nas khyim nas khyim med par rab tu byung na ni de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten 
[\[64a.6\]]du sgra rnam par grags par 'gyur ba de ko sa lar ljongs rgyu zhing gshegs pa na 'dod pa mthun par byon nas/_'dod pa mthun pa na 'dod pa mthun pa'i nags khrod na bzhugs so zhes thos so/_/thos nas kyang bram ze'i khye'u ma sdug la smras pa/_ma sdug shes sam/_kho bos 
[\[64a.7\]]dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung nas zhes bya ba nas/_tshangs par spyod pa rab tu ston to zhes bya ba'i bar du ste/_kho bos de gsang tshig dag las bton pa 
[\[64b\]]
[\[64b.1\]]skyes bu chen po'i mtshan sum bcu rtsa gnyis po de dag dang ldan pa'i skyes bu chen po'i 'gro ba ni gnyis las gzhan du mi 'gyur te/_gal te khyim na gnas na ni 'khor los sgyur ba'i rgyal po mtha' bzhir rnam par rgyal ba chos dang ldan pa chos kyi rgyal po zhes bya ba nas/_'jig 
[\[64b.2\]]rten du sgra rnam par grags par 'gyur ro zhes bya ba'i bar du ste/_de ko sa la nas ljongs rgyu zhing gshegs pa na 'dod pa mthun par byon nas/_'dod pa mthun pa na 'dod pa mthun pa'i nags khrod na bzhugs so zhes thos kyis bram ze'i khye'u tshur/_khyod shes ldan gau ta ma 
[\[64b.3\]]gang na ba der song shig dang /_phyin nas ji ga shes ldan gau ta ma de'i dge ba dang /_grags pa dang /_sgra dang /_tshigs su bcad pa rgya chen po phyogs dang phyogs mtshams su ji ltar grags pa de kho na bzhin yin nam ma yin pa dang /_de'i mtshan rnams grags pa yang 
[\[64b.4\]]dag pa yin nam ma yin pa rang nyid kyis rab tu shes par 'gyur grang /_bram ze'i khye'u ma sdug gis bram ze pad ma'i snying po'i ltar mnyan nas shas che ba'i bram ze rgan rabs rgan rabs mang po dang lhan cig tu shas che ba nas byung nas/_bcom ldan 'das gang na ba der 
[\[64b.5\]]dong ste lhags nas phyogs gcig tu 'dug go/_/de nas shas che ba'i bram ze rgan rabs rgan rabs rnams bcom ldan 'das dang lhan cig mngon du yang dag par dga' bar 'gyur ba dang yang dag par mgu bar 'gyur ba'i gtam sna tshogs byas te phyogs gcig tu 'dug go/_/
[\[64b.6\]]phyogs gcig tu 'dug nas bcom ldan 'das kyis shas che ba'i bram ze rgan rabs rgan rabs rnams la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu 
[\[64b.7\]]dga' bar mdzad de/_bcom ldan 'das shas che ba'i bram ze rgan rabs rgan rabs rnams la chos dang ldan pa'i gtam gsung ba na bram ze'i khye'u ma sdug mchil lham dang bcas pas 'chag cing glo bur du gtam dag gleng bar byed la/_gtam mthar phyin par mi sdod par ma 
[\[65a\]]
[\[65a.1\]]gus pas snyems shing bzlogs par sems so/_/de nas bcom ldan 'das kyis bram ze'i khye'u ma sdug la 'di skad ces bka' stsal to/_/bram ze'i khye'u khyod bram ze gsum rig pa rnams dang lhan cig glo bur gyi gtam de lta bu smra'am/_kye dge 
[\[65a.2\]]sbyong gau ta ma gtam ji lta bu zhig ji ltar de bzhin gshegs pa shas che ba'i bram ze rgan rabs rgan rabs rnams la chos dang ldan pa'i gtam gsung ba na khyod mchil lham dang bcas pas 'chag cing glo bur du gtam dag gleng bar byed la/_gtam mthar phyin par mi sdod par 
[\[65a.3\]]ma gus pas snyems shing slar bzlogs par sems pa lta bu'o/_/kye gau ta ma bram ze 'gro ba rnams ni bram ze 'gro ba rnams dang /_'greng ba rnams ni 'greng ba rnams dang /_'dug pa rnams ni 'dug pa rnams dang /_nyal ba rnams ni nyal ba rnams dang /_phan tshun legs 
[\[65a.4\]]par smra'i/_dge sbyong mgo reg nag po'i rtsa lag pho reng gang dag yin pa de dag dang ni kho bo lhan cig tu 'di lta bu'i glo bur gyi gtam gleng du rung ste/_dper na da ltar shes ldan gau ta ma dang gleng ba bzhin no/_/bram ze'i khye'u khyod don du gnyer ba la zhugs nas 'dir 'ongs 
[\[65a.5\]]na de lta bu ni bsnyen bkur ma byas pa las gzhan la med par bram ze'i khye'u ma sdug ni bla ma'i tshogs dag la bsnyen bkur ma byas pa zhig yin pa lta/_de nas bcom ldan 'das kyis bram ze'i khye'u ma sdug la/_bkur sti med pa'i tshig gis spyos pa na khros 'khrugs nang zhing 
[\[65a.6\]]yid ma rangs nas bcom ldan 'das la kha bya bar 'dod/_spobs par 'dod/_brtsad par 'dod de/_'di tsam gyis dge sbyong gau ta ma la kha bya ba dang /_spobs pa dang /_brtsad pa dang /_dran par byas par 'gyur ro snyam du rig nas bcom ldan 'das la 'di skad 
[\[65a.7\]]ces gsol to/_/kye gau ta ma shAkya 'di dag ni da byung kho na yin te/_da byung gi rigs yin pas bram ze rnams la bla ma dang ri mo dang /_mchod pa mi byed do/_/ci bram ze'i khye'u khyod la shAkya rnams kyis gnod pa cung zad byas sam/_kye gau ta ma dus gcig 
[\[65b\]]
[\[65b.1\]]cig na bdag nyid dang mkhan po'i bya ba zhig la grong khyer ser skya'i gzhir rkang pas phyin pa na de na bdag la shAkya rnams dang shAkya mo rnams khang [{]bzangs kyi [,]bzang gi [}]steng du song nas mdzub ker gyis ston par byed de/_e ma'o bram ze pad ma'i snying po'i slob ma bram ze'i khye'u ma sdug 
[\[65b.2\]]yin no/_/bram ze pad ma'i snying po'i slob ma bram ze'i khye'u ma sdug yin no/_/zhes de dag bdag la mdzub ker kho nas ston par byed kyi bdag la bkur sti dang /_bla ma dang /_ri mo dang /_mchod pa ni mi byed do/_/bram ze'i khye'u re zhig bye'u khug rta yang rang 
[\[65b.3\]]gi tshang na 'dug nas ji skad 'dod par skad 'byin na shAkya rnams lta smos kyang ci dgos/_bram ze'i khye'u 'di lta ste grong khyer ser skya'i gzhi 'di na shAkya rnams kyi rang gi yin no/_/kye gau ta ma rigs ni 'di bzhi ste/_bram ze dang rgyal rigs dang rje'u rigs dang dmangs 
[\[65b.4\]]rigs so/_/kye gau ta ma rigs bzhi po 'di dag ni bram ze rnams la bkur sti byed/_bla mar byed/_ri mor byed mchod par byed do/_/'on kyang shAkya 'di dag ni da byung kho na yin te/_da byung gi rigs yin pas bram ze rnams la bkur sti dang bla mar mi byed/_ri mor mi byed/_
[\[65b.5\]]mchod par mi byed do/_/de nas bcom ldan 'das 'di snyam du dgongs te/_kye ma bram ze'i khye'u ma sdug 'di shAkya rnams la e ma'o shAkya rnams ni da byung yin no/_/e ma'o shAkya rnams ni da byung gi rigs yin pas shes da byung yin par ha cang kha zer bas/_ma langs 
[\[65b.6\]]'di'i sngon gyi rigs brgyud pa btsal lo snyam nas/_bcom ldan 'das kyis bram ze'i khye'u ma sdug gi sngon gyi rigs brgyud pa btsal ba dang /_bram ze'i khye'u ma sdug ni shAkya rnams kyi bran mo'i bur gyur la/_shAkya rnams ni de'i jo bo'i bur gyur par gzigs so/_/de 
[\[65b.7\]]nas bcom ldan 'das kyis bram ze'i khye'u ma sdug la 'di skad ces bka' stsal to/_/bram ze'i khye'u khyod kyi rigs ci yin/_gau ta ma mig mi 'dzums kyi bu'o/_/bram ze'i khye'u 'di nas ngas khyod kyi sngon gyi rigs brgyud pa btsal na khyod ni shAkya rnams kyi bran mo'i bur gyur 
[\[66a\]]
[\[66a.1\]]par mthong ngo /_/de nas shas che ba'i bram ze rgan rabs rgan rabs rnams kyis bcom ldan 'das la 'di skad ces gsol to/_/kye gau ta ma khyod bram ze'i khye'u ma sdug la bran mo'i bu zhes tshig tu ma gsung shig_/de ci'i slad du zhe na/_
[\[66a.2\]]bram ze'i khye'u ma sdug ni mang du thos pa/_tshig gsal ba/_thags thogs med par smra ba ste/_bram ze'i khye'u ma sdug gis gzhi 'di la shes ldan gau ta ma la chos dang mthun pas lan gdab par rngo thog go/_/bram ze dag gal te khyed cag 'di snyam du bram ze'i khye'u ma sdug 
[\[66a.3\]]nga la chos dang mthun pas lan ldon nus so snyam du sems na/_khyed cag cang mi smra bar bram ze'i khye'u ma sdug gzhi 'di la nga la chos dang mthun pas lan 'debs su chug shig_/bram ze dag khyed cag gal te 'di snyam du bram ze'i khye'u ma sdug gzhi 'di la nga la chos dang mthun 
[\[66a.4\]]pas lan 'debs mi nus so snyam du sems na/_bram ze'i khye'u ma sdug cang ma smra bar khyed kyis gzhi 'di la nga la chos dang mthun pas lan thob shig_/kye gau ta ma bram ze'i khye'u ma sdug nyid mang du thos pa/_tshig gsal ba/_thags thogs med par smra ba lags 
[\[66a.5\]]te/_bram ze'i khye'u ma sdug gis gzhi 'di la shes ldan gau ta ma la chos dang mthun pas lan gdab par rngo thog gi gzhan gyis ni ma lags so/_/de nas bcom ldan 'das kyis bram ze'i khye'u ma sdug la 'di skad ces bka' stsal to/_/bram ze'i khye'u sngon byung ba rgyal po bu ram 
[\[66a.6\]]shing skyes zhes bya ba zhig byung ste/_rgyal po bu ram shing skyes la bu bzhi yod pa skar mda'i gdong dang /_lag rna dang /_glang po che'i thal gong dang /_rkang rgyan ldan no/_/rgyal po bu ram shing skyes des nyes pa 'ga' zhig gi phyir spyugs nas de dag rang rang gi sring mo khrid de 
[\[66a.7\]]yul 'khor gzhan dang /_yul gzhan du dong nas rim gyis gangs can gyi phyogs chu bo skal ldan shing rta'i 'gram na zhes bya ba nas/_khye'u dang bu mo dag btsas so zhes bya ba'i bar du'o/_/de nas rgyal po bu ram shing skyes kyis blon po rnams la smras pa/_kye grong pa dag 
[\[66b\]]
[\[66b.1\]]gzhon nu rnams de ltar byed phod dam/_lha rngo thog lags so/_/de nas rgyal po bu ram shing skyes ro stod bstod nas lag pa g.yas pa brkyang ste ched du brjod pas ched du brjod pa/_kye ma'o gzhon nu rnams kyis phod do/_/zhes sems can dbang che bar grags pas 
[\[66b.2\]]gzhon nu rnams kyis phod do zhes tshig tu smras pas shAkya shAkya zhes bya bar grags so/_/bram ze'i khye'u khyod kyis shAkya rnams de las skyes pas mgo 'dzugs pa de yin pa dang /_de dag gi rigs rgyud de yin par cung zad thos sam/_gau ta ma bdag gis shAkya rnams de las 
[\[66b.3\]]skyes pas mgo 'dzugs pa de yin pa dang /_de dag gi rigs rgyud de yin par thos so/_/bram ze'i khye'u rgyal po bu ram shing skyes kyi bran mo sdo phod ma zhes bya ba gzugs bzang ba blta na sdug pa/_mdzes pa zhig yod pa dang /_drang srong gdol ba'i rigs shig dang lhan 
[\[66b.4\]]cig 'dus nas de gnyis 'dus pa las khye'u zhig btsas so/_/gzhon nu btsas ma thag tu tshig tu yum re zhig bdag dril phyi dang bkru ba gyis la mi gtsang ba las thar bar gyis shig ces smras so/_/de'i tshe na sha za rnams kyi ming mig 'dzums kyi bu zhes bya ba la gzhon nu 
[\[66b.5\]]btsas ma thag tu tshig tu yum bdag re zhig dril phyi dang bkru ba gyis la mi gtsang ba las thar bar gyis shig ces smras pa dang /_kye ma'o mig 'dzums kyi bu zhig skyes so zhes mig 'dzums kyi bu mig 'dzums kyi bu zhes bya bar grags so/_/bram ze'i khye'u khyod kyis mig 'dzums 
[\[66b.6\]]kyi bu rnams de las skyes pas mgo 'dzugs pa de yin pa dang /_de dag gi rigs rgyud de yin par cung zad thos sam/_de skad ces bka' stsal pa dang /_bram ze'i khye'u ma sdug cang mi smra'o/_/lan gnyis lan gsum du yang bcom ldan 'das kyis bram ze'i khye'u ma sdug la 
[\[66b.7\]]'di skad ces bka' stsal to/_/bram ze'i khye'u khyod kyis mig 'dzums kyi bu rnams de las skyes pas mgo 'dzugs pa de yin pa dang de dag gi rigs rgyud de yin par cung zad thos sam/_lan gnyis lan gsum du yang bram ze'i khye'u ma sdug cang mi smra'o/_/de nas gnod sbyin lag na 
[\[67a\]]
[\[67a.1\]]rdo rje rdo rje 'bar ba/_rab tu 'bar ba/_kun du rab tu 'bar ba/_me lce gcig tu gyur cing 'bar ba bram ze'i khye'u ma sdug gi mgo bo'i steng na 'dzin cing /_gal te bram ze'i khye'u ma sdug la bcom ldan 'das kyis lan gsum gyi bar du rma ba rmas pa 
[\[67a.2\]]las rna la gzon cing lan ma gsol bar gyur na/_rdo rje 'bar ba rab tu 'bar ba kun du rab tu 'bar ba me lce gcig tu gyur cing 'bar ba 'dis spyi bo tshal pa bdun du dgas par bya'o snyam pa dang /_gnod sbyin lag na rdo rje de bcom ldan 'das kyis gzigs nas/_sangs 
[\[67a.3\]]rgyas kyi mthus bram ze ma sdug gis kyang mthong ngo /_/de nas bram ze ma sdug sngangs skrag bred cing spu zing zhes byed nas bcom ldan 'das la 'di skad ces gsol to/_/kye gau ta ma mig 'dzums kyi bu rnams de las skyes pas mgo 'dzugs pa de lags pa dang /_de dag gi 
[\[67a.4\]]rigs rgyud de lags par bdag gis thos lags so/_/de nas shas che ba'i bram ze rgan rabs rgan rabs rnams 'di snyam du sems te/_btsun pa gau ta mas 'di skad ces/_bram ze'i khye'u ma sdug ni shAkya rnams kyi bran mo'i bu nyid yin la shAkya rnams ni de'i jo bo'i bu 
[\[67a.5\]]yin no/_/zhes gsungs pa gang yin pa bden na bdag cag shes ldan gau ta mas gsungs pa la yid ma ches par zad do snyam mo/_/de nas bcom ldan 'das kyis shas che ba'i bram ze rgan rabs rgan rabs rnams la 'di skad ces bka' stsal to/_/khyed cag bram ze'i khye'u 
[\[67a.6\]]ma sdug la bran mo'i bu zhes ha cang tshig tu ma smra shig_/de ci'i phyir zhe na/_'di de'i tshe drang srong rdzu 'phrul che ba mthu che ba zhig tu gyur pa las rgyal po bu ram shing skyes kyis nyes pa 'ga' kho na'i phyir bram ze'i chad pas bcad do/_/bram ze'i chad pas bcad pa dang /_phyis rgyal po 
[\[67a.7\]]bu ram shing skyes 'jigs skrag bred spu zing zhes byed nas lag pa g.yon pas bu mo chen mo rgyan thams cad kyis brgyan pa bzung /_lag pa g.yas pas gser gyi bya ma bum thogs te/_drang srong de la chung mar byin na drang srong gis de ma blangs so/_/de nas bcom ldan 'das kyis 
[\[67b\]]
[\[67b.1\]]bram ze'i khye'u ma sdug la bran mo'i bu yin no zhes bka' stsal pas zhum zhum por gyur nas phrag pa bcum mgo smad de spobs pa med cing gtad khong du chud nas cang mi smra bar gyur to/_/de nas bcom ldan 'das 'di snyam du dgongs te/_bram ze'i khye'u ma sdug 'di 
[\[67b.2\]]bran mo'i bu yin no zhes ngas tshig tu smras pas zhum zhum por gyur nas phrag pa bcum mgo smad de spobs pa med cing gtad khong du chud nas cang mi smra bar gyur gyis ma la ngas 'di la phyi nas gtam 'dre bar bya'o snyam du dgongs nas bram ze'i khye'u ma sdug la 'di skad ces bka' 
[\[67b.3\]]stsal to/_/bram ze'i khye'u dper na rgyal rigs gzhon nu dang bram ze'i bu mo lhan cig 'dus par gyur te de gnyis lhan cig 'dus pa las khye'u zhig btsas na/_de bram ze rnams las stan nam chu'am gsang tshig gam gdon pa 'thob bam/_kye gau ta ma 'thob lags 
[\[67b.4\]]so/_/de la rgyal rigs rnams kyis rgyal rigs kyi dbang bskur bas dbang skur ram/_kye gau ta ma dbang skur lags te/_de ci'i slad du zhe na/_spun gyi bu lags pas rgyal rigs rnams kyis tsha bo dbang skur lags so/_/bram ze'i khye'u dper na bram ze gzhon nu dang 
[\[67b.5\]]rgyal rigs kyi bu mo lhan cig 'dus par gyur la de gnyis lhan cig 'dus pa las khye'u zhig btsas na/_de bram ze rnams las stan nam chu'am gsang tshig gam/_gdon pa 'thob bam/_kye gau ta ma 'thob lags so/_/de la rgyal rigs kyis dbang bskur bas dbang skur 
[\[67b.6\]]ram/_kye gau ta ma dbang skur lags te/_de ci'i slad du zhe na/_tsha bo lags pa'i slad du rgyal rigs rnams kyis tsha bo dbang skur lags so/_/bram ze'i khye'u dper na rgyal rigs gzhon nu rgyal rigs dag gis nyes pa 'ga' kho na'i phyir spyugs bar gyur na/_de bram ze 
[\[67b.7\]]rnams las stan nam chu'am gsang tshig gam/_gdon pa 'thob ba bam/_kye gau ta ma 'thob lags so/_/de la rgyal rigs kyi dbang bskur bas dbang skur ram/_kye gau ta ma dbang skur te/_de ci'i slad du zhe na/_phu nu bo lags pa'i slad du rgyal rigs rnams kyis phu nu bo dbang 
[\[68a\]]
[\[68a.1\]]skur lags so/_/bram ze'i khye'u dper na bram ze'i gzhon nu bram ze rnams kyis nyes pa 'ga' kho na'i phyir spyugs par gyur na/_des bram ze rnams las stan nam chu'am gsang tshig gam gdon pa 'thob bam/_kye gau ta ma mi 'thob lags so/_/
[\[68a.2\]]de rgyal rigs rnams kyis rgyal rigs kyi dbang bskur bas dbang skur ram/_kye gau ta ma dbang mi skur te/_de ci'i slad du zhe na/_bram ze gdol pa lags pa'i slad du rgyal rigs rnams bram ze gdol pa la dbang mi skur lags so/_/bram ze'i khye'u de ltar na rus dang rigs dang 
[\[68a.3\]]gnad kyis rgyal rigs kyi rigs mchog yin gyi/_bram ze ni ma yin no bram ze'i khye'u tshangs pa mi mjed kyi bdag pos tshigs su bcad de smras pa/_rus dang 'brel pa gang yin pa'i/_/rgyal rigs rkang gnyis nang na btsun/_/lha dang mi rnams nang na yang /_/rig 
[\[68a.4\]]dang zhabs su ldan pa btsun/_/bram ze'i khye'u tshangs pa mi mjed kyi bdag po des tshigs su bcad de 'di skad ces/_rus dang 'brel pa gang yin pa'i/_/rgyal rigs rkang gnyis nang na btsun/_/lha dang mi rnams nang na yang /_/rig dang zhabs su ldan pa 
[\[68a.5\]]btsun/_/zhes smras pa ni legs par smras pa yin gyi nyes par smras pa ma yin/_legs par bsnyad pa yin gyi nyes par bsnyad pa ma yin no/_/de ci'i phyir zhe na/_bram ze'i khye'u nga yang 'di skad ces/_rus dang 'brel pa gang yin pa'i/_/rgyal rigs 
[\[68a.6\]]rkang gnyis nang na btsun/_/lha dang mi rnams nang na yang /_/rigs dang zhabs su ldan pa btsun/_/zhes gsung ngo /_/bram ze'i khye'u ji snyam du sems/_gang na bag ma len pa dang /_bag ma gtong ba yod pa de nas bram ze rnams kyis stan nam chu'am gsang tshig 
[\[68a.7\]]gam/_gdon pa 'thob bam/_kye gau ta ma gang na bag ma len pa dang /_bag ma gtong ba mchis pa de nas bram ze rnams kyis stan nam chab bam gsang tshig gam/_gdon pa 'thob lags so/_/bram ze'i khye'u gang na bag ma len pa dang /_bag ma gtong ba yod pa de na 
[\[68b\]]
[\[68b.1\]]rigs kyis snyems pa yang yod/_rus kyis snyems pa yang yod/_bram ze'i bu'i snyems pa yang yod do/_/bram ze'i khye'u sems can rigs kyi snyems pas rnam par bcings pa dang /_rus kyi snyems pas rnam par bcings pa dang /_bram ze'i bu'i snyems pas 
[\[68b.2\]]rnam par bcings pa ji snyed pa de dag rig pa dang zhabs su ldan pa bla na med pa 'di nyid mngon sum du ma byas pa mngon sum du bya ba'i skal ba med kyi bram ze'i bu rigs kyi snyems pa spangs rus kyi snyems pa spangs/_bram ze'i bu'i snyems pa spangs na de ltar na rig pa dang zhabs su ldan pa bla na med pa 
[\[68b.3\]]'di nyid mngon sum du ma byas pa mngon sum du byed par 'gyur ro/_/shes ldan gau ta ma la bdag gang sngon yang ma byung /_phyis kyang mi 'byung /_da ltar na yang ma mchis pa de lta bur dad pa lags kyi shes ldan gau ta mas bdag la ji ltar rig pa dang zhabs 'tshal bar 'gyur ba de ltar 
[\[68b.4\]]chos bshad du gsol/_bram ze'i khye'u de'i phyir legs par rab tu nyon la yid la zung shig dang bshad do/_/bram ze'i khye'u 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig 
[\[68b.5\]]rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs rgyas bcom ldan 'das 'jig rten du byung ste/_des chos bshad pa ni thog mar dge ba/_bar du dge ba tha mar dge ba/_don bzang po tshig 'bru bzang po ma 'dres pa yongs su rdzogs pa 
[\[68b.6\]]yongs su dag pa/_rnam par byang ba tshangs par spyod pa rab tu ston te/_chos de khyim bdag gam khyim bdag gi bus mnyan nas/_des chos de thos nas dad pa so sor rnyed do/_/dad pa so sor rnyed pa de dag dang ldan pas 'di la so sor yang dag par slob par byed de/_khyim gyi 
[\[68b.7\]]gnas ni nyam nga ba rdul dag gi gnas yin no/_/rab tu byung ba ni bla gab med pa yin na/_khyim pa khyim na gnas pa rnams kyis ji srid 'tsho'i bar du tshangs par spyod pa gcig tu sal gyis dag pa/_yongs su rdzogs pa yongs su dag pa rnam par byang ba 'di spyad par dka'/_
[\[69a\]]
[\[69a.1\]]ma la bdag gis skra dang kha spu bregs la gos ngur smrig bgos te dad pa yang dag pa kho nas khyim nas khyim med par rab tu byung ngo snyam nas de de bzhin rab tu byung nas tshul khrims la gnas pa yin te/_so sor thar pa'i sdom pas bsdams pa yin/_spyod 
[\[69a.2\]]pa dang spyod yul phun sum tshogs pas tha na kha na ma tho ba phra mo tsam la yang 'jigs par lta ba yin/_bslab pa'i gzhi rnams blangs te slob pa yin no/_/de srog gcod pa spangs nas srog gcod pa las slar log pa yin te chad pa spangs pa yin/_mtshon cha spangs pa yin/_'dzem pa dang snying 
[\[69a.3\]]rjer ldan pa yin/_sems can srog chags su gyur pa thams cad la chung ngu na srog chags grog sbur yan chad srog gcod pa las slar log pa yin no/_/de ma byin par len pa spangs nas ma byin par len pa las slar log pa yin te/_byin pa len pa yin byin pa 
[\[69a.4\]]la dga' ba yin/_sbyin pa lhug par gtong ba la dga' ba yin te rkun ma ma yin 'dod chen can ma yin/_gtsang ba yin/_bdag nyid bsrungs pas ma byin par len pa las slar log pa yin no/_/de mi tshangs par spyod pa spangs nas mi tshangs par spyod pa las 
[\[69a.5\]]slar log pa yin te/_tshangs par spyod pa yin/_spyod pa ngan pa spangs pas dag pa yin/_gtsang ba yin/_dri nga ba med pa yin/_'khrig pa dang bral ba yin/_smad rims kyi chos dang bral ba yin/_mi tshangs par spyod pa las slar log pa yin no/_/de [{]brdzun [,]rdzun [}]du smra ba 
[\[69a.6\]]spangs nas [{]brdzun [,]rdzun [}]du smra ba las slar log pa yin te/_bden pa smra ba yin/_bden pa la dga' ba yin/_mnyan par 'os pa yin/_yid ches pa yin/_brtan pa yin/_'jig rten la mi slu ba yin/[ {]brdzun [,]rdzun [}]du smra ba las slar log pa yin no/_/de phra ma spangs nas phra ma 
[\[69a.7\]]las slar log pa yin te/_de tshu bi dag las mnyan te de dag dbye ba'i phyir pha bi dag la smra ba ma yin/_pha bi dag las mnyan te de dag dang dbye ba'i phyir tshu bi dag la smra ba ma yin/_bye ba rnams sdums byed pa yin/_mthun pa rnams la gzengs stod pa yin/_mthun pa la 
[\[69b\]]
[\[69b.1\]]dga' ba yin/_mthun pa la mgu ba yin/_mthun par byed pa'i tshig smra ba yin/_phra ma las phyir log pa yin no/_/de tshig rtsub po spangs nas tshig rtsub po las phyir log pa yin te/_de gang la yang tshig gdug pa dang /_rtsub pa dang /_pha rol la mi snyan pa dang /_
[\[69b.2\]]pha rol spa 'gong bar byed pa dang /_skye bo mang po'i yid la mi 'thad pa dang /_skye bo mang po'i snying du mi sdug pa dang /_skye bo mang po mi dga' ba dang /_skye bo mang po'i yid du mi 'ong ba dang /_mnyam par bzhag pa ma yin pa dang mnyam par 'jog par 'gyur ba ma 
[\[69b.3\]]yin pa de lta bu'i tshig spangs pa yin/_mi tshugs pa dang /_rnar snyan pa dang /_snying tshim par byed pa dang /_dga' bar byed pa dang /_grong khyer ba dang /_snyan cing 'jebs pa dang /_rnam par gsal ba dang /_rnam par rig par byed pa dang /_mnyan par 'os 
[\[69b.4\]]pa dang /_mi rten pa dang /_'gal ba ma yin pa dang /_thug pa med pa dang /_skye bo mang po la sdug pa dang /_skye bo mang po mgu ba dang /_skye bo mang po dga' ba dang /_skye bo mang po'i yid du 'ong ba dang /_mnyam par bzhag pa dang mnyam par 'jog par 'gyur ba de lta 
[\[69b.5\]]bu'i tshig smra ba dang de tshig rtsub po spangs nas tshig rtsub po las slar log pa yin no/_/de tshig kyal pa spangs nas tshig kyal pa las slar log pa yin te/_de dus su smra ba yin/_yang dag par smra ba yin/_de kho na nyid smra ba yin/_don smra ba yin/_chos smra ba 
[\[69b.6\]]yin/_rtogs pa smra ba yin/_khong du chud par byed pa'i tshig smra ba yin te/_dus su dang 'dren ma ma yin pa dang gleng gzhi dang bcas pa dang /_dan rtags dang bcas pa dang /_chos dang don dang ldan pa yin te/_tshig kyal pa spangs nas tshig kyal pa las slar log pa yin 
[\[69b.7\]]no/_/de nyo tshong spangs nas nyo tshong las slar log pa yin te/_de gzhal lugs la g.yo byed pa dang /_srang la g.yo byed pa dang /_tshad la g.yo byed pa spangs nas gzhal lugs la g.yo byed pa dang /_srang la g.yo byed pa dang /_tshad la g.yo byed pa las slar log 
[\[70a\]]
[\[70a.1\]]pa yin no/_/de gsug len pa dang 'drid pa dang /_bsdigs nas rang gir byed pa spangs nas gsug len pa dang /_'drid pa dang /_bsdigs nas rang gir byed pa las slar log pa yin no/_/de gsad pa dang /_bcing ba dang /_gcad 
[\[70a.2\]]pa dang /_dbug pa dang /_brdeg pa'i bsam pa spangs nas gsod pa dang /_'ching ba dang /_gcod pa dang /_'bigs pa dang /_rdeg pa nyams su myong bar byed pa las slar log pa yin no/_/de 'od dang bud med can dang lhan cig tu nyal ba spangs nas 'od dang /_
[\[70a.3\]]bud med can dang lhan cig tu nyal ba las slar log pa yin no/_/de zhing gi gzhi dang /_khyim gyi gzhi dang /_tshong khang gi gzhi len pa spangs nas/_de zhing gi gzhi dang /_khyim gyi gzhi dang /_tshong khang gi gzhi len pa las slar log pa yin no/_/de glang po che 
[\[70a.4\]]dang /_rta dang /_ba lang dang /_lug dang /_bya gag dang /_phag len pa spangs nas/_de glang po che dang /_rta dang /_ba lang dang /_lug dang /_bya gag dang /_phag len pa las slar log pa yin no/_/de bran pho dang /_bran mo dang /_zho shas 'tsho ba len pa spangs nas/_bran 
[\[70a.5\]]pho dang /_bran mo dang /_zho shas 'tsho ba len pa las slar log pa yin no/_/de chung ma dang bu pho dang bu mo len pa spangs nas/_chung ma dang /_bu pho dang /_skyes pa dang /_khye'u dang /_bu mo len pa las slar log pa yin no/_/de gser dang dngul len pa spangs nas/_gser 
[\[70a.6\]]dang dngul len pa las slar log pa yin no/_/de 'bru ma nyams pa len pa spangs nas/_'bru ma nyams pa len pa las slar log pa yin no/_/de za gcig pa yin te/_nub mo'i spangs shing dus ma yin pa'i kha zas spangs pa yin/_dus su rgyu zhing dus su spyod pas sbyor ba la 
[\[70a.7\]]brtson pa yin/_de lus kyi bgo ba ran pas chog shes shing tshod zin pa yin/_bsod snyoms lto 'grangs kyis chog shes shing tshod zin pa yin no/_/de lus kyi bgo ba ran pas chog shes shing tshod zin pa yin zhing /_bsod snyoms lto 'grangs kyis chog shes shing tshod zin pa 
[\[70b\]]
[\[70b.1\]]yin pas gang dang gang du 'gro ba na lhung bzed dang bcas/_chos gos dang bcas pas 'gro'o/_/dper na 'dab chags bya gang dang gang du lding ba der 'dab ma dang chas/_gshog pa dang chas te lding ba de bzhin du de lus kyi bgo ba ran pas chog shes shing tshod zin pa 
[\[70b.2\]]yin/_bsod snyoms lto 'grangs kyis chog shes shing tshod zin pa yin no/_/de lus kyi bgo ba ran pas chog shes shing tshod zin pa yin zhing bsod snyoms lto 'grangs kyis chog shes shing tshod zin pa yin te/_ma sdug 'di ltar yang dge sbyong dang bram ze kha cig dad 
[\[70b.3\]]pas byin pa dag spyad nas sa bon gyi tshogs dang /_'byung po'i tshogs dang /_sna tshogs rtsom pa la sbyor bar brtson pas gnas pa 'di lta ste/_rtsa ba'i sa bon dang /_sdong bu'i sa bon dang /_thor to'i sa bon dang /_bkas pa'i sa bon dang /_lnga pa ni sa bon gyi sa bon nyid 
[\[70b.4\]]de/_dge sbyong dang /_bram ze rnams kyi sa bon gyi tshogs dang /_'byung po'i tshogs sna tshogs rtsom pa la sbyor bar brtson pa de lta bu las slar log pa yin no/_/ma sdug 'di ltar yang dge sbyong ngam bram ze kha cig dad pas byin pa dag spyad nas sogs 'jog sna tshogs rtsom 
[\[70b.5\]]pa la sbyor bar brtson pas gnas pa 'di lta ste/_zas kyi sogs 'jog dang /_skom gyi sogs 'jog dang /_dri'i sogs 'jog dang /_ro'i sogs 'jog dang /_lo ma'i sogs 'jog dang /_me tog gi sogs 'jog dang /_'bras bu'i sogs 'jog dang /_dge sbyong 
[\[70b.6\]]dang bram ze rnams kyi sogs 'jog sna tshogs rtsom pa la sbyor bar brtson pa de lta bu las slar log pa yin no//_//'dul ba gzhi/_bam po sum bcu rtsa gcig pa/_ma sdug 'di ltar yang dge sbyong dang bram ze kha cig dad pas byin pa dag spyad nas gnas mal mthon po dang /_
[\[70b.7\]]gnas mal chen po sna tshogs rtsom pa la sbyor bar brtson pas gnas par byed pa 'di lta ste/_stan dang /_khri dang /_khri snam bu can dang /_ras kyi snam bu can dang /_be'u ras kyis g.yogs pa dang /_ras yug chen gyis g.yogs pa dang /_ras khra bos g.yogs pa dang /_pa 
[\[71a\]]
[\[71a.1\]]le la'i ras kyis g.yogs pa dang /_glang po che'i 'thab stan dang /_rta'i 'thab stan dang /_ngos gcig bal las byas pa dang /_ngos gnyis ka bal las byas pa dang /_stod bal las byas pa dang /_rgyab bal las byas pa dang /_bal las 
[\[71a.2\]]byas pa dang /_ka ling ka'i gos kyi steng g.yogs pa dang /_g.yogs dang bcas pa'i gos dang /_phyogs gnyis su sngas dmar po las byas pa ste/_dge sbyong dang bram ze rnams kyi gnas mal mthon po dang /_gnas mal chen po rtsom pa la sbyor ba de lta bu las 
[\[71a.3\]]slar log pa yin no/_/ma sdug 'di ltar yang dge sbyong ngam bram ze kha cig dad pas byin pa dag spyad nas 'chang ba dang /_gzhag pa sna tshogs rtsom pa la sbyor bar brtson pas gnas pa 'di lta ste/_mnye ba dang /_bkru ba dang /_dril phyi dang /_me tog gi phreng ba dang /_
[\[71a.4\]]dri dang /_byug pa dang /_kha dog 'chang ba dang /_sen mo'i kha dog sgyur ba dang /_khar phye ma 'debs pa dang /_gdong gi byi dor dang /_me long la lta ba dang /_lag ngar brgyan pa dang /_gtsug tor 'ching ba dang /_gdugs kyi rtsa ba sbu bu can dang /_ral gri dang /_
[\[71a.5\]]rnga yab nor bu'i yu ba can dang /_mchil lham khra bo dang /_gos sar pa dang /_ras sar pa kha tshar can 'chang ba'i rang bzhin can dag ste/_dge sbyong dang bram ze rnams kyi gzhag pa dang 'chang ba sna tshogs rtsom pa la sbyor bar brtson pa de lta bu las slar log pa yin no/_/
[\[71a.6\]]ma sdug 'di ltar yang dge sbyong dang bram ze kha cig dad pas byin pa dag spyad nas ltad mo sna tshogs rtsom pa la sbyor bar brtson pas gnas pa 'di lta ste/_glang po ches 'gyed pa dang /_shing rtas 'gyed pa dang /_dpung bu chung gis 'gyed pa dang /_dbyug pas 'gyed pa dang /_
[\[71a.7\]]khu tshur gyis 'gyed pa dang /_gru mos 'gyed pa dang /_khyu mchog gis 'gyed pa dang /_ma hes 'gyed pa dang /_ra 'gyed pa dang /_lug 'gyed pa dang /_bya gag 'thab pa dang /_mchil pa 'thab pa dang /_'ur pa 'thab pa dang /_bya gag dang /_phug ron dang /_mchil pa 
[\[71b\]]
[\[71b.1\]]dang /_bud med 'thab pa dang /_skyes pa 'thab pa dang /_gzhon nu 'thab pa dang /_gzhon nu ma 'thab pa dang /_shing 'dzeg pa dang /_bro gar gyi tshogs dang /_phrag pa nas 'gong ba dang /_rgyal mtshan gyi rtse mo dang /_dpung gi tshogs dang /_g.yul bshams pa 
[\[71b.2\]]dang /_dmag tshogs la lta ba dang /_'dus pa chen po la lta bar 'dod pa ste/_dge sbyong dang bram ze rnams kyi ltad mo sna tshogs rtsom pa la sbyor bar brtson pa de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag 
[\[71b.3\]]spyad nas nyan pa sna tshogs rtsom pa la sbyor bar brtson pas gnas pa 'di lta ste/_glang po che'i skad dang /_rta'i skad dang /_shing rta'i sgra dang /_dpung bu chung gi sgra dang /_rnga pa Ta ha'i sgra dang /_rnga bo che'i sgra dang /_rol mo'i tshogs pa'i sgra dang /_gar mkhan gyi glu sgra dang /_
[\[71b.4\]]rol mo'i sgra dang /_khar gsil gyi sgra dang /_se gol gyi sgra dang /_thal mo'i sgra dang /_bum pa'i sgra dang /_rang bzo'i sgra dang /_snyan dngags kyi sgra dang /_yig 'bru sna tshogs dang /_tshig dang yi ge sna tshogs dang /_'jig rten rgyang 'phen dang ldan pa dang grags pa'i gtam 
[\[71b.5\]]nyan 'dod pa dag ste/_dge sbyong dang bram ze rnams kyi sgra sna tshogs nyan pa rtsom pa la sbyor bar brtson pa de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas/_ug shud dang /_khras dang /_cho lo rtsom pa la sbyor 
[\[71b.6\]]bar brtson pas gnas pa 'di lta ste/_mig brgyad pa dang /_mig bcu pa dang /_na ya'i mig dang /_phyogs phyogs nas 'gyed pa dang /_bum pas rtse ba dang /_ka le dang ka tsa le dang /_pheg gis rtse ba dang /_ug shud dang /_gul tshab dang /_thur ma dang /_lag rgyan 
[\[71b.7\]]nam/_kha cig skugs ci lta bar 'gyed pa ste/_dge sbyong dang bram ze rnams kyi ug shud dang /_khras dang /_cho lo rtsom pa la sbyor ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas gtam sna tshogs rtsom pa 
[\[72a\]]
[\[72a.1\]]la sbyor bar brtson pas gnas pa 'di lta ste/_rgyal po'i gtam dang /_dmag gi gtam dang /_zas kyi gtam dang /_skom gyi gtam dang /_gos kyi gtam dang /_tshong 'dus kyi gtam dang /_smad 'tshong gi gtam dang /_lam ngan brjod 
[\[72a.2\]]pa'i gtam dang /_rgya mtsho chen po rjod pa'i gtam dang /_ljongs dang /_sna chen po la gtogs pa rjod pa'i gtam ste/_dge sbyong dang bram ze rnams kyi gtam sna tshogs rtsom pa la sbyor ba de lta bu las slar log pa yin no/_/ma sdug 'di ltar yang dge sbyong dang bram ze kha cig 
[\[72a.3\]]dad pas byin pa dag spyad nas rtsod pa sna tshogs rtsom pa la sbyor bar brtson pas gnas pa 'di lta ste/_ji ltar kho bos chos 'dul ba 'di kun shes pa de bzhin du/_khyod kyis kyang chos 'dul ba 'di kun shes mod kyi khyod kyis ni rigs pa dang ldan pa dang 'brel ba ma yin te/_sngar smra 
[\[72a.4\]]bar bya ba ni phyis smras/_phyis smra bar bya ba ni sngar smras la khyod kyis ha cang myur bar smras pas mi gsal lo/_/brtsad pa mjug brtul gyis khyod kyis brtsad pa'i don du smras pa'i tshig de thong shig_/tshar bcad par shes sam/_gal te lan thebs pa lta na dris dang smros shig 
[\[72a.5\]]ces bya ba dge sbyong dang bram ze rnams kyi rtsod pa sna tshogs rtsom pa la sbyor ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas pho nyar 'gro ba dang /_gtong ba log pa'i 'tsho bas 'tsho bar byed pa 'di lta ste/_de dag 
[\[72a.6\]]rgyal po'i'am/_blon po chen po rnams kyi'am/_bram ze rnams kyi'am/_khyim bdag rnams kyi'am/_grong mi rnams kyi'am/_yul mi rnams kyi'am/_tshong dpon rnams kyi'am/_ded dpon rnams kyi pho nya tshu bi nas khrid de pha bir sna 'dren par byed pa dang /_pha bi nas pho 
[\[72a.7\]]nya khrid de tshu bir sna 'dren par byed pa ste/_dge sbyong dang bram ze rnams kyi pho nyar 'gro ba dang gtong ba log pa'i 'tsho ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas tshul 'chos pa dang /_kha gsag dang /_gzhogs 
[\[72b\]]
[\[72b.1\]]slong dang /_thob kyis 'jal ba dang /_rnyed pas rnyed pa sgrub par byed de/_dge sbyong dang bram ze rnams kyi tshul 'chos pa dang /_kha gsag dang /_gzhogs slong dang /_thob kyis 'jal ba dang /_rnyed pas rnyed pa sgrub par byed pa de lta bu las slar log pa yin no/_/
[\[72b.2\]]'di ltar yang ma sdug dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_gnam grum pa dang /_rma mtshan dang /_rmi lam gyi mtshan ma dang /_mes tshig pa dang /_chus reg pa dang /_byi bas zos pa 
[\[72b.3\]]dang /_'bebs pa dang /_skad nyan pa dang /_'byung po thams cad kyi skad dang /_lus kyi dpyad dang /_khyim sa'i dpyad dang /_ne tso'i dpyad dang /_bya'i dpyad dang /_mthe bo'i dpyad dang /_kha cig skar ma'i sbyor ba byed de/_dge sbyong dang bram ze rnams kyi yon po'i dpyad kyi log 
[\[72b.4\]]pa'i 'tsho ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_yud tsam rnams kyi sbyor ba dang /_rgyu skar shar ba dang /_ro brtag pa dang /_
[\[72b.5\]]zhi ba'i las dang /_rgyas pa'i las dang /_drag po'i las dang /_bsang gtor gyi las dang /_yig 'bru dang /_rtsis dang /_grangs dang /_lag rtsis dang /_me long gi dpyad la sbyor bar byed do/_/dge sbyong dang bram ze rnams kyi yon po'i dpyad kyi 'tsho ba de lta bu las slar 
[\[72b.6\]]log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_gso ba'i dpyad dang /_rtsa ba'i sman dang /_mig sman sbyin pa dang /_snum bag dang /_ro sbyin pa dang /_sman sbyin pa 
[\[72b.7\]]dang /_bud med kyi dpyad dang /_gzhon nu'i dpyad dang /_gzhon nu ma'i dpyad dang /_sman la sbyor bar byed pa ste/_dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas 
[\[73a\]]
[\[73a.1\]]byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_nor bu'i mtshan nyid dang /_dbyug pa'i mtshan nyid dang /_ral gri'i mtshan nyid dang /_mda'i mtshan nyid dang /_mtshon cha'i mtshan nyid dang /_glang po che'i mtshan nyid 
[\[73a.2\]]dang /_rta'i mtshan nyid dang /_khyu mchog gi mtshan nyid dang /_ma he'i mtshan nyid dang /_ra'i mtshan nyid dang /_lug gi mtshan nyid dang /_bya gag gi mtshan nyid dang /_'ur ba'i mtshan nyid dang /_mchil pa'i mtshan nyid dang /_bud med kyi mtshan nyid dang /_skyes pa'i mtshan 
[\[73a.3\]]nyid dang /_gzhon nu'i mtshan nyid dang /_gzhon nu ma'i mtshan nyid dang /_tshe thung ba'i rtags dang /_tshe ring ba'i rtags dang /_skal ba chung ba'i rtags dang /_skal ba che ba'i rtags dang /_bsod nams chung ba'i rtags dang /_bsod nams che ba'i rtags dang /_mthu chung ba'i rtags 
[\[73a.4\]]dang /_mthu che ba'i rtags dang /_jo bo'i mtshan nyid dang bran gyi mtshan nyid de/_dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i 
[\[73a.5\]]dpyad kyi log pa'i 'tsho bas 'tsho bar byed pa 'di lta ste/_sman mas cig car gtong ba dang /_sgrengs te gtong ba dang /_skyug pa dang /_'khru ba dang /_stod du 'khru ba dang /_snar blugs pa dang /_du ba rngub pa dang /_dugs kyi las dang /_bad kan gyi dpyad dang /_pho ba'i 
[\[73a.6\]]dpyad dang /_sme ba dang phol mig gi dpyad dang /[ {]ri dgas [,]ri dwags [}]'khyil pa dang /_bya rog 'khyil pa dang /_mkhur ba 'gul ba dang /_lce sos chod pa dang /_ro langs dang /_ro langs phyed la sbyor bar byed de/_dge sbyong dang bram ze rnams kyi yon po'i dpyad kyi log pa'i 'tsho ba de lta 
[\[73a.7\]]bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_dgug pa dang /_kun du dgug pa dang /_rnam par dgug pa dang /_kun du rmongs pa dang /_rnam 
[\[73b\]]
[\[73b.1\]]par rmongs pa dang /_rnam par 'thor ba dang /_rnam par 'joms pa'i chos dang /_bde bar byed pa dang /_sdug bsngal bar byed pa dang /_bu 'chags par byed pa dang /_til gyi sbyin sreg dang /_'bras kyi sbyin sreg dang /_tsher ma'i sbyin sreg dang /_rdzas kyi sbyin 
[\[73b.2\]]sreg dang /_sbyin sreg gi sbyin sreg dang /_nyi ma la bkur sti bya ba dang /_skar ma la bkur sti bya ba dang /_lha la bkur sti bya ba dang /_bkur sti'i gnas chen po la bkur sti byed pa ste/_dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log 
[\[73b.3\]]pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad sna tshogs kyi log pa'i 'tsho bas 'tsho bar byed pa 'di lta ste/_'jigs par 'gyur ba dang /_zhi bar 'gyur ba dang /_lo nyes par 'gyur ba dang /_lo legs 
[\[73b.4\]]par 'gyur ba dang /_char mi 'bebs par 'gyur ba dang /_char legs par 'bebs par 'gyur ba dang /_yams kyi nad 'byung bar 'gyur ba dang /_yams kyi nad 'byung bar mi 'gyur ba ste/_dge sbyong dang bram ze rnams kyi yon po'i dpyad kyi log pa'i 'tsho ba de lta 
[\[73b.5\]]bu las slar log pa yin no/_/ma sdug 'di ltar yang dge sbyong ngam bram ze kha cig dad pas byin pa dag spyad nas yon po'i dpyad sna tshogs kyi log pa'i 'tsho bas 'tsho bar byed pa 'di lta ste/_zun rnams kyi rgyal po rgyal bar 'gyur zhing phyi rol pa rnams kyi rgyal po pham par 'gyur 
[\[73b.6\]]ba dang /_phyi rol pa rnams kyi rgyal po rgyal bar 'gyur zhing zun rnams kyi rgyal po pham par 'gyur ba dang /_zun rnams kyi rgyal po g.yul du 'jug par 'gyur zhing phyi rol pa rnams kyi rgyal po 'byung bar 'gyur ba dang /_phyi rol pa rnams kyi rgyal po g.yul du 'jug par 'gyur 
[\[73b.7\]]zhing zun rnams kyi rgyal po 'byung bar 'gyur ba dag ste/_dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho 
[\[74a\]]
[\[74a.1\]]bas 'tsho bar byed pa 'di lta ste/_nyi ma dang zla ba dag lam du 'gro ba dang /_nyi ma dang zla ba dag lam gol bar 'gro ba dang /_lam du nyi ma gzas zin pa dang /_zla ba gzas zin pa dang /_skar mda' ltung ba dang /_phyogs dmar por gyur pa dang /_bar snang 
[\[74a.2\]]las sgra byung ba dang /_nyi ma dang zla ba 'di gnyis 'di ltar rdzu 'phrul che zhing mthu che ba 'char ba dang /_nub pa dang /_bsgribs pa dang /_ma bsgribs pa dang /_'di lta ste/_lam dang lam gol ba dag mngon pa ste/_dge sbyong dang bram ze rnams kyi yon po'i dpyad kyi log pa'i 'tsho 
[\[74a.3\]]ba de lta bu las slar log pa yin no/_/ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/_nyi ma dang zla ba dag lam du 'gro na 'bras bu 'di lta bur 'gyur ba dang /_nyi ma dang zla 
[\[74a.4\]]ba dag lam gol bar 'gro na 'bras bu 'di lta bur 'gyur ba dang /_lam du nyi ma gzas zin pa dang /_zla ba gzas zin pa dang /_skar mda' ltung ba dang /_phyogs dmar por gyur pa dang /_bar snang las sgra byung na 'bras bu 'di lta bur 'gyur ba dang /_nyi ma dang zla ba 'di 
[\[74a.5\]]gnyis 'di ltar rdzu 'phrul che zhing mthu che ba 'char ba dang /_nub pa dang /_bsgribs pa dang /_ma bsgribs pa dang /_'di lta ste/_lam dang lam gol ba mngon na 'bras bu 'di lta bur 'gyur bar ston pa ste/_dge sbyong dang bram ze rnams kyi yon po'i dpyad kyi log pa'i 'tsho ba de lta bu 
[\[74a.6\]]las slar log pa yin no/_/de 'phags pa'i tshul khrims kyi phung po de dang ldan pas nang gi bde ba kha na ma tho ba med pa nyams su myong bar byed cing /_de dbang po rnams kyi sgo bsdams pa dang /_kun du bsrungs pa'i dran pa dang /_'grus skyong gi dran pa dang yid dran pas 
[\[74a.7\]]bsrungs pas gnas skabs mnyam par spyod cing gnas pa yin no/_/de mig gis gzugs rnams mthong nas mtshan mar mi 'dzin/_mngon rtags su mi 'dzin to/_/gzhi gang gi phyir zhe na/_mig gi dbang po sdom pas ma bsdams par gnas pa ni 'jig rten la 
[\[74b\]]
[\[74b.1\]]brnab sems dang /_yid mi bde ba dag 'byung bas sdig pa mi dge ba'i chos rnams sems kyi rjes su 'brang bar 'gyur ro/_/de rnams bsdam pa'i phyir bsgrub cing bsrung bar mig gi dbang pos mig gi dbang po sdom par byed do/_/de bzhin du rna bas sgra dang snas dri 
[\[74b.2\]]dang /_lces ro dang /_lus kyis reg bya dang /_yid kyis chos rnams shes nas mtshan mar mi 'dzin/_mngon rtags su mi 'dzin to/_/gzhi gang gi phyir zhe na/_yid kyi dbang po sdom pas ma bsdams par gnas pa ni 'jig rten la brnab sems dang /_yid mi 
[\[74b.3\]]bde ba dag 'byung bas sdig pa mi dge ba'i chos rnams sems kyi rjes su 'brang bar 'gyur ro/_/de rnams bsdam pa'i phyir yid kyi dbang pos yid kyi dbang po sdom par byed do/_/de 'phags pa'i tshul khrims kyi phung po de dang /_dbang po rnams kyi sgo bsdams pa 
[\[74b.4\]]de dang ldan pas nang gi bde ba kha na ma tho ba med pa nyams su myong zhing /_de 'gro ba dang ldog pa la shes bzhin du gnas pa yin/_lta ba dang /_rnam par lta ba dang /_bskum pa dang /_brkyang ba dang /_snam sbyar dang /_chos gos dang /_lhung bzed thogs pa dang /_'gro ba 
[\[74b.5\]]dang /_'greng ba dang /_'dug pa dang /_nyal ba dang /_mi nyal ba dang /_smra ba dang /_mi smra ba dang /_gnyid kyis dub pa bsal ba la shes bzhin du gnas pa yin no/_/de 'phags pa'i tshul khrims kyi phung po de dang /_dbang po rnams kyi sgo bsdams pa de dang /_dran pa dang 
[\[74b.6\]]shes bzhin mchog de dang ldan pas nang gi bde ba kha na ma tho ba med pa nyams su myong zhing de gnas mal dben pa dgon pa dang /_shing drung dang /_khang stong dag tu gnas pa yin te/_de dgon par son kyang rung /_shing drung du son kyang rung /_khang stong du son kyang rung 'dug 
[\[74b.7\]]ste/_skyil mo krung bcas nas lus drang por bsrang ste dran pa mngon du phyogs par bzhag nas de 'jig rten la brnab sems spangs te/_brnab sems dang bral ba'i sems kyis lan mang du gnas shing brnab sems las sems yongs su sbyong ba yin no/_/'jig rten la 
[\[75a\]]
[\[75a.1\]]gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom spangs te/_yid gnyis las rgal ba yin/_the tshom las rgal ba yin/_dge ba'i chos rnams la nges pa thob pa yin/_the tshom las sems yongs su sbyong ba yin 
[\[75a.2\]]no/_/ma sdug dper na mi zhig gis skyin po zhig blangs nas las kyi mtha' rnams la brtson par byas te/_de'i las kyi mtha' de rnams grub nas des de las bu lon de yang khyer la/_de la chung ma gso ba chog tsam zhig kyang yod nas de 'di snyam du sems te/_bdag gis 
[\[75a.3\]]skyin po blangs nas las kyi mtha' rnams la brtson par byas te/_bdag gi las kyi mtha' de rnams grub nas bdag gis de las bu lon yang gzhal/_bdag la chung ma gso ba chog tsam zhig kyang yod do snyam ste/_de gzhi de las bde bar gyur/_yid bde bar gyur pa dang /_
[\[75a.4\]]ma sdug dper na mi nad pa nad tshabs che ba sdug bsngal ba zhig yod la/_de zas zos pa ni lus la 'jur mi btub/_skom 'thungs pa ni khong du gnod par gyur pa las de dus gzhan zhig na nad med cing stobs dang ldan la bde bar gyur te/_des kha zas zos pa 'jur 
[\[75a.5\]]btub/_skom 'thungs pa ni khong du gnod par ma gyur nas de 'di snyam du sems te/_'di ltar bdag sngon na ba nad tshabs che ba sdug bsngal bar gyur pa na bdag gis kha zas zos pa ni lus la 'jur mi btub/_skom 'thungs pa ni khong du gnod par gyur pa las/_da ni 'di 
[\[75a.6\]]ltar bdag nad med cing stobs dang ldan pas bde bar gyur te/_bdag gis zas zos pa ni lus la 'jur btub/_skom 'thungs pa ni khong du gnod par ma gyur to snyam ste/_de gzhi de las bde ba dang /_yid bde bar gyur pa dang /_ma sdug dper na mi zhig bran du gyur te/_
[\[75a.7\]]mngag gzhug pa dang /_go re long ba dang /_lto gol dang /_rang dbang med par gyur pa las/_de dus gzhan zhig na bran mi byed par gyur te/_mngag gzhug pa mi byed/_go re long mi byed/_lto gol mi byed de/_rang dbang yod nas/_de 'di snyam du sems te/_'di 
[\[75b\]]
[\[75b.1\]]ltar bdag sngon bran du gyur pa na mngag gzhug pa dang /_go re long ba dang /_lto gol dang /_rang dbang med pa las da ni bran mi byed pas mngag gzhug pa mi byed/_go re long mi byed/_lto gol mi byed de/_rang dbang yod do snyam nas/_de gzhi de las bde bar gyur/_
[\[75b.2\]]yid bde bar gyur pa dang /_ma sdug dper na mi zhig btson du bzung ste/_lag pa phyin ka log tu dam du bcings par gyur pa las/_de de las nor gzhal ba med par bde bar legs par thar nas/_de 'di snyam du sems te/_'di ltar bdag sngon btson du bzung 
[\[75b.3\]]ste/_lag pa phyin ka log tu dam du bcings par gyur pa las/_da ni de las bdag nor gzhal ba med par bde bar legs par thar to snyam ste/_de gzhi de las yid bde bar gyur pa dang /_ma sdug dper na mi zhig 'jigs pa las bde ba dang /_lo nyes pa 
[\[75b.4\]]las lo legs par gyur nas/_de 'di snyam du sems te/_'di ltar bdag 'jigs pa las bde ba dang /_lo nyes pa las lo legs par gyur to snyam ste/_de gzhi de las bde bar gyur/_dga' bar gyur pa de bzhin du des bdag nyid kyi sgrib pa lnga po skyin po ji lta ba 
[\[75b.5\]]dang /_nad ji lta ba dang /_bran ji lta ba dang /_btson ji lta ba dang /_'jigs pa ji lta ba de dag spangs par yang dag par rjes su mthong ngo /_/de sgrib pa lnga po sems nye ba'i nyon mongs par byed pa/_shes rab nyam chung bar byed pa/_gnod pa'i phyogs dang mthun pa/_mya 
[\[75b.6\]]ngan las 'das pa dang mi mthun pa dag spangs nas/_'dod pa dag las dben/_sdig pa mi dge ba'i chos rnams las dben/_rtog pa dang bcas/_dpyod pa dang bcas/_dben pa las skyes pa'i dga' ba dang bde ba can bsam gtan dang po rdzogs par byas te gnas 
[\[75b.7\]]so/_/dper na khrus mkhan nam khrus mkhan gyi slob ma mkhas pa zhig khar phor ram/_gzhong bu'am/_nya phyis kyi nang du 'dag chal gyi phye ma zhib mo chus yang btab yang btab ste spangs na 'dag chal gyi gong bu de gsher gsher dang ldan/_gsher gyis zhen te/_gsher 
[\[76a\]]
[\[76a.1\]]gyis phyi nang khyab pas 'bo bar mi 'gyur/_'dzag par mi 'gyur ba de bzhin du/_dge slong de'i lus dben pa las skyes pa'i dga' ba'i bde bas mngon du rlan par byed/_yongs su rlan par byed/_yongs su tshim par byed/_yongs su khyab par byed de/_
[\[76a.2\]]de'i lus thams cad la 'di lta ste/_dben pa las skyes pa'i dga' ba dang bde bas ma khyab pa'am/_khyab par ma gyur pa cung zad kyang med do/_/rtog pa dang dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_
[\[76a.3\]]ting nge 'dzin las skyes pa'i dga' ba dang bde ba can bsam gtan gnyis pa rdzogs par byas te gnas so/_/de 'di snyam du lus 'di la ting nge 'dzin las skyes pa'i dga' ba dang bde bas mngon du rlan par byed/_yongs su rlan par byed/_yongs su tshim par byed/_yongs 
[\[76a.4\]]su khyab par byed de/_de'i lus thams cad la 'di lta ste/_ting nge 'dzin las skyes pa'i dga' ba dang bde bas ma khyab pa'am/_khyab par ma gyur pa cung zad kyang med do/_/dper na ri'i rtse na bkod ma'i mtsho bran zhig yod par gyur la/_der ni shar phyogs nas kyang 
[\[76a.5\]]chu mi 'bab par gyur la/_lho phyogs nas ma yin/_nub phyogs nas ma yin/_byang phyogs nas kyang chu mi 'bab la/_der lhas kyang dus dus su char gyi rgyun mi 'bebs te/_gzhan du na bkod ma'i mtsho bran de nyid nas bkod ma'i chu'am/_bkod ma'i chu chen po 
[\[76a.6\]]lud nas bkod ma'i mtsho bran de thams cad chu bsil bas gang bar byed/_yongs su gang bar byed/_shin tu gang bar byed/_yongs su khyab par byed de/_bkod ma'i mtsho bran de thams cad 'di lta ste/_chu bsil bas ma khyab pa'am/_khyab par ma gyur pa 
[\[76a.7\]]cung zad kyang med do/_/de bzhin du lus la ting nge 'dzin las skyes pa'i dga' ba dang bde bas mngon du rlan par byed/_yongs su rlan par byed/_yongs su tshim par byed/_yongs su khyab par byed de/_de'i lus thams cad la 'di lta ste/_ting nge 'dzin las skyes 
[\[76b\]]
[\[76b.1\]]pa'i dga' ba dang bde bas ma khyab pa'am/_khyab par ma gyur pa cung zad kyang med do/_/de dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus kyis myong la 'phags pa rnams kyis gang de dran 
[\[76b.2\]]pa dang ldan pa bde ba la gnas pa/_btang snyoms pa'o zhes brjod pa ste/_dga' ba med pa'i bsam gtan gsum pa rdzogs par byas te gnas so/_/de 'di ltar lus 'di la dga' ba med pa'i bde bas mngon du rlan par byed/_yongs su rlan par byed/_
[\[76b.3\]]yongs su tshim par byed/_yongs su khyab par byed de/_de'i lus thams cad la 'di lta ste/_dga' ba med pa'i bde bas ma khyab pa'am/_khyab par ma gyur pa cung zad kyang med do/_/'di lta ste dper na ut+pa la'am/_pad ma'am/_ku mu da'am/_pad ma 
[\[76b.4\]]dkar po chu las skyes shing chu nas chen por gyur pa rtses btags shing 'dug pa de dag gi rtsa ba nas rtse mo'i bar gyi gsab gseb ni 'di lta ste/_chu bsil bas ma khyab pa'am/_khyab par ma gyur pa cung zad kyang med do/_/de bzhin du lus la dga' ba med pa'i bde bas 
[\[76b.5\]]mngon du rlan par byed/_yongs su rlan par byed/_yongs su tshim par byed/_yongs su khyab par byed de/_de'i lus thams cad la 'di lta ste/_dga' ba med pa'i bde bas ma khyab pa'am/_khyab par ma gyur pa cung zad kyang med do/_/de bde ba yang spangs te snga nas 
[\[76b.6\]]sdug bsngal yang spangs shing yid bde ba dang /_yid mi bde ba yang nub pas bde ba yang ma yin/_sdug bsngal yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas so/_/de 'di ltar lus 'di la yongs su dag pa dang 
[\[76b.7\]]rnam par byang ba'i sems kyis mos te khyab par byas nas rdzogs par byas te gnas so/_/dper na khyim bdag gam khyim bdag gi bus ras khru brgyad pa'am/_dgu pas de mgo dang /_lag pa dang /_rkang pa g.yogs na/_de'i mgo bo dang /_lag pa nas rkang pa'i bar lus 
[\[77a\]]
[\[77a.1\]]thams cad 'di lta ste/_ras gtsang ma yongs su dag pas ma yog pa'am/_yog par ma gyur pa cung zad kyang med do/_/de bzhin du de 'di ltar lus 'di la yongs su dag pa dang rnam par byang ba'i sems kyis mos te/_khyab par byas nas rdzogs 
[\[77a.2\]]par byas te gnas pa de'i lus thams cad la 'di lta ste/_yongs su dag pa dang rnam par byang ba'i sems kyis ma khyab pa'am/_khyab par ma gyur pa cung zad kyang med do/_/ma sdug gang gi tshe kho na 'phags pa'i nyan thos kyis bde ba yang spangs te/_snga nas sdug 
[\[77a.3\]]bsngal yang spangs shing yid bde ba dang yid mi bde ba yang nub pas bde ba yang ma yin/_sdug bsngal yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas pa de kho na'i tshe de'i sems rgod pa ma yin/_zhum 
[\[77a.4\]]pa ma yin no/_/rgod pa med cing zhum pa med pas mi g.yo bar gnas pa thob bo/_/dper na khang pa rtseg ma 'am/_khang pa rtseg ma'i khyams su 'bru mar gyi me mar bus pa de'i me lce de rlung nas/_bya dang mi dang mi ma yin pa'i bar gyis ma bskyod cing ma bsgul ba 
[\[77a.5\]]de'i tshe rgod pa ma yin/_zhum pa ma yin no/_/rgod pa med cing zhum pa med par gnas pas mi g.yo bar 'bar ba de bzhin du/_ma sdug gang gi tshe 'phags pa'i nyan thos kyis bde ba yang spangs te/_snga nas sdug bsngal yang spangs shing yid bde ba dang yid mi bde ba 
[\[77a.6\]]yang nub pas bde ba yang ma yin sdug bsngal ba yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas pa de'i tshe de'i sems rgod pa ma yin zhum pa ma yin no/_/rgod pa med cing zhum pa med pas mi g.yo bar gnas pa 
[\[77a.7\]]thob nas de 'di snyam du sems te/_bdag gi lus kyi gzugs 'di ni rags pa 'byung ba chen po bzhi'i rgyu las byung ba yin te/_'di la bdag gi rnam par shes pa rten cing 'di la gnas te/_'di la khyab par gnas kyis ma la bdag gis lus 'di las yid bskyod de/_/
[\[77b\]]
[\[77b.1\]]lus gzhan yid las byung ba'i gzugs dbang po ma tshang ba dang /_dman pa ma yin pa zhig mngon par sprul lo snyam nas/_de lus de las yid bskyod de lus gzhan yid las byung ba'i gzugs dbang po ma tshang ba dang dman pa ma yin pa mngon par sprul par byed 
[\[77b.2\]]do/_/ma sdug dper na nor bu bai DUr+ya bzang po rigs dang ldan pa gsal ba/_dang ba dri ma med pa tshon skud sna lnga pa 'di lta ste/_sngon po dang /_ser po dang /_dmar po dang /_dkar po dang /_le brgan la brgyus pa de skyes bu mig dang ldan pas mthong na 'di ni skud 
[\[77b.3\]]pa yin no/_/'di ni nor bu yin no/_/'di ni skud pas nor bu brgyus pa yin no zhes shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang ba dang /_dman pa ma yin pa mngon par sprul par byed do/_/ma sdug 
[\[77b.4\]]dper na mi zhig gis rtswa mun dza las thur ma phyung ba de skyes bu mig dang ldan pas mthong na 'di ni mun dza yin no/_/'di ni thur ma yin te/_mun dza las thur ma phyung ba yin no/_/zhes shes pa de bzhin du de lus de las yid bskyod nas lus gzhan yid las byung ba'i 
[\[77b.5\]]gzugs dbang po ma tshang ba dang /_dman pa ma yin pa mngon par sprul par byed do/_/ma sdug dper na mi zhig gis za ma tog nas sbrul phyung ba na de skyes bu mig dang ldan pas mthong na 'di ni za ma tog yin no/_/'di ni sbrul yin te/_za ma tog nas sbrul phyung ba yin no zhes 
[\[77b.6\]]shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang ba dang /_dman pa ma yin pa mngon par sprul par byed do/_/ma sdug dper na mi zhig gis ral gri shubs nas phyung ba na de skyes bu mig dang ldan pas mthong na 'di ni 
[\[77b.7\]]shubs yin no/_/'di ni ral gri yin te/_ral gri shubs nas phyung ba yin no zhes shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang ba dang /_dman pa ma yin pa mngon par sprul par byed do/_/de de ltar mnyam 
[\[78a\]]
[\[78a.1\]]par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_rdzu 'phrul gyi yul 
[\[78a.2\]]shes pa mngon sum du bya ba'i mngon par shes pa la sems mngon par gtod par byed de/_de rdzu 'phrul gyi yul rnam pa du ma nyams su myong bar byed de/_'di lta ste gcig tu gyur nas mang por gyur pa dang /_mang por gyur nas gcig tu gyur pa dang /_snang bar gyur 
[\[78a.3\]]cing mi snang bar gyur pa'i ye shes mthong ba nyams su myong bar byed cing rtsig pa la yang thad kar 'gro/_ri la yang thad kar 'gro/_ra ba la yang thad kar 'gro'o/_/lus kyis thogs pa med par 'gro ba ni dper na sa dang nam mkha' la bya ba bzhin no/_/sa la yang steng 
[\[78a.4\]]du 'gro ba dang /_byi'u zul byed de/_dper na chu la bya ba bzhin no/_/chu la yang rgyun phyogs las bzlog par 'gro ste/_dper na sa la bya ba bzhin no/_/nam mkha' la yang skyil mo krung gis 'gro ste/_dper na 'dab chags bya bzhin no/_/nyi ma dang zla ba 'di 
[\[78a.5\]]ltar rdzu 'phrul che zhing 'di ltar mthu che ba 'di gnyis la lag pas 'dzin cing nyug par byed do/_/tshangs pa'i 'jig rten gyi bar du lus kyis dbang sgyur ro/_/dper na gser mgar ram gser mgar gyi slob ma mkhas pa zhig gis gser shin tu las su rung bar byas par rig 
[\[78a.6\]]nas rdungs su bya ba'i rnam pa phor bu'am/_mgul rgyan nam/_lag rgyan nam/_rkang rgyan nam/_sor gdub rgya'am/_gser gyi phreng ba gang dang gang byed 'dod pa de myur ba myur bar byed pa de bzhin du/_de 'di ltar mnyam par bzhag pa'i sems yongs su dag pa/_
[\[78a.7\]]rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_rdzu 'phrul gyi yul shes pa mngon sum du bya ba'i mngon par shes pa la sems mngon du gtod par byed de/_'di lta ste 
[\[78b\]]
[\[78b.1\]]gcig tu gyur nas mang por gyur pa dang zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong ma bzhin du'o/_/dper na rdza mkhan nam rdza mkhan gyi slob ma mkhas pa zhig gis 'jim pa'i gong bu shin tu las su rung 
[\[78b.2\]]bar byas par rig nas snod spyad kyi rnam grangs gang dang gang bsgrub par 'dod pa de dang de kho na myur ba myur bar sgrub pa de bzhin du/_de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs 
[\[78b.3\]]pa dang bral ba zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong ma bzhin du'o/_/dper na ba so mkhan nam ba so mkhan gyi slob ma mkhas pa zhig gis ba so shin tu las su rung bar byas par rig nas gzugs kyi rnam 
[\[78b.4\]]grangs gang dang gang bsgrub par 'dod pa de dang de kho na myur ba myur bar sgrub pa de bzhin du/_de 'di ltar mnyam par bzhag pa'i sems yongs su dag pa/_rnam par byang ba zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong 
[\[78b.5\]]ma bzhin du'o/_/de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_lha'i rna ba shes pa'i mngon par shes 
[\[78b.6\]]pa mngon sum du bya ba la sems mngon du gtod par byed de/_de lha'i rna ba rnam par dag pa mi'i las 'das pas mi rnams kyi'am/_mi ma yin pa rnams kyi'am/_gang dag ring po'am/_gang dag nye ba'i sgra gnyi ga thos par byed do/_/dper na mi dung 'bud pa zhig ri brag 
[\[78b.7\]]chen po'i khar 'dzegs nas mtshan mo nam phyed kyi dus su dung bus na de'i sgra des sa'i phyogs thogs pa med par khyab par 'gyur ba de bzhin du/_de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa 
[\[79a\]]
[\[79a.1\]]dang bral ba/_drang por gyur pa/_las su rung ba la gnas pa/_mi g.yo ba thob pa/_lha'i rna ba shes pa mngon sum du bya ba'i mngon par shes pa la sems mngon du gtod par byed de/_de lha'i rna ba rnam par dag pa mi'i las 'das pas mi rnams 
[\[79a.2\]]kyi'am/_mi ma yin pa rnams kyi'am/_gang dag ring po'am/_gang dag nye ba'i sgra gnyi ga thos par byed do/_/de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por 
[\[79a.3\]]gyur pa/_las su rung ba la gnas pa/_mi g.yo ba thob pa/_sems kyi rnam grangs shes pa mngon sum du bya ba'i mngon par shes pa la sems mngon par gtod par byed de/_des sems can gzhan rnams kyi dang /_gang zag gzhan rnams kyi rnam par rtog pa dang 
[\[79a.4\]]rnam par dpyod pa'i yid yid kyis ji lta ba bzhin rab tu shes te/_'dod chags dang bcas pa'i sems la 'dod chags dang bcas pa'i sems yin no zhes yang dag pa ji lta ba bzhin du rab tu shes so/_/'dod chags dang bral ba'i sems la 'dod chags dang bral ba'i 
[\[79a.5\]]sems yin no zhes yang dag pa ji lta ba bzhin du rab tu shes so/_/zhe sdang dang bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_bsdus pa dang /_rnam par g.yengs pa dang /_zhum pa dang /_rab tu 'dzin pa 
[\[79a.6\]]dang /_chung ngu dang /_chen po dang /_rgod pa dang /_rgod pa ma yin pa dang /_nye bar zhi ba dang /_nye bar zhi ba ma yin pa dang /_mnyam par bzhag pa dang /_mnyam par bzhag pa ma yin pa dang /_bsgoms pa dang /_bsgoms pa ma yin pa dang /_sems rnam 
[\[79a.7\]]par grol ba dang /_sems rnam par grol ba ma yin pa yang dag pa ji lta ba bzhin du rab tu shes so/_/dper na skyes bu mig dang ldan pas me long gi dkyil 'khor yongs su dag par byas te/_rang gi bzhin gyi mtshan ma rtog par byed pa de bzhin du/_de 'di ltar 
[\[79b\]]
[\[79b.1\]]mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_sems kyi rnam grangs shes pa mngon sum du bya ba'i mngon 
[\[79b.2\]]par shes pa la sems mngon du gtod par byed de zhes bya ba nas/_sems shin tu rnam par grol ba la sems shin tu rnam par grol ba yin no zhes yang dag pa ji lta ba bzhin rab tu shes so zhes bya ba'i bar gong ma bzhin te/_'di ni zhabs zhes bya'o/_/rig pa gang 
[\[79b.3\]]zhe na/_de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_sngon gyi gnas rjes su dran pa shes pa 
[\[79b.4\]]mngon sum du bya ba'i mngon par shes pa la sems mngon du gtod par byed de/_de sngon gyi gnas rnam pa du ma rjes su dran te/_'di lta ste skye ba gcig dang /_gnyis dang /_gsum dang /_bzhi dang /_lnga dang /_drug dang /_bdun dang /_brgyad dang /_dgu dang /_bcu dang /_nyi shu dang /_
[\[79b.5\]]sum bcu dang /_bzhi bcu dang /_lnga bcu dang /_skye ba brgya dang /_skye ba stong dang /_skye ba brgya stong dang /_skye ba brgya phrag du ma dang /_skye ba stong phrag du ma dang /_skye ba brgya stong phrag du ma dang /_'jig pa'i bskal pa dang /_'chags pa'i bskal pa dang /_'jig pa dang 
[\[79b.6\]]'chags pa'i bskal pa dang /_'chags pa'i bskal pa du ma dang /_'jig pa'i bskal pa du ma dang /_'chags pa dang 'jig pa'i bskal pa du ma rjes su dran te/_gang du bdag sems can 'di dag gi nang du skyes pa na ming ni 'di zhes bya/_rigs ni 'di zhes bya/_rus 
[\[79b.7\]]ni 'di zhes bya/_kha zas ni 'di lta bu zhig za za/_bde ba dang sdug bsngal ni 'di lta bu zhig myong ngo /_/tshe ring khyad ni 'di tsam zhig_/yun ni 'di srid cig gnas/_tshe ni 'di tsam zhig thub bo/_/de nas bdag shi 'phos nas che ge mo zhig tu skyes so/_/de nas kyang shi 'phos 
[\[80a\]]
[\[80a.1\]]nas yang ga ge mo zhig tu skyes so/_/de nas kyang shi 'phos nas 'dir skyes so zhes rnam pa dang bcas/_yul phyogs dang bcas/_gzhi ci las gyur pa dang bcas par sngon gyi gnas rnam pa du ma rjes su dran no/_/dper na mi zhig grong nas 
[\[80a.2\]]grong du song la/_de nas kyang grong gzhan du song nas de 'di snyam du sems te/_bdag gis grong che ge mo nas ga ge mor son to/_/de nas kyang grong che ge mor ro/_/grong de nas ni grong 'dir 'ongs so snyam pa de bzhin du de 'di ltar mnyam par bzhag pa'i sems 
[\[80a.3\]]yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_sngon gyi gnas rjes su dran pa shes pa mngon sum du bya ba'i mngon par shes pa la sems 
[\[80a.4\]]mngon du gtod par byed de/_de sngon gyi gnas rnam pa du ma rjes su dran te/_'di lta ste/_skye ba gcig dang zhes bya ba nas rnam pa dang bcas/_yul phyogs dang bcas par sngon gyi gnas rnam pa du ma rjes su dran no zhes bya ba'i bar gong ma bzhin du'o//_//
[\[80a.5\]]'dul ba gzhi/_bam po sum bcu rtsa gnyis pa/_de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba 
[\[80a.6\]]thob pa/_'chi 'pho dang skye ba shes pa mngon sum du bya ba'i mngon par shes pa la sems mngon du gtod par byed de/_de lha'i mig rnam par dag pa mi'i las 'das pas sems can rnams kyi 'chi 'pho rnams dang /_skye ba rnams dang /_kha dog bzang po rnams dang /_
[\[80a.7\]]kha dog ngan pa rnams dang /_dman pa rnams dang /_gya nom pa rnams dang /_bde 'gro dang ngan 'gror 'gro ba rnams kyang mthong zhing sems can las ji lta ba bzhin nye bar 'gro ba rnams yang dag pa ji lta ba bzhin rab tu shes te/_sems can 'di dag ni lus kyi nyes par 
[\[80b\]]
[\[80b.1\]]spyod pa dang ldan/_ngag dang yid kyi nyes par spyod pa dang ldan/_'phags pa rnams la skur pa 'debs pa dang /_log par lta ba dang log par lta ba'i chos kyi las blangs pa'i rgyus rgyu de dang rkyen des lus zhig nas shi ba'i 'og tu ngan song ngan 'gro log par ltung ba 
[\[80b.2\]]sems can dmyal ba rnams su skye bar 'gyur ro/_/sems can 'di dag ni lus kyi legs par spyod pa dang ldan/_ngag dang yid kyi legs par spyod pa dang ldan pa/_'phags pa rnams la skur pa mi 'debs pa dang /_yang dag par lta ba dang yang dag par lta ba'i 
[\[80b.3\]]chos kyi las blangs pa'i rgyus rgyu de dang rkyen des lus zhig nas bde 'gro mtho ris kyi lha rnams su skye bar 'gyur ro/_/dper na skyes bu mig dang ldan pa zhig lam po che'i bzhi mdor 'dug nas skye bo'i tshogs chen po 'ong ba dang /_'dug pa dang /_nyal ba dang /_tha dad 
[\[80b.4\]]par 'gro ba rnams kyang mthong ba de bzhin du lha'i mig rnam par dag pa mi'i las 'das pas zhes bya ba nas/_lha rnams su skye bar 'gyur ro zhes bya ba'i bar gong ma bzhin du'o/_/de mnyam par bzhag pa'i sems yongs su dag pa/_rnam par byang ba/_nyon mongs 
[\[80b.5\]]pa med pa/_nye ba'i nyon mongs pa dang bral ba/_drang por gyur pa/_las su rung ba la gnas pa/_mi g.yo ba thob pa/_zag pa zad pa shes pa mngon sum du bya ba'i mngon par shes pa la sems mngon du gtod par byed de/_de 'di ni sdug bsngal 'phags pa'i bden pa 
[\[80b.6\]]yin no zhes yang dag pa ji lta ba bzhin rab tu shes so/_/'di ni sdug bsngal kun 'byung dang /_'di ni sdug bsngal 'gog pa dang /_'di ni sdug bsngal 'gog par 'gro ba'i lam 'phags pa'i bden pa yin no zhes yang dag pa ji lta ba bzhin rab tu shes so/_/de de ltar shes shing de 
[\[80b.7\]]ltar mthong nas 'dod pa'i zag pa las sems rnam par grol ba dang /_srid pa'i zag pa dang /_ma rig pa'i zag pa las sems rnam par grol bar 'gyur ro/_/rnam par grol nas bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las 
[\[81a\]]
[\[81a.1\]]gzhan mi shes so zhes rnam par grol ba'i ye shes nyid mthong bar 'gyur ro/_/dper na grong ngam grong rdal dang ha cang yang thag mi ring ba zhig na mtsho bran gting zab pa/_chu gsal ba/_dang ba/_rnam par dang ba zhig yod la/_de la skyes bu mig dang ldan pa 
[\[81a.2\]]zhig 'gram du 'dug nas gseg ma'am/_gyo mo'am/_nya'am/_ru sbal lam/_nya phyis sam/_dung rnams mthong ba de bzhin du/_de 'di ltar mnyam par bzhag pa'i sems yongs su dag pa/_rnam par byang ba/_nyon mongs pa med pa/_nye ba'i nyon mongs pa dang bral ba 
[\[81a.3\]]drang por gyur pa/_las su rung ba la gnas pa/_mi g.yo ba thob pa zhes bya ba nas/_'di las srid pa gzhan mi shes so zhes bya ba'i bar gong ma bzhin du'o/_/'di ni rig pa zhes bya ste/_gong ma'i zhabs dang 'di gnyis gcig tu bsdoms pa la rig pa dang zhabs zhes bya'o/_/
[\[81a.4\]]bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum du bya ba la thabs ma yin pa bzhir rig par bya ste/_bzhi gang zhe na/_'di la dge sbyong dang bram ze kha cig bla na med pa'i rig pa dang zhabs su ldan pa 'di nyid mngon par ma rtogs par grong 
[\[81a.5\]]nas dgon par song nas yal ga dang lo ma'i spyil bu byas te gnas par byed de/_'di na bdag cag rtsa ba dang 'bras bus 'tsho bar bya'o zhes de rnams de na rtsa ba dang 'bras bus 'tsho bar byed pa 'di ni bram ze'i khye'u bla na med pa'i rig pa dang zhabs su ldan pa 'di mngon sum du ma byas pa 
[\[81a.6\]]mngon sum du bya ba la thabs ma yin pa dang po yin par rig par bya'o/_/bram ze'i khye'u ji snyam du sems/_ngas gang bla na med pa'i rig pa dang zhabs su ldan pa de'i thabs ma yin pa dang po 'di bshad pa de la khyod slob dpon dang bcas par snang ngam/_kye gau ta ma ma lags so/_/
[\[81a.7\]]bram ze'i khye'u gzhan yang dge sbyong ngam bram ze kha cig bla na med pa'i rig pa dang zhabs su ldan pa 'di nyid mngon par ma rtogs par rtsa ba dang 'bras bu'i zas de rnams spangs nas mtha' gcig tu song ste/_yal ga dang lo ma'i spyil bu byas nas gnas par byed de/_'dir bdag 
[\[81b\]]
[\[81b.1\]]cag lo ma'i zas kyis 'tsho bar bya'o zhes de rnams de na lo ma'i zas kyis 'tsho bar byed pa 'di ni bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum du bya ba la thabs ma yin pa gnyis pa yin par rig par bya'o/_/bram ze'i khye'u gzhan 
[\[81b.2\]]yang dge sbyong ngam bram ze kha cig bla na med pa'i rig pa dang zhabs su ldan pa 'di nyid mngon par ma rtogs par rtsa ba dang 'bras bu'i zas de dag dang /_lo ma'i zas de dag spangs nas mtha' gcig tu song ste/_yal ga dang lo ma'i spyil bu byas nas gnas par byed de/_'di na bdag cag 
[\[81b.3\]]gsang tshig dag gzhung du bya zhing rig byed dag bsdeb po zhes de rnams gsang tshig dag gzhung du byed cing rig byed dag sdeb pa ste/_'di ni bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum du bya ba la thabs ma yin pa gsum pa yin par rig 
[\[81b.4\]]par bya'o/_/bram ze'i khye'u gzhan yang dge sbyong ngam bram ze kha cig bla na med pa'i rig pa dang zhabs su ldan pa 'di nyid mngon par ma rtogs par rtsa ba dang 'bras bu'i zas de dag dang /_lo ma'i zas de dag dang /_gsang tshig gi gzhung dang /_rig byed bsdeb pa mngon par ma rtogs 
[\[81b.5\]]par dgon pa nas grong mthar gnas nas khyim sgo bzhi pa brtsigs nas gnas par byed de/_'dir bdag cag sbyin pa dag gtang /_bsod nams dag bya ste/_dge sbyong dang bram ze 'ongs shing lhags pa dag la ci nus ci phod kyis bsod snyoms kyis so sor bstabs so snyam pa 
[\[81b.6\]]ste/_'di ni bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum du bya ba la thabs ma yin pa bzhi pa yin par rig par bya'o/_/bram ze'i khye'u ji snyam du sems/_ngas bla na med pa'i rig pa dang zhabs su ldan pa mngon sum du ma byas 
[\[81b.7\]]pa mngon sum du bya ba la thabs ma yin pa bzhi bstan pa gang dag yin pa de dag la khyod slob dpon dang bcas pa snang ngam/_kye gau ta ma ma lags so/_/bram ze'i khye'u de ltar khyod kyis re zhig de'i thabs ma yin pa bzhi yongs su ma rdzogs par ci'i phyir khyod e ma'o shAkya rnams 
[\[82a\]]
[\[82a.1\]]ni da byung yin no/_/e ma'o shAkya rnams ni da byung gi rigs yin no zhes shAkya rnams da byung yin pa'i tshig smra/_bram ze'i khye'u ji snyam du sems/_bram ze rnams kyi bram ze'i drang srong rnying pa gsang tshig dag byed pa/_rig byed dag 'jug par 
[\[82a.2\]]byed pa byung ba gang dag gi gsang tshig rnying pa bstod pa dbyangs su blangs pa bsdebs pa la da dung bram ze de dag dbyangs su len cing 'chad par byed pa 'di lta ste/_brgyad pa dang /_g.yon phyogs dang /_g.yon phyogs lha dang /_sna tshogs bshes dang /_me 'bar dang /_nyi 
[\[82a.3\]]ma'i rigs dang /_b+ha ra dwa dza dang /_gnas 'jog dang /_'drob skyong gi bu dang /_ngan spong ste/_de rnams 'di ltar grong khyer 'obs rtsang dang /_tsher ma can dag brtsigs nas gnas par byed pa yang dper na da ltar khyod slob dpon dang bcas pa bzhin nam/_kye gau ta ma ma 
[\[82a.4\]]lags so/_/de rnams 'di ltar ched kar rgyal mtshan gyi rtse mo dang /_dpung gi tshogs dang /_dmag gi sde bkod pa la ltad mo'i rnam pa du ma dag nyams su myong bar byed pa yang dper na da ltar khyod slob dpon dang bcas pa bzhin nam/_kye gau ta ma ma lags so/_/de rnams 
[\[82a.5\]]'di ltar rta rgod ma dang ldan pa'i shing rta thams cad nas dkar ba'i nang du zhugs te/_gser gyi dbyug pa dang ril ba spyi blugs thogs nas bram ze'i khye'u'i tshogs kyis yongs su bskor cing bram ze'i khye'u'i tshogs kyis mdun nas bltas te/_ljongs rgyu zhing phyir 'byung ba dang /_
[\[82a.6\]]ldog par byed pa yang dper na da ltar khyod slob dpon dang bcas pa bzhin nam/_kye gau ta ma ma lags so/_/de rnams 'di ltar bkur stir byed pa'i bud med cod pan can dpung pa'i spu ku ba lta bu nu ma pho long lta bu dag las mnye ba dang /_khrus dang /_dril phyis bdag gir byed pa 
[\[82a.7\]]yang dper na da ltar khyod slob dpon dang bcas pa bzhin nam/_kye gau ta ma ma lags so/_/de rnams 'di ltar bud med gser gyi dpung rgyan can/_gser gyi mgul rgyan thogs pa/_legs par brgyan pa rnams dang lhan cig rkang pa brkyang nas ji tsam nyi ma shar gyi bar du 
[\[82b\]]
[\[82b.1\]]nyal bar byed pa yang dper na da ltar khyod slob dpon dang bcas pa bzhin nam/_kye gau ta ma ma lags so/_/bram ze'i khye'u ltos/_khyod kyi mkhan po la yang nyes pa yod de/_bram ze'i khye'u gang gi tshe bram ze pad ma'i snying po ko sa la'i rgyal po gsal rgyal ltar 
[\[82b.2\]]song ba de'i tshe rtsig pas chod pa dang /_yol bas chod pa las gzhan du ma yin par ci ste skyes bu mkhas pa de lta bu gang kho na'i kha zas g.yo g.yo ba za ba de nyid la mngon sum du phrad mi nus/_bram ze'i khye'u ltos khyod nyid la yang nyes pa yod de/_bram ze'i khye'u sngon byung 
[\[82b.3\]]ba ko sa la'i rgyal po gsal rgyal rang gi rgyal po'i stan la 'dug nas mi zhig la smras pa/_kwa'i nang rje dgos pa 'di dang 'di lta bu dag cig byos shig_/de dang de dag byas nas 'di dang 'di lta bu dag cig dpyod cig ces smras nas rgyal po stan las langs te song ngo /_/de nas 
[\[82b.4\]]mi des rgyal po med pa'i stan la 'dug nas mi gzhan zhig la smras pa/_kwa'i nang rje dgos pa 'di dang 'di lta bu dag cig byos shig_/de dang de dag byas nas 'di dang 'di lta bu dag cig dpyod cig ces smras na/_bram ze'i khye'u ji snyam du sems/_ji ga rgyal po med pa'i 
[\[82b.5\]]stan la 'dug nas rgyal po'i skad zlos shing rgyal po'i smra ngags su smra ba de rgyal po'am/_rgyal por 'os pa yin nam/_kye gau ta ma ma lags so/_/bram ze'i khye'u de bzhin du khyod drang srong rnams kyi tshig zlos shing drang srong rnams kyi smra ngags su smra ba yang drang srong ngam/_
[\[82b.6\]]drang srong du 'os pa yin nam/_kye gau ta ma ma lags so/_/bram ze'i khye'u de lta mod kyi/_don gang gi phyir 'ongs pa'i don de legs par rab tu yid la zung shig dang /_de ni khyod la yun ring po'i don dang /_phan pa dang bde bar 'gyur ro/_/de nas bram ze'i khye'u ma sdug 
[\[82b.7\]]gis bcom ldan 'das kyi sku la skyes bu chen po'i mtshan sum bcu rtsa gnyis brtags pa na/_sum bcu ni mthong na gnyis po mdoms kyi sba ba sbubs su nub pa dang /_ljags shin tu ring zhing srab pa la som nyi dang the tsom za nas des tshigs su bcad de gsol pa/_bdag gis thub 
[\[83a\]]
[\[83a.1\]]pa chen po'i mtshan/_/sum bcu rtsa gnyis thos pa gang /_/de la gau ta ma khyod kyi ni/_/sku la gnyis shig ma mthong na/_/mi mchog mdoms kyi sba ba ni/_/ci lags sbubs kyis khebs gyur tam/_/ljags bzang zhes ni bgyi ba yang /_/ji ga 
[\[83a.2\]]thung ba ma lags grang /_/'jig rten na ni rdzogs sangs rgyas/_/grags dang ldan rnams mthong dka' bas/_/zhal nas ljags srab [{]brkyang ma[,]rkyang ma[}]dzod de/_/bdag gi som nyi bsal bar gsol/_/de nas bcom ldan 'das 'di snyam du dgongs te/_bram ze'i khye'u ma sdug 
[\[83a.3\]]'di nga'i sku la skyes bu chen po'i mtshan sum bcu rtsa gnyis rtog pa na sum bcu ni mthong na gnyis po mdoms kyi sba ba sbubs su nub pa dang /_ljags shin tu ring zhing srab pa la som nyi dang the tsom za na/_ma la ngas ji ltar bram ze'i khye'u ma sdug gis bdag gi mdoms kyi sba ba 
[\[83a.4\]]sbubs su nub pa dang /_ljags shin tu ring zhing srab pa mthong bar 'gyur ba de lta bu'i rtags shig bya'o snyam nas/_de nas bcom ldan 'das kyis de lta bu'i rtags mdzad nas/_bram ze'i khye'u ma sdug gis bcom ldan 'das kyi mdoms kyi sba ba sbubs su nub pa dang /_zhal nas 
[\[83a.5\]]ljags brkyang pas zhal gyi dkyil 'khor dbu skra'i bar thams cad khebs par mthong ngo /_/mthong nas kyang de 'di snyam du sems te/_dge sbyong gau ta ma ni skyes bu chen po'i mtshan sum bcu rtsa gnyis dang ldan pa yin te/_de dag dang ldan pa'i skyes bu chen po'i 'gro ba ni gnyis 
[\[83a.6\]]las gzhan du mi 'gyur te/_gal te khyim pa khyim na gnas na 'khor los sgyur ba'i rgyal po zhes bya ba nas 'jig rten du sgra rnam par grags par 'gyur ro zhes bya ba'i bar gong ma bzhin du'o/_/de nas bram ze'i khye'u ma sdug bcom ldan 'das kyis gsungs pa la mngon par dga' 
[\[83a.7\]]ste rjes su yi rangs nas bcom ldan 'das kyi spyan snga nas song ngo /_/de'i tshe bram ze pad ma'i snying po khyim mchog gi sa mthon po zhig na shas che ba'i bram ze rgan rabs rgan rabs rnams dang lhan cig tu 'dus shing 'khod par gyur to/_/bram ze'i khye'u ma sdug kyang sdod cing 
[\[83b\]]
[\[83b.1\]]'dug pa las bram ze'i khye'u ma sdug gis bram ze pad ma'i snying po rgyang ring po nas mthong ngo /_/mthong nas kyang bram ze pad ma'i snying po gang na ba [(]dar [,]der [)]song ste phyin nas/_bram ze pad ma'i snying po'i rkang pa gnyis la mgo bos phyag byas te/_shas che ba'i bram ze 
[\[83b.2\]]gzhan rnams la yang phyag byas nas phyogs gcig tu 'dug go/_/phyogs gcig tu 'dug nas bram ze'i khye'u ma sdug la bram ze pad ma'i snying pos 'di skad ces smras so/_/bram ze'i khye'u cig shes ldan gau ta ma de'i dge ba dang /_grags pa dang /_sgra dang /_
[\[83b.3\]]tshigs su bcad pa phyogs dang phyogs mtshams su rgya cher grags pa ji lta ba de kho na bzhin du yin nam/_de'i mtshan rnams grag pa yang yang dag pa yin nam/_mkhan po mad lags te/_shes ldan gau ta ma de'i dge ba dang /_grags pa dang /_sgra dang /_tshigs 
[\[83b.4\]]su bcad pa phyogs dang phyogs mtshams su rgya cher grags pa yang ji lta ba de kho na bzhin lags la/_de'i mtshan rnams grag pa yang yang dag pa lags so/_/bram ze'i khye'u khyod shes ldan gau ta ma de dang lhan cig bar skabs kyi gtam dag byas sam/_mkhan po bgyis 
[\[83b.5\]]lags so/_/kye ma bram ze'i khye'u de'i phyir thams cad kho bo la rgyas par smros shig_/de nas bram ze'i khye'u ma sdug des bcom ldan 'das dang lhan cig bar skabs kyi gtam ci smras pa de thams cad bram ze pad ma'i snying po la rgyas par smras so/_/de skad ces smras pa dang /_bram 
[\[83b.6\]]ze pad ma'i snying po khros rngams 'khrugs shing yid la ma bab par gyur nas mchil lham dang bcas pa'i rdog pas bram ze'i khye'u ma sdug gi mgo la bsnun nas 'di skad ces kyang smras so/_/e ma'o pho nya byed pa/_e ma'o phrin pa byed pa/_pho nya byed pa 'di 'dra ba dang /_phrin 
[\[83b.7\]]pa byed pa 'di 'dra bas ni bdag ngan song du yang lhung bar 'gyur te/_bram ze'i khye'u khyod kyis shes ldan gau ta ma de la ji lta ji ltar khyad du bsad cing khyad du bsad de bzlog par sems pa de lta de ltar shes ldan gau ta ma des kho bo yang de dang de'i khong du brtsi bar dgongs so/_/
[\[84a\]]
[\[84a.1\]]shes ldan dag deng kho na kho bo shes ldan gau ta ma de la blta ba dang bsnyen bkur bya ba'i phyir 'gror dgongs thag pas ma nus par zad de/_'on kyang sang shes ldan gau ta ma de la blta ba dang bsnyen bkur bya ba'i phyir 'gro'o/_/de nas bram ze pad 
[\[84a.2\]]ma'i snying pos de nyid kyi nub mo nas gtsang zhing bsod pa'i bza' ba dang bca' ba dag bsdogs nas nang par sngar langs te/_gtsang zhing bsod pa'i bza' ba dang bca' ba de dag gis shing rta bkang ste khyer nas bcom ldan 'das gang na ba der song ste phyin pa dang /_bcom ldan 
[\[84a.3\]]'das dang lhan cig mngon du yang dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas bcom ldan 'das la 'di skad ces gsol to/_/shes ldan gau ta ma 
[\[84a.4\]]bdag gis gtsang zhing bsod pa'i bza' ba dang bca' bas shing rta bkang ste 'tshal te mchis pa 'di shes ldan gau ta mas thugs brtse ba nye bar bzung ste bzhes su gsol/_de'i tshe tshe dang ldan pa kun dga' bo bcom ldan 'das kyi snam logs na bsil yab thogs nas bcom 
[\[84a.5\]]ldan 'das la g.yob cing 'dug go/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo song la 'dod pa mthun pa na dge slong ji snyed cig nye bar rten cing gnas pa de dag thams cad rim gro'i gnas su sdus shig_/btsun 
[\[84a.6\]]pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_'dod pa mthun pa na dge slong ji snyed cig nye bar rten cing gnas pa de dag thams cad rim gro'i gnas su bsdus nas/_bcom ldan 'das gang na ba der song ste phyin pa dang /_
[\[84a.7\]]bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/_/btsun pa 'dod pa mthun pa na dge slong ji snyed cig nye bar rten cing mchis 
[\[84b\]]
[\[84b.1\]]pa de dag thams cad rim gro'i gnas su 'dus shing mchis lags te/_bcom ldan 'das da de'i dus la bab par dgongs su gsol/_/de nas bcom ldan 'das rim gro'i gnas gang na ba der gshegs te byon nas dge slong gi dge 'dun gyi gung la gdan 
[\[84b.2\]]bshams pa nyid la bzhugs so/_/de nas bram ze pad ma'i snying pos sangs rgyas la sogs pa dge slong gi dge 'dun gdan bshams pa la bde bar bzhugs zin par rig nas gtsang zhing bsod pa'i bza' ba dang bca' ba dag rang gi lag nas stobs shing tshim 
[\[84b.3\]]par byed de/_rnam pa du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/_/bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba zhig blangs te/_bcom 
[\[84b.4\]]ldan 'das kyi spyan snga na chos mnyan pa'i phyir 'dug go/_/de nas bcom ldan 'das kyis bram ze pad ma'i snying po'i sbyin pa de la rjes su yi rang ba 'dis rjes su yi rang bar mdzad de/_sbyin sreg mchod sbyin rnams kyi mchog_/sdeb sbyor mchog ni nyi ma'i lha/_/mi yi 
[\[84b.5\]]mchog ni rgyal po ste/_/rgya mtsho chu bo rnams kyi mchog_/zla ba rgyu skar rnams kyi gtso/_/nyi ma snang byed rnams kyi gtso/_/steng dang 'og dang thad kar yang /_/'gro ba'i 'gro ba ji snyed pa/_/lha dang bcas pa'i 'jig rten na/_/smra ba'i mchog ni rdzogs sangs 
[\[84b.6\]]rgyas/_/de'i tshe bram ze pad ma'i snying po'i yon bsngo ba mdzad pa na rgan zhugs shig til gyi mar khu za bar byed do/_/bram ze pad ma'i snying pos yon bsngo ba mdzad pa na rgan zhugs til gyi mar khu za ba de mthong ngo /_/mthong nas kyang bcom ldan 'das la 'di skad ces 
[\[84b.7\]]gsol to/_/ci lags nyan thos thams cad shes ldan gau ta ma'i thugs mnyes par bgyid pa lags sam/_bram ze 'di la nges pa med de/_kha cig ni mnyes par byed/_kha cig ni mnyes par mi byed do/_/kye gau ta ma 'di ltar kha cig ni chos 'tshal/_kha cig ni 
[\[85a\]]
[\[85a.1\]]til gyi mar khu 'tshal ba gda' lags so/_/kye gau ta ma bdag gi slob ma bram ze'i khye'u ma sdug mchis lags sam/_bram ze 'ongs so/_/shes ldan gau ta ma de dang lhan cig tu bka' mchid dag bgyis lags sam/_bram ze byas so/_/
[\[85a.2\]]gau ta ma de'i slad du/_de dang lhan cig bka' mchid ji snyed cig glengs pa de thams cad bdag la rgyas par bka' stsal du gsol/_de nas bcom ldan 'das kyis bram ze'i khye'u ma sdug dang lhan cig ji snyed gtam glengs pa de thams cad bram ze pad ma'i 
[\[85a.3\]]snying po la bka' stsal to/_/de nas bram ze pad ma'i snying pos bcom ldan 'das la 'di skad ces gsol to/_/kye gau ta ma bram ze'i khye'u ma sdug ni bus pa rang bzhin ma 'tshal ba lags so/_/kye gau ta ma khyod kyis bram ze'i khye'u ma sdug la bzod par mdzod cig 
[\[85a.4\]]bram ze bzod do/_/shes ldan gau ta ma gang gi tshe bdag shing rta'i nang du zhugs pa'am/_srab skyogs 'dzin pa'am/_lcag sgreng ba'am/_skad chen por mchi ba gzigs pa de'i tshe nga la bram ze pad ma'i snying po phyag 'tshal nas gnod pa chung ngam/_nyam nga ba nyung 
[\[85a.5\]]ngam/_'tsho'am/_bskyod pa yang ngam/_stobs dang bde ba la reg par spyod dam zhes snyun gsol lo zhes de ltar thugs su chud par mdzad du gsol/_kye shes ldan gau ta ma gang gi tshe bdag srang gi dbus nas mchis pa'am/_mchil lham phud pa'am/_shul 
[\[85a.6\]]bzur ba'am/_sug pa brkyang pa gzigs pa de'i tshe shes ldan gau ta mas bdag phyag 'tshal bar gzung du gsol zhes bya ba nas/_reg par spyod dam zhes bya ba'i bar gong ma bzhin du'o/_/kye shes ldan gau ta ma gang gi tshe bdag 'khor gyi nang na mchis pa'am/_
[\[85a.7\]]rad pa'am/_stan nam/_gtsug tor la nom pa gzigs pa de'i tshe shes ldan gau ta mas bdag phyag 'tshal bar gzung du gsol zhes bya ba nas/_reg par spyod dam zhes bya ba'i bar gong ma bzhin du'o/_/kye gau ta ma de ci'i slad du zhe na/_bram ze rnams ni grags 
[\[85b\]]
[\[85b.1\]]pas longs spyod 'thob lags te/_de dag ni grags pa kho nas longs spyad 'tshal lo/_/de nas bcom ldan 'das 'di snyam du dgongs te/_kye ma'o bram ze pad ma'i snying po 'di ni nga rgyal shin tu che ba zhig pas ma la ngas 'di'i nga rgyal spang ba'i phyir chos bshad do snyam du 
[\[85b.2\]]dgongs nas/_de nas bcom ldan 'das kyis bram ze pad ma'i snying po la chos dang ldan pa'i gtam gyis yang dag par ston par mdzad/_yang dag par gzengs stod par mdzad/_yang dag par 'dzin du 'jug par mdzad/_yang dag par rab tu dga' bar mdzad 
[\[85b.3\]]de/_sangs rgyas bcom ldan 'das rnams kyi chos dang ldan pa'i gtam dus dang por bya ba gang yin pa 'di lta ste/_sbyin pa'i gtam dang /_tshul khrims kyi gtam dang /_mtho ris kyi gtam dang /_'dod pa rnams kyi mnog dang /_nyes dmigs dang /_kun 
[\[85b.4\]]nas nyon mongs pa dang /_rnam par byang ba dang /_nges par 'byung ba dang /_rab tu dben pa'i phan yon dang /_rnam par byang ba'i phyogs kyi chos rnams rgya cher yang dag par rab tu ston par mdzad do/_/bcom ldan 'das kyis gang gi tshe de snying dga' ba 
[\[85b.5\]]dang /_dge ba'i sems dang /_mgu ba'i sems dang /_sgrib pa dang bral ba'i sems dang /_snod du rung ba dang /_mthu dang ldan pa dang /_yang dag phul gyi chos kun shes par nus par gzigs pa de'i tshe sangs rgyas bcom ldan 'das rnams kyi chos bshad pa yang 
[\[85b.6\]]dag phul gang yin pa 'di lta ste/_'phags pa'i bden pa bzhi po sdug bsngal dang /_kun 'byung dang /_'gog pa dang /_lam rnams rgyas par rab tu bstan te/_dper na gos dkar po nag nog med cing gtsang ma kha bsgyur bar 'os pa tshon rtsi'i nang du bcug na 
[\[85b.7\]]legs par tshon rtsi 'jen du btub pa de bzhin du bram ze pad ma'i snying po stan de nyid la 'dug bzhin du 'phags pa'i bden pa bzhi po 'di lta ste/_sdug bsngal dang /_kun 'byung dang /_'gog pa dang /_lam mngon par rtogs so/_/de nas bram ze pad ma'i snying 
[\[86a\]]
[\[86a.1\]]pos chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tshom las rgal ba dang /_gzhan gyi dring mi 'jog pa dang /_gzhan gyis mi bkri ba dang /_ston pas bstan 
[\[86a.2\]]pa'i chos rnams la mi 'jigs pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/btsun pa bdag ni 'phags so/_/mngon par 
[\[86a.3\]]'phags so/_/bcom ldan 'das dang /_chos dang /_dge slong gi dge 'dun la bdag skyabs su mchi lags kyis/_bdag dge bsnyen du gzung du gsol/_deng slan cad ji srid 'tsho'i bar du srog dang yang bsdos te skyabs su mchi bar mngon par dad lags 
[\[86a.4\]]so/_/de nas bram ze pad ma'i snying po bcom ldan 'das kyis gsungs pa la mngon par dga' nas rjes su yi rangs te/_bcom ldan 'das kyi zhabs gnyis la mgo bos phyag byas nas stan las langs te song ngo /_/de nas bcom ldan 'das kyis dge slong rnams 
[\[86a.5\]]la bka' stsal pa/_dge slong dag skabs su bab par bram ze pad ma'i snying po 'phya bar byed kyis/_de lta bas na yon sngo ba byed pa na dge slong gis bza' bar mi bya'o/_/zan 'gal tshabs can du 'gyur ro/_/bcom ldan 'das lo ma bdun par byon nas lo 
[\[86a.6\]]ma bdun par sangs rgyas bzhi rnams kyi gdan zhes bya ba gong ma bzhin du rgyas par sbyar ro/_/bcom ldan 'das ko sa la'i ljongs rgyu zhing gshegs pa na 'char kar byon nas 'char ka na gnas tsher ma can gyi nags na bzhugs so/_/ko sa la'i rgyal po 
[\[86a.7\]]gsal rgyal gyis dge sbyong gau ta ma ko sa la'i ljongs rgyu zhing gshegs pa na 'char kar byon nas/_'char ka na gnas tsher ma can gyi nags na bzhugs so zhes thos so/_/thos nas kyang mi zhig la bsgo ba/_kwa'i nang rje tshur khyod dge sbyong gau ta ma gang na ba der song 
[\[86b\]]
[\[86b.1\]]la nga'i tshig 'di dag gis dge sbyong gau ta ma'i zhabs gnyis la mgo bos phyag byos la gnod pa chung ngam/_nyam nga ba nyung ngam/_'tsho'am/_bskyod pa yang ngam/_stobs dang bde ba la reg par spyod dam zhes snyun gsol la 'di skad du kye shes ldan gau ta ma ko sa 
[\[86b.2\]]la'i rgyal po gsal rgyal sang bcom ldan 'das la blta bar mchi 'tshal na/_shes ldan gau ta mas 'di ltar snga nas thugs su chud par mdzad du gsol zhes kyang gsol cig_/lha bka' bzhin 'tshal zhes mi des ko sa'i rgyal po gsal rgyal gyi ltar mnyan 
[\[86b.3\]]nas/_bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te/_phyogs gcig tu 'dug go/_/phyogs gcig tu 'dug nas mi des bcom ldan 'das la 'di skad ces gsol to/_/shes ldan 
[\[86b.4\]]gau ta ma'i zhabs gnyis la ko sa la'i rgyal po gsal rgyal mgo bos phyag 'tshal nas gnod pa chung ngam/_nyam nga ba nyung ngam/_'tsho'am/_bskyod pa yang ngam/_stobs dang bde ba la reg par spyod dam zhes snyun gsol lags so/_/kye skyes bu khyod dang 
[\[86b.5\]]ko sa'i rgyal po gsal rgyal bde bar gyur cig_/kye shes ldan gau ta ma ko sa la'i rgyal po gsal rgyal sang bcom ldan 'das la blta ba'i phyir mchi bar 'tshal na/_shes ldan gau ta mas 'di ltar snga nas thugs su chud par mdzad du gsol/_kye nang rje nga nyid ko 
[\[86b.6\]]sa la'i rgyal po gsal rgyal gyis dus la bab par shes par gyis shig_/de nas mi de bcom ldan 'das kyis gsungs pa la mngon par dga' nas/_yi rangs te bcom ldan 'das kyi spyan snga nas song ngo /_/de nas bcom ldan 'das kyis mi de song nas ring 
[\[86b.7\]]po ma lon par tshe dang ldan pa kun dga' bo la 'di skad ces bka' stsal to/_/kun dga' bo khyod song la gtsug lag khang yangs pa zhig tu stan mang du shoms shig_/nga 'dug la deng nyid nas ko sa la'i rgyal po gsal rgyal dang 'du bar bya'o/_/btsun pa bka' 
[\[87a\]]
[\[87a.1\]]bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_gtsug lag khang yangs pa zhig tu stan mang du bshams nas bcom ldan 'das gang na ba der song ste phyin pa dang /_bcom ldan 'das kyi zhabs 
[\[87a.2\]]gnyis la mgo bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/_/btsun pa gtsug lag khang yangs pa zhig tu gdan mang du bshams lags te/_bcom 
[\[87a.3\]]ldan 'das da de'i dus la bab par dgongs su gsol/_de nas bcom ldan 'das gtsug lag khang yangs pa gang na ba der gshegs te byon nas gdan bshams pa nyid la bzhugs so/_/de nas ko sa la'i rgyal po gsal rgyal la mi des rig par byas te song nas 
[\[87a.4\]]ring po ma lon par mi gzhan zhig la smras pa/_kwa'i nang rje tshur shog_/khyod kyis bzhon pa bzang po myur du stod cig_/de la kho bo zhon la de ring kho na dge sbyong gau ta ma la blta ba'i phyir 'gro'o/_/lha bka' bzhin 'tshal zhes mi des ko sa la'i rgyal po gsal rgyal gyi 
[\[87a.5\]]ltar mnyan te/_bzhon pa bzang po bstad nas ko sa la'i rgyal po gsal rgyal gang na ba der song ste phyin pa dang /_ko sa la'i rgyal po gsal rgyal la 'di skad ces smras so/_/lha bcibs pa bzang po bstad lags te/_lha da de'i dus la bab par dgongs su 
[\[87a.6\]]gsol/_de'i tshe sring mo mdzes ldan dang /_nyi ldan gnyis rgyal po gsal rgyal gyi bkad sar 'ongs par gyur te/_sring mo mdzes ldan dang /_nyi ldan gnyis kyis lha deng nyid bcom ldan 'das la blta ba'i phyir bzhud do zhes thos so/_/thos nas kyang ko 
[\[87a.7\]]sa la'i rgyal po gsal rgyal la 'di skad ces smras so/_/lha gal te deng nyid bcom ldan 'das gzigs pa'i phyir gshegs na/_lha 'di ltar bdag cag gi tshig gis bcom ldan 'das kyi zhabs gnyis la dbus phyag mdzod la gnod pa chung ngam/_nyam nga ba 
[\[87b\]]
[\[87b.1\]]nyung ngam/_'tsho'am/_bskyod pa yang ngam/_stobs dang bde ba la reg par spyod dam zhes snyun gsol bar gsol/_de bzhin du bya'o zhes ko sa la'i rgyal po gsal rgyal gyis mnyan nas/_de nas ko sa la'i rgyal po gsal rgyal bzhon pa bzang po la 
[\[87b.2\]]zhon te 'chag khang nas byung nas/_bcom ldan 'das la blta ba dang /_bcom ldan 'das la bsnyen bkur bya ba'i phyir bcom ldan 'das kyi spyan sngar song ste/_des ji tsam bzhon pa'i sa'i bar du bzhon pas song nas bzhon pa las babs te/_rkang pa kho 
[\[87b.3\]]nas kun dga' ra bar zhugs so/_/de nas ko sa la'i rgyal po gsal rgyal bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas ko sa la'i rgyal 
[\[87b.4\]]po gsal rgyal gyis bcom ldan 'das la 'di skad ces gsol to/_/gau ta ma sring mo mdzes ldan dang nyi ldan gnyis bcom ldan 'das gau ta ma'i zhabs gnyis la mgo bos phyag 'tshal te gnod pa chung ngam/_nyam nga ba nyung ngam/_'tsho'am/_bskyod pa yang 
[\[87b.5\]]ngam/_stobs dang bde ba la reg par spyod dam zhes snyun gsol lags so/_/sring mo mdzes ldan dang nyi ldan gnyis kyis pho nya gzhan ma rnyed dam/_ci na rgyal po chen po nyid las gzhan ma yin/_kye gau ta ma sring mo mdzes ldan dang /_nyi ldan gnyis bdag gi 
[\[87b.6\]]bkad sar mchis pa na/_deng nyid lha bcom ldan 'das la blta ba'i phyir mchi 'tshal lo zhes thos so/_/thos nas kyang bdag la 'di skad ces mchis te/_lha gal te deng nyid bcom ldan 'das gzigs pa'i phyir bzhud par bzhed na/_bdag cag gi tshig gis 
[\[87b.7\]]bcom ldan 'das kyi zhabs gnyis la dbus phyag mdzod la zhes bya ba nas reg par spyod dam zhes bya ba'i bar gong ma bzhin du'o/_/rgyal po chen po khyod dang sring mo mdzes ldan dang nyi ldan gnyis bde bar gyur cig_/re zhig gal te zhu ba lung bstan pa'i slad du skabs phye na 
[\[88a\]]
[\[88a.1\]]shes ldan gau ta ma la bdag phyogs gzhan 'ga' zhig zhu lags so/_/rgyal po chen po ci dang ci 'dod pa zhus shig_/kye gau ta ma bdag gis khyod 'di skad ces dge sbyong ngam bram ze gzhan gyis thams cad shes pa'am/_mthong ba 
[\[88a.2\]]gang yin pa de ni gnas ma yin zhing go skabs med de gnas med do zhes gsung ngo zhes thos na/_gau ta ma khyod kyis de skad du bka' stsal par dgongs lags sam/_rgyal po chen po de skad du smras par mi dran no/_/de'i tshe sde dpon 'phags skyes po zhes bya ba 
[\[88a.3\]]'khor de nyid du 'dus shing 'dug par gyur to/_/de nas ko sa la'i rgyal po gsal rgyal gyis sde dpon 'phags skyes po la 'di skad ces smras so/_/sde dpon nyi ma snga ma dang tshes snga ma'i nyi ma dag la rgyal po'i pho brang du rgyal po dang /_blon po dang /_rgyal po'i 'khor 
[\[88a.4\]]rnams 'dus te 'khod pa na gtam de lta bu sus glengs pa dran nam/_lha dran te/_'di lta ste/_bkra shis ldan gyi bu bram ze'i khye'u yang dag rgyal ba lags so/_/de nas ko sa la'i rgyal po gsal rgyal gyis mi zhig la smras pa/_kwa'i nang rje khyod bkra shis ldan 
[\[88a.5\]]gyi bu bram ze'i khye'u yang dag rgyal ba gang na ba der song la phyin nas/_bkra shis ldan gyi bu bram ze'i khye'u yang dag rgyal ba la 'di skad ces ko sa la'i rgyal po gsal rgyal khyod 'bod do zhes smros shig_/lha bka' bzhin 'tshal zhes mi des ko sa la'i rgyal po gsal rgyal 
[\[88a.6\]]gyi ltar mnyan nas/_bkra shis ldan gyi bu bram ze'i khye'u yang dag rgyal ba gang na ba der song ste phyin nas/_bkra shis ldan gyi bu bram ze'i khye'u yang dag rgyal ba la 'di skad ces smras so/_/ko sa la'i rgyal po gsal rgyal khyod 'bod do/_/de nas ko sa la'i rgyal po 
[\[88a.7\]]gsal rgyal gyis mi de song nas ring po ma lon par rig nas bcom ldan 'das la 'di skad ces gsol to/_/kye gau ta ma 'di la kha cig don dang tshig ngan par bzung ba 'dzin pa lta mchis lags sam/_rgyal po chen po yod de/_don de gzhan kho na yin pa las 
[\[88b\]]
[\[88b.1\]]de gzhan kho nar gzhan dag la smra'o/_/shes ldan gau ta mas ji lta bu zhig tu bka' stsal par dgongs lags/_rgyal po chen po ngas ni 'di skad du dge sbyong ngam bram ze gzhan gyis thams cad shes pa'am/_mthong ba gang yin pa de ni gnas ma yin go skabs med de 
[\[88b.2\]]gnas med do zhes bka' stsal par dran no/_/shes ldan gau ta ma de skad du gsungs pa ni rigs pa'i tshul lags so/_/shes ldan gau ta mas de skad du gsungs pa ni shin tu rigs pa'i tshul lags so/_/re zhig gal te zhu ba lung bstan pa'i slad du skabs phye na shes 
[\[88b.3\]]ldan la bdag zhu ba gzhan yang phyogs 'ga' zhig zhu lags so/_/rgyal po chen po ci dang ci 'dod pa zhus shig_/kye gau ta mas rigs ni bzhi po 'di dag ste/_bram ze dang /_rgyal rigs dang /_rje'u rigs dang /_dmangs rigs lags na de dag la khyad par ram/_
[\[88b.4\]]bsam pa'am/_tha dad du bgyi ba cung zad mchis sam/_rgyal po chen po yod de/_de la bram ze'i rigs gang dag yin pa dang /_rgyal rigs gang dag yin pa de dag ni 'jig rten gyis mthon por bkur ba yin no/_/rje'u rigs gang dag yin pa dang /_dmangs 
[\[88b.5\]]rigs gang dag yin pa de dag ni 'jig rten gyis dma' bar brtsis pa yin no/_/shes ldan gau ta ma la bdag cag mthong ba'i chos kyi don las brtsams te zhu ba ni mi zhu lags so/_/'on kyang tshe slad ma'i don las brtsams te zhu ba zhu lags so/_/kye gau ta ma 
[\[88b.6\]]rigs ni bzhi po 'di dag ste/_bram ze dang /_rgyal rigs dang /_rje'u rigs dang /_dmangs rigs lags na de dag la khyad par ram/_bsam pa'am/_tha dad du bgyi ba 'ga' mchis sam/_rgyal po chen po rigs ni bzhi po 'di dag ste/_rgyal rigs 
[\[88b.7\]]dang /_bram ze dang /_rje'u rigs dang /_dmangs rigs yin la/_de dag gis de bzhin gshegs pa'am/_de bzhin gshegs pa'i nyan thos gdams ngag sbyin pa dang /_rjes su ston pa dang /_chos ston pa rnyed na/_de dag la 'di lta ste/_ma 'ongs pa tshe phyi ma 
[\[89a\]]
[\[89a.1\]]la khyad par ram/_bsam pa'am/_tha dad du bya ba 'ga' yod dam/_kye gau ta ma rigs ni bzhi po 'di dag ste/_rgyal rigs dang /_bram ze dang /_rje'u rigs dang /_dmangs rigs lags la/_de dag gis de bzhin gshegs 
[\[89a.2\]]pa'am/_de bzhin gshegs pa'i nyan thos gdams ngag stsol ba'am/_rjes su ston pa'am/_chos ston pa rnyed na/_de dag la 'di lta ste spangs pa la khyad par ram/_bsam pa'am/_tha dad du bgyi ba 'ga' mchis sam/_rgyal po chen po rigs 
[\[89a.3\]]bzhi po 'di dag ste/_rgyal rigs dang /_bram ze dang /_rje'u rigs dang /_dmangs rigs yin la/_de dag gis de bzhin gshegs pa'am/_de bzhin gshegs pa'i nyan thos gdams ngag sbyin pa'am/_rjes su ston pa'am/_chos ston pa rnyed na/_de dag 
[\[89a.4\]]la 'di [(]sta [,]lta [)]ste/_spangs pa la khyad par ram/_bsam pa'am/_tha dad du bya ba 'ga' yod dam/_de'i phyir rgyal po chen po khyod nyid la dri yis/_khyod kyis ji ltar bzod pa de bzhin du lan thob shig_/rgyal po chen po dper na 'di la gdul ba bzhi po glang po che gdul ba'am/_
[\[89a.5\]]rta gdul ba'am/_glang gdul ba'am/_skyes pa gdul ba zhig yod la/_de las gdul ba gnyis ni ma dul ba rnam par ma dul bar gyur la/_gnyis ni shin tu dul ba shin tu rnam par dul bar gyur na/_rgyal po chen po ji snyam du sems/_gdul ba gnyis po ma dul ba 
[\[89a.6\]]rnam par ma dul ba dag cig re zhig ma dul ba bzhin dul ba'i sar 'gro ba'am/_rnam par ma dul ba bzhin rnam par dul ba'i cha sta len par 'gyur ram/_kye gau ta ma ma lags so/_/gang yang gdul ba gnyis po shin tu dul ba dang /_shin tu rnam par dul ba de dag shin 
[\[89a.7\]]tu dul bas dul ba'i gnas su 'gro ba'am/_shin tu rnam par dul bas dul ba'i cha sta len par 'gyur ram/_kye gau ta ma de lta lags so/_/rgyal po chen po de bzhin du sa gang zhig dad pa can gyis thob par bya ba de ma dad pas 'thob par 'gyur ba de ni gnas med la/_
[\[89b\]]
[\[89b.1\]]g.yo med pa dang /_skyon med pa dang /_brtson 'grus brtsams pa dang /_shes rab can gyis thob par bya ba de shes rab 'chal pas thob pa de ni gnas med kyi sa gang zhig dad pa can gyis thob par bya ba de dad pa can gyis 'thob par 'gyur ba 'di ni gnas yod la/_
[\[89b.2\]]g.yo med pa dang /_skyon med pa dang /_brtson 'grus brtsams pa dang /_shes rab can gyis thob par bya ba de shes rab can gyis 'thob par 'gyur ba'i gnas de ni yod do/_/kye gau ta ma rigs ni bzhi po 'di dag ste/_rgyal rigs dang /_bram ze dang /_rje'u rigs 
[\[89b.3\]]dang /_dmangs rigs lags la/_de dag gis de bzhin gshegs pa'am/_de bzhin gshegs pa'i nyan thos gdams ngag stsol ba'am/_rjes su ston pa'am/_chos ston pa rnyed par gyur cing de dag gtso bo'i yan lag lnga dang ldan par gyur la/_de dag 
[\[89b.4\]]gis kyang mnyam mtshungs par spangs par gyur na de dag gis rnam par grol ba dang /_rnam par grol ba la khyad par ram/_bsam pa'am/_tha dad du bya ba 'ga' mchis sam/_de'i phyir rgyal po chen po khyod nyid la dri yis/_khyod kyis ji ltar bzod pa de bzhin du 
[\[89b.5\]]lan thob shig_/rgyal po chen po dper na shar phyogs nas bram ze gzhon nu zhig 'ongs pa dang /_de la 'ga' zhig gis 'di skad du gzhon nu tshur/_shing sA la skam po las gtsub stan byos la steng du gtsub shing zhog ste me dbyung ba'i phyir gtsubs la me phyung shig 
[\[89b.6\]]ces smras pa dang /_des shing sA la skam po las gtsub stan byas nas steng du gtsub shing bzhag ste/_me de dbyung ba'i phyir gtsubs nas me phyung /_lho phyogs nas rgyal rigs gzhon nu zhig 'ongs pa dang /_de la 'ga' zhig gis 'di skad du rgyal rigs gzhon nu 
[\[89b.7\]]tshur/_spa skam po las gtsub stan byos la steng du gtsub shing zhog ste/_me dbyung ba'i phyir gtsubs la me phyung shig ces smras pa dang /_des spa skam po las gtsub stan byas nas steng du gtsub shing bzhag ste/_me dbyung ba'i phyir gtsubs nas me phyung /_nub phyogs 
[\[90a\]]
[\[90a.1\]]nas rje'u rigs gzhon nu zhig 'ongs pa dang /_de la 'ga' zhig gis 'di skad du rje'u rigs gzhon nu tshur/_shug pa skam po las gtsub stan byos la steng du gtsub shing zhog ste/_me dbyung ba'i phyir gtsubs la me phyung shig ces smras pa 
[\[90a.2\]]dang /_des shug pa skam po las gtsub stan byas nas steng du gtsub shing bzhag ste/_me dbyung ba'i phyir gtsubs nas me phyung /_byang phyogs nas dmangs rigs gzhon nu zhig 'ongs pa dang /_de la 'ga' zhig gis 'di skad du kye dmangs rigs gzhon nu tshur/_
[\[90a.3\]]tsan dan skam po las gtsub stan byos la steng du gtsub shing zhog ste/_me dbyung ba'i phyir gtsubs la me phyung shig ces smras pa dang /_des tsan dan skam po las gtsub stan byas nas steng du gtsub shing bzhag ste/_me dbyung ba'i phyir gtsubs nas me phyung ba dang /_de 
[\[90a.4\]]dag 'ga' zhig gis gcig tu bsdus nas 'dam bu bcer ba'am/_sog ma'i phung por bcug na rgyal po chen po ji snyam du sems/_mi rigs tha dad pas shing sna tshogs las phyung ba'i me de las ji ga me 'di ni 'od dang ldan pa/_kha dog dang ldan pa/_
[\[90a.5\]]gsal ba'o//_//'dul ba gzhi/_bam po sum bcu rtsa gsum pa/_me 'di ni de lta ma yin no/_/me 'dis ni me'i bya ba byed nus so/_/me 'dis ni mi nus so zhes bya ba'i khyad par ram/_bsam pa'am/_tha dad du bya ba 'ga' yod dam/_'on te me de thams 
[\[90a.6\]]cad 'od dang ldan pa/_kha dog dang ldan pa/_gsal ba yin zhing me de thams cad kyis me'i bya ba byed nus/_kye gau ta ma zhugs de thams cad 'od dang ldan pa/_kha dog dang ldan pa/_gsal ba lags shing zhugs de thams cad kyis zhugs kyi bgyi ba bgyid rngo thog lags so/_/
[\[90a.7\]]rgyal po chen po de bzhin du bag yod pas thob pa gtso bos gtsubs pa'i me de la ni 'di lta ste/_rnam par grol ba dang /_rnam par grol ba la khyad par dang /_bsam pa dang /_tha dad du bya ba 'ga' yang med do/_/shes ldan gau ta mas de skad gsungs pa ni rigs pa'i tshul lags 
[\[90b\]]
[\[90b.1\]]so/_/re zhig zhu ba lung bstan pa'i slad du skabs phye na shes ldan khyod la bdag gzhan yang phyogs 'ga' zhig zhu lags so/_/rgyal po chen po ci dang ci 'dod pa zhus shig_/kye gau ta ma lha rnams mchis sam/_rgyal po chen po lha gang dag yin par shes/_lha gang 
[\[90b.2\]]dag sha khon dang bcas/_'gran zla dang bcas/_gnod pa dang bcas shing 'di lta bur 'ong zhing 'ong bar 'gyur ba'am/_lha gang dag sha khon med/_'gran zla med/_gnod pa med cing 'di lta bur mi 'ong zhing 'od bar mi 'gyur ba yin/_lha de dag ni re zhig der bas/_lha gang 
[\[90b.3\]]dag sha khon dang bcas/_'gran zla dang bcas/_gnod pa dang bcas shing /_'di lta bur mchi zhing mchi bar 'gyur ba'i lha de dag tshe bas/_sug las pas/_bsod nams bas nas gnas/_de nas 'chi 'pho bar 'gyur ba de na lha'am lha'i bus/_lha'am lha'i bu 
[\[90b.4\]]gnas de nas 'chi 'pho bar bgyi ba'am/_spyug par rngo thog lags sam/_rgyal po chen po lha gang dag sha khon dang bcas/_'gran zla dang bcas/_gnod pa dang bcas shing 'di lta bur 'ong zhing 'ong bar 'gyur ba de dag las zad/_tshe zad bsod nams zad nas gnas 
[\[90b.5\]]de nas 'chi 'pho bar 'gyur ba de na lha'am lha'i bus/_lha'am lha'i bu gnas de nas 'chi 'pho bar bya ba'am/_spyug par mi nus so/_/kye gau ta ma de na lha gang dag sha khon dang bcas/_'gran zla dang bcas/_gnod pa dang bcas shing 'di lta bur mchi zhing mchi bar 
[\[90b.6\]]'gyur ba de dag gis lha gnod pa ma mchis pa de dag gnas de nas 'chi 'pho bar bgyi ba'am/_spyug pa'i rngo thog lags sam/_de nas sde dpon 'phags skyes pos ko sa la'i rgyal po gsal rgyal la 'di skad ces smras so/_/dge sbyong gau ta ma ni 'di skad ces lha rnams 
[\[90b.7\]]ni tshe lhag par ring ba/_lhag par yun ring du gnas pa yin no zhes gsung bar 'gyur ba gang lags pa'i gnas de mchis so/_/de'i tshe tshe dang ldan pa kun dga' bo bcom ldan 'das kyi snam logs na rdul yab thogs nas bcom ldan 'das la g.yob cing 'dug par gyur to/_/
[\[91a\]]
[\[91a.1\]]de nas tshe dang ldan pa kun dga' bo 'di snyam du sems te/_sde dpon lus 'phags po 'di ni ko sa la'i rgyal po gsal rgyal gyi bu yin la/_bdag kyang bcom ldan 'das kyi chos nyid kyi sras yin pas sras dang bu ni lhan cig gtam byar rung ngo snyam 
[\[91a.2\]]du rig nas sde dpon lus 'phags po la 'di skad ces smras so/_/sde dpon ji snyam du sems/_ko sa la'i rgyal po'i rang gi yul yin la/_de na yang de'i tshig gis khrims su bca' ba la dbang sgyur na sems can dbang chung ngu kha cig gnas de nas 'chi 'pho bar bya ba 'am/_
[\[91a.3\]]spyug par nus sam/_dge sbyong nus so/_/sde dpon ji snyam du sems/_ko sa la'i rgyal po gsal rgyal gyi rang gi yul ma yin la/_de na yang de'i tshig gis khrims su bca' ba la dbang mi sgyur na/_ko sa la'i rgyal po gsal rgyal gyis sems can dbang chung ba kha cig 
[\[91a.4\]]gnas de nas 'chi 'pho bar bya ba'am/_spyug par nus sam/_dge sbyong ko sa la'i rgyal po gsal rgyal rang gi yul ma yin la/_de na yang de'i tshig gis khrims su bca' ba la dbang mi sgyur na/_ko sa la'i rgyal po gsal rgyal gyis sems can dbang chung ngu kha cig 
[\[91a.5\]]gnas de nas 'chi 'pho bar bya ba'am/_spyug par mi nus so/_/sde dpon khyod kyis sum bcu rtsa gsum pa'i lha rnams yod skad thos sam/_dge sbyong ko sa la'i bdag po rgyal po 'di nyid las thos so/_/sde dpon ji snyam du sems/_ko sa la'i rgyal po gsal rgyal gyis 
[\[91a.6\]]sum bcu rtsa gsum pa'i lha rnams gnas de nas 'chi 'pho bar bya ba'am/_spyug par nus sam/_dge sbyong re zhig ko sa la'i rgyal po gsal rgyal gyis sum bcu rtsa gsum pa'i lha rnams mthong ba yang nyams su ma myong na gnas de nas 'chi 'pho bar bya ba'am/_spyug pa lta 
[\[91a.7\]]smos kyang ci dgos/_sde dpon de bzhin du gnod pa dang bcas pa'i lha rnams kyis gnod pa med pa'i lha rnams mthong ba yang nyams su mi myong na gnas de nas 'chi 'pho bar bya ba'am/_spyug pa lta smos kyang ci dgos te/_de ni gnas med do/_/de nas ko sa la'i rgyal 
[\[91b\]]
[\[91b.1\]]po gsal rgyal gyis bcom ldan 'das la 'di skad ces gsol to/_/kye gau ta ma dge sbyong 'di'i ming ci lags/_rgyal po chen po kun dga' bo yin no/_/shes ldan kun dga' bos de skad du smras pa ni rigs pa'i tshul yin no/_/shes ldan kun dga' bos de skad du 
[\[91b.2\]]smras pa ni shin tu rigs pa'i tshul yin no/_/de nas ko sa la'i rgyal po gsal rgyal gyis bcom ldan 'das la 'di skad ces gsol to/_/re zhig gal te zhu ba lung bstan pa'i slad du/_shes ldan gau ta ma la bdag zhu ba gzhan yang phyogs 'ga' zhig zhu lags so/_/rgyal 
[\[91b.3\]]po chen po gang dang gang 'dod pa zhus shig_/kye gau ta ma ci lags/_tshangs pa de mchis lags sam/_rgyal po chen po tshangs pa gang yin par shes tshangs pa gang zhig gnod pa dang bcas pas 'di lta bur 'ong bar 'gyur ba'am/_tshangs pa gang zhig gnod pa med 
[\[91b.4\]]pas 'di lta bur mi 'ong zhing 'ong bar mi 'gyur ba yin/_kye gau ta ma bdag ni de la tshangs pa gang zhig gnod pa ma mchis pas 'di lta bur mi mchi zhing mchi bar mi 'gyur ba'i tshangs pa de lags par 'tshal lo/_/ko sa la'i rgyal po gsal rgyal gyis bcom ldan 'das 
[\[91b.5\]]dang lhan cig skabs kyi gtam de lta bu glengs so/_/de nas mi des bkra shis ldan gyi bu bram ze'i khye'u yang dag rgyal ba khrid nas ko sa la'i rgyal po gsal rgyal gang na ba der song ste phyin nas/_ko sa la'i rgyal po gsal rgyal la 'di skad ces smras so/_/lha de 'di 
[\[91b.6\]]lags so/_/de nas bkra shis ldan gyi bu bram ze'i khye'u yang dag rgyal bas ko sa la'i rgyal po gsal rgyal la rgyal ba dang tshe spel ba dag byas nas phyogs gcig tu 'dug go/_/phyogs gcig tu 'dug pa dang bkra shis ldan gyi bu bram ze'i khye'u yang dag rgyal ba can la ko 
[\[91b.7\]]sa la'i rgyal po gsal rgyal gyis 'di skad ces smras so/_/bram ze'i khye'u nyi ma snga ma dang /_tshes snga ma la rgyal po'i pho brang du rgyal po dang blon po dang 'khor rnams 'dus shing 'dug pa na/_dge sbyong gau ta ma 'di skad ces dge sbyong dang bram ze gzhan gyis thams cad shes pa'am/_
[\[92a\]]
[\[92a.1\]]mthong ba gang yin pa ni gnas ma yin zhing go skabs med de de ni gnas med do zhes gsung ngo zhes pa'i gtam de lta bu sus smras dran nam/_lha dran lags te 'di lta ste/_sde dpon 'phags skyes po de skad mchi'o/_/'di lta ste/_bkra shis 
[\[92a.2\]]ldan gyi bu bram ze'i khye'u yang dag rgyal ba'o zhes de dag phan tshun de ltar gtam khungs 'byin par byed do/_/de nas ko sa la'i rgyal po gsal rgyal gyi rim gro pa'i mis ko sa la'i rgyal po gsal rgyal la 'di skad ces smras so/_/lha gshegs pa'i dus la bab lags so/_/lha dus la bab lags so/_/
[\[92a.3\]]de nas ko sa la'i rgyal po gsal rgyal gyis bcom ldan 'das la 'di skad ces gsol to/_/shes ldan gau ta ma bdag gis thams cad mkhyen pa nyid las brtsams te zhu ba zhus pa yang shes ldan gau ta mas bdag la thams cad mkhyen pa nyid zhu ba zhus pa lung bstan lags/_
[\[92a.4\]]'dir rigs rnam par dag pa dang /_lhag pa'i lha dang /_lhag pa'i tshangs pa las brtsams te/_shes ldan gau ta ma la bdag gis zhu ba zhus pa yang shes ldan gau ta mas bdag la lhag pa'i tshangs pa zhu ba zhus pa lung bstan lags te/_shes ldan gau ta ma la bdag gis zhu ba gang 
[\[92a.5\]]dang gang zhus pa de dang de kho na shes ldan [(]gau [,]gau ta [)]mas bdag la zhu ba lung bstan lags pas/_shes ldan gau ta ma la bdag gis gzhan gsol du ci mchis/_shes ldan gau ta ma bdag ni bgyi ba dang bsgrub pa mang lags pas da mchi lags so/_/rgyal po chen po de'i dus la bab par shes 
[\[92a.6\]]par gyis shig_/de nas ko sa la'i rgyal po gsal rgyal bcom ldan 'das kyis gsungs pa la mngon par dga' ste yi rangs nas/_bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo /_/de nas bcom ldan 'das ko sa la nas 
[\[92a.7\]]ljongs rgyu zhing gshegs pa dang mnyan yod du byon nas mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/khyim bdag mgon med zas sbyin gyis bcom ldan 'das ko sa la nas ljongs rgyu zhing gshegs pa dang mnyan yod du byon nas mnyan 
[\[92b\]]
[\[92b.1\]]yod na bdag kho na'i kun dga' ra ba na bzhugs so zhes thos so/_/thos nas kyang bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te/_phyogs gcig tu 'dug go/_/phyogs gcig tu 'dug nas bcom ldan 'das kyis 
[\[92b.2\]]khyim bdag mgon med zas sbyin la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i 
[\[92b.3\]]gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas khyim bdag mgon med zas sbyin stan las langs te bla gos phrag pa gcig tu gzar nas/_bcom 
[\[92b.4\]]ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol zhes bya ba nas/_stan ches 
[\[92b.5\]]dma' ba zhig blangs te bcom ldan 'das kyi spyan sngar chos nyan pa'i phyir 'dug go zhes bya ba'i bar gong ma bzhin du'o/_/de nas bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/_yang dag par 'dzin du 
[\[92b.6\]]'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu 
[\[92b.7\]]dga' bar mdzad nas gdan las bzhengs te gshegs so/_/bram ze dang khyim bdag rnams kyis bcom ldan 'das nyan thos kyi dge 'dun dang bcas pa skabs skabs su gdugs tshod gsol bar byed pa na/_dge slong rnams kyis thog mar sprang po rnams la kha zas [{]chung zad [,]cung zad [}]
[\[93a\]]
[\[93a.1\]]byin pa dang /_bram ze dang khyim bdag rnams 'phya bar byed pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_rang gis longs spyad nas lhung bzed kyi lhag ma la sbyin par bya'o/_/
[\[93a.2\]]de na sprang po gnyis po bram ze'i khye'u zhig dang /_rgyal rigs kyi khye'u zhig yod pa las/_bram ze'i khye'us dus ma shes nas de dang por slong bar brtsams pa las/_de la dge slong 'gas kyang [{]chung zad [,]cung zad [}]kyang ma byin no/_/rgyal rigs kyi khye'us phyi nas slong ba dang /_
[\[93a.3\]]des phal cher rnyed nas des bram ze'i khye'u la smras pa/_khyod kyis cung zad rnyed dam/_des khros nas smras pa/_gal te kho bo la dbang zhig yod na shAkya'i sras kyi dge sbyong thams cad mgo drung nas bcad de sa la dor ba zhig_/rgyal rigs kyi khye'us smras pa/_gal te 
[\[93a.4\]]kho bo la 'byor pa zhig yod na kho bos nyi ma re re sangs rgyas la sogs pa dge slong gi dge 'dun la zhal zas ro brgya dang ldan pas bstabs pa zhig_/de gnyis de ltar gcig la gcig smra zhing mnyan yod nas byung nas shing drung zhig tu nyal ba dang /_shing rtas 'khyam pa 
[\[93a.5\]]zhig phyogs der 'ongs te/_des bram ze'i khye'u de'i mgo bcad do/_/de nas bcom ldan 'das kyis byung ba de la tshigs su bcad de bka' stsal pa/_chos rnams sngon du yid 'gro yid gtso yin/_/yid mgyogs rab tu sdang ba'i yid kyis ni/_/smras sam byas na de nas 
[\[93a.6\]]sdug bsngal de/_/'thob 'gyur 'khor lo 'phyan pas mgo bo bcad/_/de nas tshe dang ldan pa kun dga' bos bcom ldan 'das la 'di skad ces gsol to/_/btsun pa bka' stsal pa de'i don ci lags/_kun dga' bo khyod kyis bram ze'i khye'u sangs rgyas la sogs 
[\[93a.7\]]pa dge slong gi dge 'dun la sems gdug pas tshig rtsub po phyung ba gang yin pa de mthong ngam/_bcom ldan 'das mthong lags so/_/de sangs rgyas la sogs pa dge slong gi dge 'dun la sems gdug pas tshig rtsub po phyung nas mnyan yod nas byung ste shing drung zhig tu 
[\[93b\]]
[\[93b.1\]]nyal ba dang /_shing rtas 'khyam pas de'i mgo bcad par gyur to/_/ngas de las dgongs nas/_chos rnams sngon du yid 'gro yid gtso yin/_zhes bya ba nas snga ma bzhin du/_'thob 'gyur 'khor lo 'phyan pas mgo bo bcad/_/ces bya ba'i bar 
[\[93b.2\]]gsungs so/_/de'i tshe mnyan yod na tshong dpon zhig bu med par shi'o/_/mnyan yod kyi bram ze dang khyim bdag rnams 'dus nas smras pa/_su zhig tshong dpon du gzhug_/kha cig gis smras pa/_su bsod nams kyi mthu chen po dang ldan pa'o/_/ji ltar 
[\[93b.3\]]shes par bya/_brtag mod ces de nas de rnams brtag par brtsams pa las/_de rnams kyis rgyal rigs kyi khye'u de shing gi grib ma la nyal ba na shing gzhan rnams kyi grib ma yol bar gzhol/_yol bar 'bab/_yol bar bab na/_shing de'i grib ma ni 
[\[93b.4\]]khye'u de'i lus las ma yol bar mthong nas/_de rnams kyis de bslang ste tshong dpon du dbang bskur ba dang de 'di snyam du sems te/_bdag la dpal gyi 'byor pa'i skal ba ci yod pa de dag thams cad ni sangs rgyas bcom ldan 'das la brten te yin gyis/_ma la 
[\[93b.5\]]bdag gis bcom ldan 'das nyan thos kyi dge 'dun dang thabs cig tu gdugs tshod la spyan drang ngo snyam nas/_de bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs 
[\[93b.6\]]gcig tu 'dug nas/_bcom ldan 'das kyis tshong dpon de la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam 
[\[93b.7\]]grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas tshong dpon de stan las langs te bla gos phrag pa gcig tu 
[\[94a\]]
[\[94a.1\]]gzar nas/_bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor 
[\[94a.2\]]zhing mchis na gnang bar mdzad du gsol zhes bya ba nas stan ches dma' ba zhig blangs te/_bcom ldan 'das kyi spyan sngar chos mnyan pa'i phyir 'dug go zhes bya ba'i bar gong ma bzhin du'o/_/de nas bcom ldan 'das kyis de'i bsam pa dang /_bag la nyal dang /_
[\[94a.3\]]khams dang /_rang bzhin mkhyen nas/_de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de zhes bya ba nas/_thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes 
[\[94a.4\]]bcom nas rgyun du zhugs pa'i 'bras bu mngon sum du byas te/_btsun pa bdag ni 'phags so/_/mngon par 'phags so zhes bya ba dang /_bdag bcom ldan 'das dang /_chos dang /_dge slong gi dge 'dun la skyabs su mchi lags kyis/_bdag dge 
[\[94a.5\]]bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so zhes bya ba'i bar gong ma bzhin du'o/_/de nas bcom ldan 'das kyis khye'u tshong dpon de la chos dang ldan pa'i gtam gyis yang dag par 
[\[94a.6\]]bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de nas bcom ldan 'das gtsug lag khang du gshegs nas dge slong gi dge 'dun gyi gung la gdan 
[\[94a.7\]]bshams pa la bzhugs te tshigs su bcad de bka' stsal pa/_chos rnams sngon du yid 'gro yid gtso yin/_/yid mgyogs rab tu dang ba'i yid kyis ni/_/smras sam byas na de nas bde ba de/_/'thob 'gyur grib ma yol bar mi 'gyur bzhin/_/de nas tshe dang 
[\[94b\]]
[\[94b.1\]]ldan pa kun dga' bos bcom ldan 'das la 'di skad ces gsol to/_/btsun pas bka' stsal pa de'i don ci lags/_kun dga' bo khyod kyis rgyal rigs kyi khye'u sangs rgyas la sogs pa dge slong gi dge 'dun la sems dang ba bskyed pa gang yin pa de 
[\[94b.2\]]mthong ngam/_bcom ldan 'das mthong lags so/_/de sangs rgyas la sogs pa dge slong gi dge 'dun la sems dang ba bskyed nas mnyan yod nas byung ste shing drung zhig tu nyal ba las mnyan yod kyi bram ze dang khyim bdag dag gis tshong dpon du dbang bskur nas/_
[\[94b.3\]]de mthong ba'i chos kho na la longs spyod mngon par 'phel bar gyur to/_/ngas de las dgongs nas/_chos rnams sngon du yid 'gro yid gtso yin/_/zhes bya ba nas snga ma bzhin du 'thob 'gyur grib ma yol bar mi 'gyur bzhin/_/zhes bya ba'i bar gsungs so/_/
[\[94b.4\]]gdu bu can du byon nas gdu bu can du sangs rgyas bzhi'i gdan zhes bya ba rgyas par gong ma bzhin du'o/_/sa can du byon nas sa can du sangs rgyas bzhi'i gdan zhes bya ba gong ma bzhin du'o/_/seng ge can gyi grong du byon nas seng ge can gyi grong du sangs rgyas bzhi'i 
[\[94b.5\]]gdan zhes bya ba rgyas par gong ma bzhin du'o/_/grong gsar du byon nas grong gsar du sangs rgyas bzhi'i gdan zhes bya ba gong ma bzhin du'o/_/grong khyer can du byon nas grong khyer can du sangs rgyas bzhi'i gdan zhes bya ba gong ma bzhin du'o/_/rgyal po'i khab tu 
[\[94b.6\]]byon nas de'i tshe kun du rgyu khri'u brtsegs zhes bya ba ma ga d+hA bzang mo'i rdzing gi 'gram na gnas te/_de mtshan mo mchil pas nya bshor cing za bar byed do/_/de nam langs nas ni khri'u'i steng du khri'u bzhag pa la 'dug nas tshigs su bcad pas smra ste/_chos kyi 
[\[94b.7\]]chos mchog gis 'tsho srog chags dag_/'ga' la yang 'tshe mi byed dge slong 'gyur/_/zhi ba'i yid kyis spong dang brtul zhugs spyad/_/dul ba de ni zhi ba'i rjes su mthun/_/bcom ldan 'das kyis de'i gdul ba'i dus mkhyen nas de'i drung du gshegs te bka' 
[\[95a\]]
[\[95a.1\]]stsal pa/_tshigs bcad de ni ji lta bar/_/gal te khyod kyang de 'dra na/_/khyod kyang dam par brtsir rung na/_/spong ba khyod ni de mi 'dra/_/re zhig nye bar zhi zhing dul ba dang /_/srog chags 'ga' la'ang 'tshe bar ma byed par/_/zhi 
[\[95a.2\]]ba'i yid kyis spong dang brtul zhugs spyod/_/dul ba de ni zhi ba'i rjes su mthun/_/gang la lus dang ngag dang yid kyis ni/_/nyes par byas pa yod pa ma yin la/_/gang zhig gnas gsum dag gis bsdams gyur pa/_/dul ba de ni zhi ba'i rjes su mthun/_/
[\[95a.3\]]de nas kun du rgyu khri'u brtsegs kyis bsams pa/_dge sbyong gau ta ma'i thugs kyis ni bdag gi sems mkhyen to snyam du rig nas mngon par dad par gyur to/_/de nas bcom ldan 'das kyis de'i bsam pa dang /_bag la nyal dang /_khams dang /_rang bzhin 
[\[95a.4\]]mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de/_thos pas kun du rgyu khri'u brtsegs zhes bya ba nas thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi 
[\[95a.5\]]rdo rjes bcom nas rgyun du zhugs pa'i 'bras bu mngon sum du byas so/_/dge slong dag gis de khri'u'i steng du khri'u bzhag pa la 'dug pa mthong nas/_dge slong zhig gis khri'u'i steng du khri'u bzhag ste chos mnyan na de bden pa'i snod du gyur kyang bden pa ma mthong nas/_
[\[95a.6\]]bcom ldan 'das kyis dgongs pa/_ci'i phyir dge slong 'dis bden pa ma mthong snyam na ma gus pas yin par gzigs so/_/de nas bcom ldan 'das 'di snyam du dgongs te/_nyes dmigs gang ci byung ba de ni dge slong dag khri'u'i steng du khri'u bzhag nas 'dug pa 
[\[95a.7\]]yin no snyam nas de lta bas na dge slong gis khri'u'i steng du khri'u bzhag pa la 'dug par mi bya'o/_/'dug na 'gal tshabs can du 'gyur ro/_/de nas bcom ldan 'das rgyal po'i khab nas n+ya gro d+har byon nas de nas snga dro sham thabs mnabs/_na bza' chos gos dang 
[\[95b\]]
[\[95b.1\]]lhung bzed bsnams te n+ya gro d+har bsod snyoms la zhugs pa dang /_ser skya'i gzhi'i bram ze'i bu mo zhig n+ya gro d+har bag mar btang ba dang /_bram ze'i bu mos bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe 
[\[95b.2\]]byad bzang po brgyad bcus mdzes pa/_sku 'od 'dom gang gis brgyan pa/_'od zer nyi ma stong bas lhag pa/_gshegs na rin po che'i ri bo 'gro ba ltar kun nas bzang ba mthong ngo /_/mthong ma thag tu de 'di snyam du sems te/_bcom ldan 'das 'di 
[\[95b.3\]]ni shAkya'i rigs dga' ba las 'khor los sgyur ba'i rigs kyi rgyal srid kyang spangs/_btsun mo mang po dang /_mdzod dang /_bang mdzod kyi 'byor pa rnams kyang spangs nas rab tu byung ba de yin te/_de da ltar bsod snyoms la rgyus/_gal te bdag las 
[\[95b.4\]]bsod snyoms kyi zan bzhes na ni de la bdag gis dbul lo snyam mo/_/de nas bcom ldan 'das kyi thugs kyis de'i sems mkhyen nas lhung bzed bzed de/_sring mo gal te khyod kyis yongs su btang na lhung bzed 'dir phul cig_/de nas de lhag par dad 
[\[95b.5\]]pa skyes te/_bcom ldan 'das kyi thugs kyis bdag gi sems mkhyen to snyam du rig nas dad pa drag pos bcom ldan 'das la bsod snyoms kyi zan phul ba dang /_de nas bcom ldan 'das 'dzum pa mdzad do/_/chos nyid kyis gang gi tshe sangs rgyas bcom ldan 
[\[95b.6\]]'das rnams 'dzum pa mdzad pa de'i tshe zhes bya ba nas/_mdzod spur nub par gyur to zhes bya ba'i bar gong ma bzhin du'o/_/de nas tshe dang ldan pa kun dga' bos thal mo sbyar te bcom ldan 'das la zhus pa/_rgyu ma mchis rkyen ma mchis par ni zhes bya ba nas/_'dzum 
[\[95b.7\]]pa mdzad ces bya ba'i bar gong ma bzhin du'o/_/kun dga' bo khyod kyis bram ze'i bu mo gang zhig dad pa skyes nas nga la bsod snyoms kyi zan phul ba de mthong ngam/_btsun pa mthong lags so/_/kun dga' bo bram ze'i bu mo de dge ba'i rtsa ba 'dis bskal pa bcu gsum du 
[\[96a\]]
[\[96a.1\]]log par 'gro bar mi 'gyur zhing lha dang mi rnams su nying mtshams sbyar cing 'khor nas srid pa phyi ma dang /_skye gnas phyi ma dang /_lus phyi ma dang /_bdag gis ngo bo thob pa phyi ma la rang sangs rgyas shin tu [(]lags [,]legs [)]smon zhes bya bar 'gyur 
[\[96a.2\]]ro/_/kun du bram ze'i bu mo che ge mo zhig dad pa skyes nas bcom ldan 'das la bsod snyoms zan zhig phul bas/_bcom ldan 'das kyis de rang byang chub tu lung bstan to zhes sgra grags so/_/de'i khyo me tog dang yam sreg shing gi phyir dgon par song ba des 
[\[96a.3\]]bdag gi chung mas dge sbyong gau ta ma la bsod snyoms zan zhig phul bas/_dge sbyong gau ta mas de rang byang chub tu lung bstan to zhes thos so/_/thos nas kyang mi bzod pa skyes te/_bcom ldan 'das gang na ba der song nas phyin pa dang /_bcom ldan 'das la 
[\[96a.4\]]'di skad ces gsol to/_/shes ldan gau ta ma bdag gi sdum par byon tam/_bram ze son to/_/shes ldan gau ta ma bdag gi mchis 'brang gis bsod snyoms bshos shig phul nas khyod kyis de rang byang chub tu lung bstan skad na mad dam/_bram ze bden no/_/kye 
[\[96a.5\]]gau ta ma khyod 'khor los sgyur ba'i rgyal srid spangs nas rab tu byung na/_da bsod snyoms bshos tsam gyi slad du ji ltar shes bzhin gyi [{]brdzun [,]rdzun [}]gyi tshig gsung /_sa bon 'di tsam gyi 'bras bu 'di'o zhes bgyi ba khyod la su zhig yid ches par 'gyur/_bram ze de'i phyir khyod 
[\[96a.6\]]nyid la dri yis/_khyod kyis ji ltar bzod pa de bzhin du lan thob shig_/bram ze ji snyam du sems/_khyod kyis ngo mtshar rmad du byung ba'i chos mthong ba 'ga' yod dam/_kye gau ta ma re zhig ngo mtshar rmad du byung ba'i chos gzhan lta zhog_/n+ya gro d+ha 'di nyid du 
[\[96a.7\]]ngo mtshar rmad du byung ba'i chos shig mthong ba de re zhig gson cig_/kye gau ta ma n+ya gro d+ha 'di'i shar phyogs na n+ya gro d+ha'i shing chen po zhig mchis te/_de'i ming gis grong 'di n+ya gro d+ha zhes bgyi'o/_/de'i 'og na shing rta lnga brgya ma reg cing phan tshun ma thug par mchis lags 
[\[96b\]]
[\[96b.1\]]so/_/bram ze n+ya gro d+ha de'i sa bon tshad ji tsam zhig yod/_ci re zhig zhing rnang tsam mam/_kye gau ta ma ma lags so/_/re lde tsam mam/_til 'dru ba'i 'khor lo tsam mam/_shing rta'i 'khor lo tsam mam/_ba'i ko ba tsam mam/_bil ba tsam mam/_ka pid tha'i 'bras 
[\[96b.2\]]bu tsam mam/_kye gau ta ma ma lags so/_/kye gau ta ma ye yungs kar gyi bzhi cha tsam mchis lags so/_/bram ze sa bon de tsam gyi 'bras bu shing chen po de tsam zhig skyes so zhes bya ba khyod la su zhig yid ches par 'gyur/_shes ldan gau ta ma yid ches kyang 
[\[96b.3\]]rung ma ches kyang rung bdag gi mngon sum du gyur lags so/_/kye gau ta ma re zhig zhing snag che ba ser sme ba dog sa tshwa sgo ma mchis pa'i phyogs su sa bon sar pa grung po ma nyams par mchis pa la dus dus su lhas char phab na des na shing n+ya gro d+ha chen po 'dir 'khrungs 
[\[96b.4\]]lags so/_/de nas bcom ldan 'das kyis byung ba de la tshigs su bcad de bka' stsal pa/_bram ze khyod kyis ji lta bur/_/zhing dang sa bon mngon sum ltar/_/de bzhin las kyi rnam smin yang /_/de bzhin gshegs pa'i mngon sum mo/_/ji ltar bram ze 
[\[96b.5\]]khyod kyi sa bon ni/_/chung dang shin tu shing chen de mthong ba/_/bram ze ngas kyang sa bon chung ngu dang /_/phun sum chen po de yang de bzhin mthong /_/de nas bcom ldan 'das kyis zhal nas ljags brkyang bas dbu skra la thug pa'i bar zhal gyi dkyil 'khor thams cad 
[\[96b.6\]]g.yogs nas bram ze de la bka' stsal pa/_bram ze de ji snyam du sems/_gang gi zhal nas ljags byung bas zhal gyi dkyil 'khor thams cad yog par byed pa de ci ga 'khor los sgyur ba'i rgyal srid stong gi phyir yang shes bzhin du [{]brdzun [,]rdzun [}]gyi tshig gsung ngam/_
[\[96b.7\]]kye gau ta ma ma lags so/_/bcom ldan 'das kyis tshigs su bcad de bka' stsal pa/_nga yi ljags ni sgyu med bden pas bskyed pa dag_/ci ga mi bden pa ni gsung bar 'gyur srid dam/_/bram ze nga yis ji skad bshad pa de bzhin pas/_/de bzhin gshegs pa 
[\[97a\]]
[\[97a.1\]]yin zhes rtogs par bya ba'i rigs/_/de nas bram ze de mngon par dad nas de nas bcom ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas zhes bya ba nas/_thog ma med pa'i dus 
[\[97a.2\]]nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_btsun pa bdag ni 'phags so/_/mngon par 'phags so zhes bya ba'i bar gong ma bzhin du'o/_/bdag 
[\[97a.3\]]bcom ldan 'das dang /_chos dang /_dge slong gi dge 'dun la skyabs su mchi lags kyis bdag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/de nas bram ze de 
[\[97a.4\]]bcom ldan 'das kyis gsungs pa la mngon par dga' nas yi rangs te/_bcom ldan 'das kyi zhabs gnyis la mgo bos phyag byas nas bcom ldan 'das kyi spyan snga nas song ngo //_//sdom la/_kim pi la dang sbrul gdugs dang /_/ma thu la dang 
[\[97a.5\]]yul 'khor skyong /_/glang chen grong dang grong khyer che/_/srug na dang ni bram ze'i grong /_/grong khyer nag po ro hi ta/_/gsing ma can dang de bzhin du/_/dga' ba 'phel bas tshogs su ni/_/byas te yang dag brjod pa yin/_/bcom ldan 'das kim pi lar 
[\[97a.6\]]byon nas kim pi la'i nags khrod na bzhugs so/_/de nas bcom ldan 'das kyis tshe dang ldan pa kim pi la la bka' stsal pa/_kim pi la dran pa nye bar gzhag pa bzhi la brtsams te bsgom pa khyod la bshad kyis/_de legs par rab tu nyon la yid la zung shig dang 
[\[97a.7\]]bshad do zhes de skad bka' stsal pa na/_tshe dang ldan pa kim pi la cang mi smra'o/_/lan gnyis su yang de bzhin/_lan gsum du yang de bzhin brjod par bya'o/_/de nas tshe dang ldan pa kun dga' bos tshe dang ldan pa kim pi la la 'di skad ces smras so/_/tshe dang ldan pa 
[\[97b\]]
[\[97b.1\]]kim pi la khyod la ston pa gsung ngo /_/tshe dang ldan pa kun dga' bo 'tshal to/_/tshe dang ldan pa gau ta ma rab tu 'tshal to/_/de nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das de'i dus la bab lags so/_/
[\[97b.2\]]bde bar gshegs pa de'i dus la bab lags te/_bcom ldan 'das kyis dge slong rnams la dran pa nye bar gzhag pa bzhi las brtsams te bsgom pa bshad na/_de'i slad du dge slong rnams kyis thos nas 'dzin par 'gyur lags so/_/kun dga' bo de'i phyir 
[\[97b.3\]]legs par nyon la yid la zung shig dang bshad do/_/'di la dge slong gang yang grong dang grong rdal zhes bya ba dang /_dran bzhin du dbugs brngubs na dbugs brngubs so zhes slob ste zhes bya ba nas/_'gog pa'i rjes su lta zhing dbugs phyung ba slob ste zhes bya ba'i 
[\[97b.4\]]bar gong ma bzhin du'o/_/gang gi tshe 'phags pa'i nyan thos dran bzhin du dbugs brngubs na/_dran bzhin du dbugs brngubs so zhes slob pa zhes bya ba nas/_lus kyi 'du byed shin tu sbyangs te lus la lus kyi rjes su lta zhing dbugs phyung ngo zhes slob ste 
[\[97b.5\]]zhes bya ba'i bar gong ma bzhin du'o/_/de'i tshe 'phags pa'i nyan thos lus la lus kyi rjes su lta zhing gnas so/_/de'i tshe 'phags pa'i nyan thos gnas pa na nang gi yid la byed pa yod par shes so/_/kun dga' bo dper na lam po che'i bzhi mdor rdul gyi 
[\[97b.6\]]mchod rten zhig brtsigs par 'gyur la de nas shar phyogs nas bzhon pa can nam/_khyogs sam/_shing rtas 'khyam pa zhig 'ongs na/_kun dga' bo ji snyam du sems/_rdul gyi mchod rten 'jig par 'gyur ram/_btsun pa 'gyur lags so/_/de bzhin 
[\[97b.7\]]du gang gi tshe 'phags pa'i nyan thos dran bzhin du dbugs brngubs so/_/zhes bya ba nas nang gi yid la byed pa yod par shes pa zhes bya ba'i bar gong ma bzhin du'o/_/gang gi tshe 'phags pa'i nyan thos dga' ba so sor myong ba zhes bya ba nas/_sems kyi 'du byed 
[\[98a\]]
[\[98a.1\]]shin tu sbyangs te tshor ba rnams la tshor ba'i rjes su lta zhing dbugs phyung ngo zhes slob bo zhes bya ba'i bar gong ma bzhin du'o/_/de'i tshe 'phags pa'i nyan thos gnas pa na nang gi yid la byed pa yod par shes so/_/dper na kun 
[\[98a.2\]]dga' bo lam po che'i bzhi mdor rdul gyi mchod rten zhig brtsigs par gyur la/_de nas lho phyogs nas bzhon pa can nam/_khyogs sam/_shing rtas 'khyam pa zhig 'ongs na zhes bya ba nas/_tshor ba rnams la tshor ba'i rjes su lta'o zhes bya ba'i bar gong ma 
[\[98a.3\]]bzhin du'o/_/de'i tshe 'phags pa'i nyan thos gnas pa na nang gi yid la byed pa yod par shes so/_/gang gi tshe 'phags pa'i nyan thos sems so sor myong ba dang /_sems rab tu dga' ba dang /_sems mnyam par 'jog pa dang sems rnam par grol bar byed 
[\[98a.4\]]cing dbugs brngubs na sems rnam par grol bar byed cing dbugs brngubs so zhes slob bo sems rnam par grol bar byed cing dbugs phyung na sems rnam par grol bar byed cing dbugs phyung ngo zhes slob ste/_sems la sems kyi rjes su lta'o/_/gang gi tshe 'phags pa'i 
[\[98a.5\]]nyan thos gnas pa na nang gi yid la byed pa yod par shes te mchod rten de nyid la nub phyogs nas zhes dper bya'o/_/de lus de dang tshor ba de dang sems de la brnab sems yid mi bde ba gnyis ka nub pas chos rnams la chos kyi rjes su lta zhing btang snyoms su gnas so/_/de'i 
[\[98a.6\]]tshe 'phags pa'i nyan thos gnas pa na nang gi yid la byed pa yod par shes te/_dper na lam po che'i bzhi mdor rdul gyi mchod rten brtsigs par gyur la/_de nas byang phyogs nas bzhon pa can nam khyogs sam/_shing rtas 'khyam pa zhig 'ongs na/_kun dga' bo ji snyam 
[\[98a.7\]]du sems/_rdul gyi mchod rten 'jig par 'gyur ram/_btsun pa de ltar 'gyur lags so/_/zhes bya ba nas de ltar chos la chos kyi rjes su lta ba zhes bya ba'i bar gong ma bzhin du'o/_/de'i tshe 'phags pa'i nyan thos gnas pa na nang gi yid la byed pa yod par shes te/_
[\[98b\]]
[\[98b.1\]]kun dga' bo de ltar na dran pa nye bar gzhag pa bzhi'i dbang du byas te/_bsgoms pa yin no/_/de nas bcom ldan 'das ri 'or zhig tu byon to/_/ri 'or de na tshe dang ldan pa maud gal gyi bu chen po'i zhang po drang srong rnams kyi nang du rab tu byung ba de tshe dang ldan pa maud 
[\[98b.2\]]gal gyi bu chen pos 'dul bar 'gyur bas/_de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu zhang po la soms shig_/btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das kyi ltar 
[\[98b.3\]]mnyan te/_de'i gdul ba'i dus shes nas drang srong rnams kyi bsti gnas su 'jug par brtsams so/_/de nas drang srong des smras pa/_dge sbyong 'dug shig_/bram ze rnams kyi bsti gnas 'dir ma 'jug shig_/des smras pa/_nga yang bram ze yin no/_/drang srong des 
[\[98b.4\]]tshigs su bcad de smras pa/_bram ze khyod la bsang byed med/_/blugs gzar yang ni yod ma yin/_/khyod ni mgo reg me mchod min/_/bram ze bdag ces ci ste smra/_/tshe dang ldan pa maud gal gyi bu chen pos kyang tshigs su bcad de smras pa/_bram ze nga yi ngo tsha shes/_/
[\[98b.5\]]bsang byed blugs gzar shes rab nyid/_/chu rgyun rtag 'bab dad pa ni/_/nga yi ril ba spyi blugs yin/_/nang du legs par mnyam bzhag pa'i/_/bden pa kho bo me mchod de/_/yang dag sdom dang dul ba yis/_/nyin mtshan du ni sbyin sreg byed/_/gal te de ltar 
[\[98b.6\]]gyur na yang dge sbyong mgo reg la ni 'dir skabs mi 'byed do/_/de nas tshe dang ldan pa maud gal gyi bu chen pos rlung dang char drag btang nas mtsho bran dang nye ba zhig tu song nas shing zhig gi drung du rten cing 'dug go/_/de nas klu'i rgyal po dga' bo dang nye dga' bo'i 'khor zhig gnas pa 
[\[98b.7\]]des bsams pa/_'di ni 'phags pa maud gal gyi bu chen po yin te/_klu'i rgyal po dga' bo dang nye dga' bo gnyis kyis bla mar bya ba yin gyis/_ma la bdag gis 'di'i mchod pa bya ba la brtson par bya'o snyam ste/_klu de gnas nas byung nas tshe dang ldan pa maud gal gyi bu 
[\[99a\]]
[\[99a.1\]]chen po'i lus la lan bdun du dkris te steng nas mgo'i gdengs ka chen po byas nas 'dug go/_/drang srong rnams kyi chos nyid kyis gal te sdug bsngal la ma bsams na drang srong gi chos las nyams par 'gyur bas de nas drang srong de 'di snyam du sems te/_rab 
[\[99a.2\]]tu byung ba de rlung dang char drag gis nyen nas shi bar gyur te/_bdag drang srong gi chos las nyams par gyur na mi rung ngo snyam nas/_de nas bsti gnas de nas phyir byung ste/_blta bar brtsams pa na/_des de mthong nas smras pa/_kye rab tu byung ba kho bo cag gi bsti 
[\[99a.3\]]gnas su zhugs shig_/des smras pa/_drang srong chen po khyod drang srong gi chos de las nyams par gyur tam/_drang srong des de'i nga ro las ngo shes nas smras pa/_'phags pa maud gal gyi bu chen po lags sam/_drang srong bdag skye bos de ltar shes so/_/'phags 
[\[99a.4\]]pa don ci zhig la byon/_khyod nyid kyi gdul ba'i dus shes nas 'ongs so tshur spyon bcom ldan 'das kyi drung du bzhud do/_/de nas tshe dang ldan pa maud gal gyi bu chen pos zhang po khrid nas bcom ldan 'das gang na ba der song ste phyin pa dang /_bcom ldan 'das kyi zhabs 
[\[99a.5\]]gnyis la mgo bos phyag byas te phyogs gcig tu 'dug nas/_tshe dang ldan pa maud gal gyi bu chen pos bcom ldan 'das la 'di skad ces gsol to/_/bdag gi zhang po drang srong gi nang du rab tu byung ba 'di lags na/_bcom ldan 'das kyis 'di la chos bshad pa'i rigs 
[\[99a.6\]]so/_/de nas bcom ldan 'das kyis drang srong de'i bsam pa dang /_bag la nyal dang /_khams dang /_rang bzhin mkhyen nas de dang mthun pa'i chos bshad pa mdzad de/_de thos pas drang srong des phyir mi 'ong ba'i 'bras bu mngon sum du byas nas de nas stan las langs te bla 
[\[99a.7\]]gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/_
[\[99b\]]
[\[99b.1\]]bdag bcom ldan 'das kyi spyan sngar tshangs par spyod pa spyad par bgyi'o/_/bcom ldan 'das kyis de dge slong tshur shog zhes bya bas rab tu phyung ngo zhes bya ba nas/_de bzhin gshegs pas tshur shog bka' stsal pas/_skra byi snam sbyar gyon pa'i lus ldan 
[\[99b.2\]]zhing /_/mod la dbang po rab zhir gnas gyur te/_/sangs rgyas dgongs pas lus gzugs bkab par gyur/_/ces bya ba'i bar gong ma bzhin du'o/_/tshe dang ldan pa maud gal gyi bu chen po song ba dang /_klu gzhon nu de gnas de na gcig tu mi dga' bar 
[\[99b.3\]]gyur nas/_de nas ri 'or der yams kyi nad dag btang ste/_bdag nyid drang srong gi cha byad du mngon par sprul nas bsti gnas der song ste gnas so/_/de nas ri 'or na gnas pa'i skye bo'i tshogs de bsti gnas der lhags nas de rnams kyis smras pa/_drang srong 
[\[99b.4\]]chen po bdag cag la yams kyi nad byung na bdag cag gis ji ltar bgyi/_drang srong gis smras pa/_phyogs 'di nyid du shog la 'dug shig dang /_zhi bar 'gyur ro/_/de nas ri 'or na gnas pa'i skye bo'i tshogs de phyogs der lhags nas gnas so/_/phyogs 
[\[99b.5\]]der sbrul gyis gdugs byas pas sbrul gdugs sbrul gdugs zhes bya bar grags te/_dad pa can rnams kyis gtsug lag khang yo byad thams cad yod pa zhig brtsigs so/_/sangs rgyas bcom ldan 'das ma thu la na 'bab chu rab tu bzang ldan zhes bya ba'i 'gram slob pa rnams 
[\[99b.6\]]kyi a mra'i tshal na bzhugs so/_/de nas bcom ldan 'das kyis dge slong rnams la bka' stsal pa/_dge slong dag bdag nyid gling dang /_bdag nyid skyabs dang /_chos kyi gling dang /_chos kyi skyabs la gnas par bya'i/_gling gzhan ma yin/_skyabs gzhan ma yin 
[\[99b.7\]]no/_/dge slong dag khyed kyis bdag nyid gling dang /_bdag nyid skyabs dang /_chos kyi gling dang /_chos kyi skyabs kyis gnas par bya'i/_gling gzhan ma yin zhing skyabs gzhan ma yin pa 'di la so sor yang dag par bslab par bya'o/_/mya ngan dang /_smre sngags 
[\[100a\]]
[\[100a.1\]]'don pa dang /_sdug bsngal ba dang /_yid mi bde ba dang /_'khrug pa rnams ni ji lta bu zhig yin/_gang zhig yod na ci la brten nas ci la mngon par zhen te/_bdag ni ci yin zhes rjes su lta ba rnams la mya ngan dang /_smre sngags 'don pa dang /_
[\[100a.2\]]sdug bsngal ba dang /_yid mi bde ba dang /_'khrug pa gang dag ma skyes pa ni skye zhing skyes pa rnams ni phyir zhing 'phel zhing rgyas par 'gyur/_btsun pa bcom ldan 'das ni chos rnams kyi rtsa ba lags/_bcom ldan 'das ni 'dren pa lags/_bcom ldan 'das ni 
[\[100a.3\]]ston pa lags pas bcom ldan 'das kyis don 'di nyid dge slong rnams la bshad na/_bcom ldan 'das las dge slong rnams kyis thos nas 'dzin par 'gyur lags so/_/dge slong dag de'i phyir legs par rab tu nyon la yid la zung shig dang bshad do/_/dge 
[\[100a.4\]]slong dag gzugs yod na gzugs la brten nas gzugs la mngon par zhen te/_gzugs ni bdag yin no zhes rjes su lta ba rnams la mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa gang dag ma skyes pa ni skye zhing skyes 
[\[100a.5\]]pa rnams ni phyir zhing 'phel zhing rgyas par 'gyur/_dge slong dag tshor ba dang /_'du shes dang /_'du byed rnams dang /_rnam par shes pa yod na/_rnam par shes pa la brten nas rnam par shes pa la mngon par zhen te rnam par shes pa ni bdag yin no zhes rjes su lta 
[\[100a.6\]]ba rnams la mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa gang dag ma skyes pa ni skye zhing skyes pa rnams ni phyir zhing 'phel zhing rgyas par 'gyur ro/_/dge slong dag khyed kyis ltos shig ces bya ba nas/_dran bzhin du dbugs 
[\[100a.7\]]brngubs na brngubs so zhes slob ste/_tshor ba la tshor ba'i rjes su lta'o zhes bya ba'i bar gong ma bzhin du'o/_/de'i tshe 'phags pa'i nyan thos tshor ba la tshor ba'i rjes su lta zhing gnas so/_/de'i tshe 'phags pa'i nyan thos gnas pa na nang gi yid la byed pa yod par shes te/_
[\[100b\]]
[\[100b.1\]]dper na kun dga' bo lam po che'i bzhi mdor rdul gyi mchod rten zhig brtsigs par gyur la lho phyogs nas bzhon pa can nam/_khyogs sam/_shing rtas 'khyam pa 'ongs na zhes bya ba nas/_tshor ba la tshor ba'i rjes su lta'o zhes bya ba'i bar gong ma bzhin du'o/_/de'i 
[\[100b.2\]]tshe 'phags pa'i nyan thos gnas pa na nang gi yid la byed pa yod par shes so/_/gang gi tshe 'phags pa'i nyan thos sems so sor myong ba dang sems rab tu dga' ba dang /_sems mnyam par 'jog pa dang sems rnam par grol bar byed cing dbugs brngubs so zhes 
[\[100b.3\]]slob pa dang /_sems rnam par grol bar byed cing dbugs phyung na sems rnam par grol bar byed cing dbugs phyung ngo zhes slob ste/_sems la sems kyi rjes su lta ba de'i tshe 'phags pa'i nyan thos sems la sems kyi rjes su lta zhing gnas so/_/de'i tshe 'phags 
[\[100b.4\]]pa'i nyan thos gnas pa na nang gi yid la byed pa yod par shes so/_/dpe ni nub phyogs nas khyogs 'ong ba de nyid bya'o/_/de lus de dang tshor ba de dang sems de la brnab sems dang /_yid mi bde ba de dag nub pas chos la chos kyi rjes su lta zhing btang snyoms su 
[\[100b.5\]]gnas so/_/de'i tshe 'phags pa'i nyan thos chos la chos kyi rjes su lta zhing gnas so/_/de'i tshe 'phags pa'i nyan thos gnas pa na nang gi yid la byed pa yod par shes te/_'di lta ste lam po che'i bzhi mdor rdul gyi mchod rten zhig brtsigs par gyur la/_de nas byang 
[\[100b.6\]]phyogs nas ni bzhon pa can nam/_khyogs sam/_shing rtas 'khyam pa 'ongs na/_kun dga' bo ji snyam du sems/_rdul gyi mchod rten 'jig par 'gyur ram/_btsun pa de ltar 'gyur lags so zhes bya ba nas de ltar chos rnams la chos kyi rjes su lta'o zhes bya ba'i bar 
[\[100b.7\]]gong ma bzhin du'o/_/de'i tshe 'phags pa'i nyan thos gnas pa na nang gi yid la byed pa yod par shes te/_kun dga' bo de ltar na dran pa nye bar gzhag pa bzhi la brten nas bsgoms pa yin no/_/bcom ldan 'das yul sgra ngan nas ljongs rgyu zhing gshegs pa na/_bang 
[\[101a\]]
[\[101a.1\]]mdzod stug po can du byon nas/_bang mdzod stug po can na bang mdzod stug po can gyi tshal na bzhugs so/_/bang mdzod stug po can gyi bram ze dang khyim bdag rnams kyis bcom ldan 'das yul sgra ngan nas ljongs rgyu zhing gshegs pa na bang mdzod 
[\[101a.2\]]stug po can du byon nas/_bang mdzod stug po can na bang mdzod stug po'i tshal na bzhugs so zhes thos so/_/thos nas kyang tshogs nas tshogs dang /_khyu nas khyur 'dus shing phrad nas bang mdzod stug po can nas byung ste/_bcom ldan 'das gang na ba der dong ste lhags 
[\[101a.3\]]pa dang /_bcom ldan 'das kyi zhabs gnyis la mgo bos phyag byas te phyogs gcig tu 'khod do/_/phyogs gcig tu 'khod nas bcom ldan 'das kyis bang mdzod stug po can gyi bram ze dang khyim bdag rnams la chos dang ldan pa'i gtam gyis yang dag par ston par 
[\[101a.4\]]mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad do//_//'dul ba gzhi/_bam po sum bcu rtsa bzhi pa/_de'i tshe khyim bdag gi bu yul 'khor skyong 'khor de nyid du 
[\[101a.5\]]'dus shing 'dug par gyur to/_/de nas khyim bdag gi bu yul 'khor skyong 'di snyam du sems te/_ji ltar bcom ldan 'das kyis gsungs pa'i don bdag gis shes pa ltar na khyim pa khyim na gnas pas ji srid 'tsho'i bar du tshangs par spyod pa gcig tu sal gyis dag pa/_
[\[101a.6\]]ma 'dres pa/_yongs su rdzogs pa/_yongs su dag pa/_rnam par byang ba spyad pa 'di ni sla ba ma yin pas ma la bdag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung ngo snyam mo/_/de nas bcom ldan 
[\[101a.7\]]'das kyis rnam grangs du mar bang mdzod stug po can gyi bram ze dang khyim bdag rnams la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung 
[\[101b\]]
[\[101b.1\]]ngo /_/de nas bang mdzod stug po can gyi bram ze dang khyim bdag rnams bcom ldan 'das kyis gsungs pa la mngon par dga' ste yi rangs nas bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas dong ngo /_/khyim bdag 
[\[101b.2\]]gi bu yul 'khor skyong gis bang mdzod stug po can gyi bram ze dang khyim bdag rnams dong nas ring po ma lon par rig nas stan las langs te bla gos phrag pa gcig tu gzar nas/_bcom ldan 'das gang na ba de logs su thal mo sbyar ba btud de bcom ldan 'das la 
[\[101b.3\]]'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang /_bsnyen par rdzogs pa dge slong gi dngos po 'thob pa lta na/_bdag bcom ldan 'das kyi spyan sngar tshangs par spyod pa spyad par bgyi'o/_/khyim bdag 
[\[101b.4\]]gi bu pha dang ma gnyis kyis gnang ngam/_btsun pa ma gnang ngo /_/khyim bdag gi bu de bzhin gshegs pa'am/_de bzhin gshegs pa'i nyan thos rnams ni pha dang ma gnyis kyis ma gnang ba rab tu 'byin pa dang /_bsnyen par rdzogs par mi byed do/_/btsun 
[\[101b.5\]]pa bdag gis ci nas pha dang mas gnang ba de ltar bgyi lags so/_/de nas khyim bdag gi bu yul 'khor skyong bcom ldan 'das kyis gsungs pa la mngon par dga' ste yi rangs nas/_rang gi khyim gang na ba der song ste phyin pa dang /_pha dang ma la 'di skad ces 
[\[101b.6\]]smras so/_/yab yum mkhyen par mdzod cig_/bdag dad pa yang dag pa kho nas khyim nas khyim ma mchis par rab tu 'byung bar bgyi'o/_/bu yul 'khor skyong shes par gyis shig_/khyod nged kyi bu gcig pa sdug pa yid du 'ong ba bzod pa mi mthun pa med pa 
[\[101b.7\]]yin pas khyod shi bar gyur na nged mi 'dod bzhin du 'bral grang /_gson bzhin du ga la gtang /_yab yum gal te re zhig gnang na legs/_gal te ma gnang na deng slan cad 'tshal ma yang mi 'tshal/_phyag yang mi 'tshal lo/_/de nas khyim bdag gi bu yul 'khor 
[\[102a\]]
[\[102a.1\]]skyong gis nyi ma gcig kyang zan bcad pa byas so/_/gnyis dang gsum nas bdun gyi bar du zan bcad pa byas so/_/de nas khyim bdag gi bu yul 'khor skyong gi pha dang mas khyim bdag gi bu yul 'khor skyong la 'di skad ces smras so/_/bu 
[\[102a.2\]]yul 'khor skyong shes par gyis shig_/khyod ni shin tu gzhon pa bde ba 'dod pa yin pas khyod kyi sdug bsngal mi shes te/_tshangs par spyod pa spyad dka'o/_/rab tu dben pa bya dka'o/_/gcig pu nyid la mngon par dga' ba dka'o/_/gnas mal dgon pa dang /_
[\[102a.3\]]nags khrod dang /_bas mthar gnas pa ni mnags dka'o/_/bu yul 'khor skyong tshur 'dug la 'dod pa dag la yang spyod cig_/sbyin pa dag kyang byin cig_/bsod nams dag kyang gyis shig_/de skad smras na khyim bdag gi bu yul 'khor skyong cang mi smra'o/_/de 
[\[102a.4\]]nas khyim bdag gi bu yul 'khor skyong gi pha dang mas nye du rnams la bcol ba/_kye nye du dag re zhig bu yul 'khor skyong slong shig_/de nas khyim bdag gi bu yul 'khor skyong gi nye du rnams khyim bdag gi bu yul 'khor skyong gang na ba der dong ste phyin nas/_khyim bdag gi bu yul 
[\[102a.5\]]skyong la 'di skad ces smras so/_/bu yul 'khor skyong mkhyen par mdzod cig_/khyod ni shin tu gzhon pas bde ba bzhed pa lags zhes bya ba nas bsod nams dag gyis shig ces bya ba'i bar gong ma bzhin du'o/_/de skad smras na khyim bdag gi bu yul 'khor skyong cang mi smra'o/_/de nas 
[\[102a.6\]]khyim bdag gi bu yul 'khor skyong gi pha dang mas yul 'khor skyong gi ne'u ldangs rnams la bcol ba/_kye gzhon nu dag re zhig bu yul 'khor skyong slong shig_/de nas khyim bdag gi bu yul 'khor skyong gi ne'u ldangs rnams kyis yul 'khor skyong la 'di skad ces smras so/_/kye sras 
[\[102a.7\]]des pa yul 'khor skyong mkhyen par mdzod cig_/khyod ni shin tu gzhon pas bde ba bzhed pa lags la zhes bya ba nas/_bsod nams dag mdzod cig ces bya ba'i bar snga ma bzhin du'o/_/des de skad smras na khyim bdag gi bu yul 'khor skyong cang mi smra'o/_/de nas gzhon 
[\[102b\]]
[\[102b.1\]]nu dag gis yul 'khor skyong gi pha dang ma la 'di skad ces smras so/_/yab yum sras yul 'khor skyong 'di gum pas ci zhig bgyi/_rab tu 'byung du gnong dang /_gal te dga' bar gyur na 'di gson po nyid du gzigs par 'gyur la/_gal te mngon par mi dga' 
[\[102b.2\]]bar gyur na yang bu'i gnas pha ma gnyis ma lags pa gzhan su zhig mchis/_gzhon nu dag bdag cag la gal te rab tu byung nas lta bar byed na de bzhin du gnang bar bya'o/_/de nas yul 'khor skyong gi ne'u ldangs dag gis khyim bdag gi bu yul 'khor skyong la 'di 
[\[102b.3\]]skad ces smras [(]sa[,]so[)]/_/des pa yul 'khor skyong mkhyen par mdzod cig_/pha dang mas gnang ste 'di skad ces gal te rab tu byung nas lta bar byed na'o zhes kyang zer ro/_/shes ldan dag blta bar bya'o/_/de nas khyim bdag gi bu yul 'khor skyong rim gyis lus 
[\[102b.4\]]kyi mthu dang stobs bskyed nas bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas nas phyogs gcig tu 'dug go/_/phyogs gcig tu 'dug nas bcom ldan 'das la khyim bdag gi bu yul 'khor skyong 
[\[102b.5\]]gis 'di skad ces gsol to/_/btsun pa bdag ni pha dang mas gnang lags kyis/_btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/_bdag bcom ldan 'das kyi spyan sngar tshangs par 
[\[102b.6\]]spyod pa spyad par bgyi'o/_/khyim bdag gi bu yul 'khor skyong gis legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob par gyur to/_/de nas bcom ldan 'das kyis khyim bdag gi bu yul 'khor skyong rab tu phyung bsnyen par rdzogs 
[\[102b.7\]]par mdzad nas bang mdzod stug po can du ji tsam bzhed kyi bar du bzhugs nas mnyan yod gang na ba der rgyu zhing gshegs te/_rim gyis rgyu zhing gshegs pa dang mnyan yod du byon nas mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/
[\[103a\]]
[\[103a.1\]]de nas tshe dang ldan pa yul 'khor skyong bsnyen par rdzogs te lo bcu lon nas dgra bcom pa thob ste rnam par grol ba'i dga' ba dang bde ba nyams su myong nas 'di snyam du sems te/_sngon bdag khyim par gyur pa na pha dang ma la rab tu byung nas blta bar bya'o 
[\[103a.2\]]zhes khas blangs pa yod kyis/_ma la bdag gis khas blangs pa de mthar dbyung ngo snyam nas/_de nas tshe dang ldan pa yul 'khor skyong bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas nas phyogs 
[\[103a.3\]]gcig tu 'dug go/_/phyogs gcig tu 'dug nas bcom ldan 'das la tshe dang ldan pa yul 'khor skyong gis 'di skad ces gsol to/_/btsun pa sngon bdag khyim par gyur pa na pha dang ma la blta bar bgyi'o zhes g.yar gyis blangs pas bdag g.yar gyis blangs pa de mthar 
[\[103a.4\]]'byin du mchi'o/_/de nas bcom ldan 'das kyi thugs kyis tshe dang ldan pa yul 'khor skyong gi sems khyab par mdzad cing khyab par mdzad nas thugs la mdzad cing /_thugs la mdzad nas 'di snyam du dgongs te/_rigs kyi bu yul 'khor skyong ni slar yang khyim na 
[\[103a.5\]]gnas pa'am/_sogs 'jog spyod pas 'dod pa dag la longs spyod pa'i 'os ma yin no snyam du mkhyen nas/_tshe dang ldan pa yul 'khor skyong la 'di skad ces bka' stsal to/_/yul 'khor skyong khyod song la sems can ma rgal ba rnams ni sgrol cig_/ma grol ba rnams 
[\[103a.6\]]ni grol bar gyis shig_/dbugs ma phyin pa rnams ni dbugs phyung shig_/yongs su mya ngan las ma 'das pa rnams ni yongs su mya ngan las zlos shig_/de nas tshe dang ldan pa yul 'khor skyong bcom ldan 'das kyis gsungs pa la mngon par dga' ste yi rangs 
[\[103a.7\]]nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo /_/de nas tshe dang ldan pa yul 'khor skyong de nyid kyi mtshan mo 'das nas snga dro sham thabs bgos lhung bzed dang chos gos thogs te mnyan yod du bsod snyoms la 
[\[103b\]]
[\[103b.1\]]zhugs te/_mnyan yod du bsod snyoms spyad nas zas kyi bya ba byas te zas phyi ma'i bsod snyoms las slar log nas gnas mal ji ltar spyad pa mkhos su phab ste lhung bzed dang chos gos blangs nas bang mdzod stug po can gang na ba der song ste/_rim gyis 
[\[103b.2\]]spyad pa spyod cing rgyu ba na bang mdzod stug po can du phyin nas/_bang mdzod stug po can gyi bang mdzod stug po'i tshal du 'dug go/_/de nas tshe dang ldan pa yul 'khor skyong de nyid kyi mtshan mo 'das nas snga dro sham thabs bgos/_lhung bzed dang chos gos thogs te bang mdzod 
[\[103b.3\]]stug po can du bsod snyoms la zhugs nas/_de rim gyis bang mdzod stug po can nas bsod snyoms la rgyu ba na rang gi khyim gang na der song nas/_de'i tshe tshe dang ldan pa yul 'khor skyong gi pha bar sgo'i khyams na skyes pa skra mkhan gyis skra dang kha spu 'chos pa na/_tshe dang ldan 
[\[103b.4\]]pa yul 'khor skyong gi phas tshe dang ldan pa yul 'khor skyong sgo drung na 'dug pa mthong ngo /_/mthong nas kyang kha zer bar byed de/_dge sbyong mgo reg 'o ni dag gis kho bo'i rigs kyi rgyun bcad de/_'o ni dag gis kho bo'i bu gcig pa sdug pa yid du 'ong ba bzod pa mi 
[\[103b.5\]]mthun pa med pa yul 'khor skyong rab tu phyung bsnyen par rdzogs par byas na/_dge sbyong mgo reg 'o ni rnams la su zhig bsod snyoms sbyin par bya bar sems/_de nas tshe dang ldan pa yul 'khor skyong gis rang gi khyim nas rgya gag ma gtogs pa sbyin pa yang ma thob/_
[\[103b.6\]]bskrad kyang ma bskrad pa dang myur ba myur bar phyir byung ngo /_/de'i tshe tshe dang ldan pa yul 'khor skyong gi sngon gyi bran mo rgan mo zhig zan dron rul pa zhag lon pa zhig dor ba'i phyir thogs te sgor byung ba dang /_tshe dang ldan pa yul 'khor skyong gis sngon gyi bran mo rgan mo de mthong ngo /_/
[\[103b.7\]]mthong nas kyang bran mo rgan mo de la 'di skad ces smras so/_/sring mo gal te zan dron rul pa zhag lon pa 'dor ba yin na kho bos bzas lhung bzed 'dir chug shig_/'phags pa gsol cig_/de nas sngon gyi bran mo rgan mo des zan dron rul pa zhig lon pa lhung bzed du 'jug 
[\[104a\]]
[\[104a.1\]]pa na tshe dang ldan pa yul 'khor skyong gi lag pa dang /_rkang pa dang /_bzhin dang /_sna dang /_smra dngags dag gi mtshan ma shin tu legs par bzung nas 'di skad ces kyang smras so/_/rje'i sras yul 'khor skyong lags sam/_sring mo 
[\[104a.2\]]kho bo skye bo dag gis de ltar shes so/_/de nas sngon gyi bran mo rgan mo de rings pa rings par tshe dang ldan pa yul 'khor skyong gi pha gang na ba der song ste phyin nas/_tshe dang ldan pa yul 'khor skyong gi pha la 'di skad ces smras so/_/jo bo mkhyen par mdzod cig_/sras 
[\[104a.3\]]yul 'khor skyong bang mdzod stug po can du byon nas ring mo zhig lags na nyid kyi khab tu ni byon mi bzhed do/_/de nas tshe dang ldan pa yul 'khor skyong gi phas lag pa g.yon pas skra bsdus nas ras yug gcig gi smad g.yogs bgos bzhin du tshe dang ldan pa yul 
[\[104a.4\]]'khor skyong gang na ba der song ba dang /_de'i tshe tshe dang ldan pa yul 'khor skyong rtsig drung zhig tu 'dug nas zan dron rul pa zhag lon pa za bar byed pa dang /_de nas tshe dang ldan pa yul 'khor skyong gi phas tshe dang ldan pa yul 'khor skyong la 'di skad ces smras so/_/yul 
[\[104a.5\]]'khor skyong khyod bang mdzod stug po can du phyin nas ring mo zhig lon na ci'i phyir rang gi khyim du 'jug par mi 'dod/_zan dron rul pa zhag lon pa khyod kyi gre bar yang ji ltar 'gror btub/_khyim bdag khyod kyi khyim du 'ongs na rgya gag ma gtogs pa sbyin pa yang ma thob/_bskrad 
[\[104a.6\]]kyang ma bskrad pa dang myur ba myur bar byung ngo /_/bu yul 'khor skyong yin par kho bos mi shes mod/_gal te_kho bos shes na de skad mi smra ba zhig_/bu yul 'khor skyong bzod par gsol lo/_/khyim bdag bzod do/_/de nas tshe dang ldan pa yul 'khor skyong gi phas tshe dang ldan pa 
[\[104a.7\]]yul 'khor skyong la yan lag thams cad kyis 'khyud pa byas nas rang gi khyim du stan bshams pa nyid la 'dug tu bcug go/_/de nas tshe dang ldan pa yul 'khor skyong gi phas yul 'khor skyong gi ma la 'di skad ces smras so/_/bu yul 'khor skyong yun ring zhig lon nas 
[\[104b\]]
[\[104b.1\]]khyim du 'ongs kyis/_kye re zhig khyod bdag nyid kyis snod du tshos la sta gon gyis shig dang de la bu yul 'khor skyong longs spyod par 'gyur ro/_/de nas tshe dang ldan pa yul 'khor skyong gi mas rang nyid kyis snod du btsos nas sta gon byas so/_/de nas mi zhig gis tshe dang 
[\[104b.2\]]ldan pa yul 'khor skyong gi mdun du gser gyi phung po chen po gal te mi gcig pha rol na 'greng na mi gcig tshu rol na 'dug pa mi mthong la/_mi gcig tshu rol na 'dug na gcig pha rol na 'greng ba mi mthong ba spungs so/_/tshe dang ldan pa yul 'khor skyong gi mas tshe dang 
[\[104b.3\]]ldan pa yul 'khor skyong la 'di skad ces smras so/_/bu yul 'khor skyong khyod kyi ma la bud med rnams kyi bud med kyi nor dang /_bud med kyi bag rdzongs dang /_bud med kyi khud pa zhes bya ba gang yin pa yang 'di snyed cig yod do/_/gzhan yang khyod kyi pha'i ni mtshan mas thebs 
[\[104b.4\]]pa'i gser dang sa le sbram yang brgya phrag du ma dang /_stong phrag du ma dang /_brgya stong phrag du ma yod na phal gzhan lta smos kyang ci dgos/_bu yul 'khor skyong tshur khyod 'dug la 'dod pa dag la yang yongs su spyod cig_/sbyin pa dag kyang thong shig_/bsod nams dag kyang 
[\[104b.5\]]gyis shig_/khyim bdag gi chung ma khyod gal te kho bo'i tshig la dad pas mnyan par bya bar sems pa lta na/_bdag gis gdams shing rjes su bstan to/_/bu yul 'khor skyong gdams ngag stsol cig_/bu yul 'khor skyong rjes su ston cig dang /_khyod kyi tshig la 
[\[104b.6\]]bdag dad pas mnyan par bgyi'o snyam du sems so/_/khyim bdag gi chung ma tshur khyod kyis sha na'i ras skye sar par byos la/_gser dang sa le sbram gyis khong ste shing rta'i nang du chug la chu bo gang gA'i rgyun shugs drag cing gting zab pa gang na yod pa der 'or cig_/gzhi de las 
[\[104b.7\]]khyod kyi mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams skye bar gyur ta re/_de nas tshe dang ldan pa yul 'khor skyong gi ma 'di snyam du sems te/_bdag gis de lta bu'i bya bas kyang bu yul 'khor skyong bzlog par bya ba ma 
[\[105a\]]
[\[105a.1\]]nus so snyam mo/_/de nas tshe dang ldan pa yul 'khor skyong gi mas mna' ma la bcol ba/_kye bag sar re zhig ji lta bu'i mnye ba rnams kyis mnyes pa dang /_khrus rnams kyis bkrus pa dang /_dri rnams kyis byugs pa dang /_gos rnams bskon pa 
[\[105a.2\]]dang /_rgyan rnams kyis brgyan pa dang /_bdug pa rnams kyis bdugs pa dang /_phye ma rnams kyis gtor bas/_bu yul 'khor skyong de sngon khyim par gyur pa na dga' ba dang yid du 'ong bar 'gyur ba de lta bu'i mnye ba rnams kyis mnyes pa dang /_khrus rnams kyis khrus dang /_
[\[105a.3\]]dri rnams kyis byugs pa dang /_gos rnams bskon pa dang /_rgyan rnams kyis brgyan pa dang /_bdug pa rnams kyis bdugs pa dang /_phye ma rnams kyis gtor ba gyis la bu yul 'khor skyong gi rkang pa gnyis la gtugs la 'di skad ces/_gang gi slad du rje'i sras 
[\[105a.4\]]bcom ldan 'das kyi spyan sngar tshangs par spyod pa lha'i bu mo ji lta bu zhig ces kyang smros shig_/de nas tshe dang ldan pa yul 'khor skyong gi sngon gyi chung mas ji lta bu'i mnye ba rnams kyis mnyes pa dang /_khrus rnams kyis bkrus pa dang /_dri rnams kyis byugs pa dang /_gos 
[\[105a.5\]]rnams bskon pa dang /_rgyan rnams kyis brgyan pa dang /_bdug pa rnams kyis bdugs pa dang /_phye ma rnams kyis gtor bas tshe dang ldan pa yul 'khor skyong sngon khyim par gyur pa na dga' ba dang yid du 'ong bar 'gyur ba de lta bu'i mnye ba rnams kyis mnyes pa dang /_khrus 
[\[105a.6\]]rnams kyis khrus dang /_dri rnams kyis byugs pa dang /_gos rnams bskon pa dang /_rgyan rnams kyis brgyan pa dang /_bdug pa rnams kyis bdugs pa dang /_phye ma rnams kyis gtor ba byas nas tshe dang ldan pa yul 'khor skyong gi rkang pa gnyis la gtugs te 'di 
[\[105a.7\]]skad ces smras so/_/rje'i sras gang gi slad du bcom ldan 'das kyi spyan snga na tshangs par spyad pa spyod pa lha'i bu mo de ji lta bu zhig lags/_sring mo kho bo bcom ldan 'das kyi spyan sngar tshangs par spyod pa ni lha'i bu mo'i ched du ma yin no/_/de nas tshe dang ldan pa yul 'khor 
[\[105b\]]
[\[105b.1\]]skyong gis sngon gyi chung ma la sring mo zhes tshig tu smras pas brgyal nas sa la 'gyel to/_/de nas tshe dang ldan pa yul 'khor skyong gis pha dang ma la smras pa/_de yab yum gal te kha zas btang ba lags na ci mi stsal tam/_btang snyoms su bzhag ste ci mtho 
[\[105b.2\]]'tsham lags sam/_bu yul 'khor skyong longs spyod cig_/ces de nas tshe dang ldan pa yul 'khor skyong gi pha dang mas tshe dang ldan pa yul 'khor skyong la gtsang zhing bsod pa'i bza' ba dang bca' ba dag rang gi lag nas stobs shing tshim par byed de/_rnam grangs du mar gtsang 
[\[105b.3\]]zhing bsod pa'i bza' ba dang bca' ba dag rang gi lag nas bstabs shing tshim par byas so/_/tshe dang ldan pa yul 'khor skyong gis zos nas lag pa bkrus te lhung bzed gyu bar rig nas stan ches dma' ba zhig blangs te chos mnyan pa'i phyir 'khod do/_/de nas tshe dang ldan pa yul 
[\[105b.4\]]'khor skyong gis de'i tshe tshigs su bcad de smras pa/_ltos shig lus ni nor bu dang /_/rna rgyan gyis ni bkra byas pa'ang /_/nad dang slu ba'i chos can te/_/brtan par gnas pa yod ma yin/_/skra yi lan bu brgyad lhas shing /_/mig ni mig sman gyis bskus pa'ang /_/
[\[105b.5\]]byis pa rmongs par byed nus kyi/_/pha rol tshol ba ma yin no/_/dri rnams kyis ni lus bskus la/_/rkang pa btsag gis byugs pa yang /_/byis pa rmongs par byed nus kyi/_/pha rol tshol ba ma yin no/_/mig sman gser gyis bkra byas shing /_/dul ba'i lus ni 
[\[105b.6\]]brgyan pa yang /_/byis pa rmongs par byed nus kyi/_/pha rol tshol ba ma yin no/_/[{]ri dgas [,]ri dwags [}]'chor bas rnyi btsugs nas/_/[{]ri dgas [,]ri dwags [}]gzung bar ma nus ltar/_/rngon pa 'o dod 'bod bcug la/_/zos nas gnas su 'gro bar bya/_/de nas tshe dang ldan pa yul 'khor 
[\[105b.7\]]skyong gis pha dang ma la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar byas nas de nyid nas steng gi nam mkha' la song ngo /_/de nas tshe dang ldan pa yul 'khor skyong 
[\[106a\]]
[\[106a.1\]]bang mdzod stug po can gang na ba der song ste phyin nas ba ru ra'i shing zhig gi drung du nyin par gnas par bya ba'i phyir 'dug go/_/de'i tshe rgyal po kau rab bya tshe dang ldan pa yul 'khor skyong gi snyan pa yang sgrogs shing gnas te/_nam zhig na bdag shes 
[\[106a.2\]]ldan yul 'khor skyong mngon sum du mthong bar 'gyur/_nam zhig na gal te zhu ba lung bstan pa'i phyir skabs phye na bdag phyogs 'ga' zhig zhu bar 'gyur snyam mo/_/de nas rgyal po kau rab byas tshal srung ba'i mi la bsgo ba/_kwa'i nang rje khyod song la myur du bang mdzod stug po can 
[\[106a.3\]]gyi tshal phyag dar byos shig_/sang nga der skyed mos tshal gyi sar 'gro'o/_/lha bka' bzhin 'tshal zhes skyes pa des rgyal po kau rab bya'i ltar mnyan nas bang mdzod stug po can gyi tshal thams cad phyag dar byed pa na/_mi des tshe dang ldan pa yul 'khor skyong ba ru ra'i shing zhig gi 
[\[106a.4\]]drung na nyin par gnas par bya ba'i phyir 'dug pa mthong ngo /_/mthong nas kyang de 'di snyam du sems te/_rgyal po kau rab bya gang gi snyan pa yang dang yang du sgrogs shing gnas te/_nam zhig na bdag shes ldan yul 'khor skyong mngon sum du mthong bar 'gyur/_nam zhig na 
[\[106a.5\]]gal te zhu ba lung bstan pa'i phyir skabs phye na bdag phyogs 'ga' zhig zhu bar 'gyur snyam pa'i shes ldan yul 'khor skyong de ni 'di yin te/_bang mdzod stug po can gyi 'di lta bu zhig tu phyin gyis/_ma la bdag gis rgyal po kau rab bya la sbran par bya'o snyam nas/_de nas skyes pa 
[\[106a.6\]]des rgyal po kau rab bya gang na ba der song ste phyin nas rgyal po kau rab bya la 'di skad ces smras so/_/lha gang gi snyan pa yang dang yang du sgrogs shing bzhugs la nam zhig na bdag shes ldan yul 'khor skyong mngon sum du mthong bar 'gyur/_nam zhig na gal te zhu ba lung bstan pa'i phyir 
[\[106a.7\]]skabs phye na bdag phyogs 'ga' zhig zhu bar 'gyur snyam pa'i shes ldan yul 'khor skyong de ni de lags te/_bang mdzod stug po can gyi 'di lta bu zhig tu mchis lags te/_lha da de'i dus la bab par dgongs su gsol/_de nas rgyal po kau rab byas mi gzhan zhig la bsgo ba/_kwa'i nang 
[\[106b\]]
[\[106b.1\]]rje tshur bzhon pa bzang po myur du sdogs shig_/de la nga zhon nas deng kho na shes ldan yul 'khor skyong blta ba'i phyir 'gro'o/_/lha bka' bzhin 'tshal zhes mi des rgyal po kau rab bya'i ltar mnyan nas bzhon pa bzang po myur du bsdogs te/_rgyal po kau rab bya gang na ba der song 
[\[106b.2\]]nas phyin pa dang /_rgyal po kau rab bya la 'di skad ces smras so/_/lha bcibs pa bzang po bsdogs lags te/_lha da de'i dus la bab par dgongs su gsol/_de nas rgyal po kau rab bya bzhon pa bzang po la zhon nas bang mdzod stug po can nas byung ste/_tshe dang ldan pa yul 
[\[106b.3\]]'khor skyong la blta ba dang /_bsnyen bkur bya ba'i phyir song nas/_de ji tsam bzhon pa'i bar du bzhon pas song ste/_bzhon pa las babs nas rkang pa kho nas kun dga' ra bar zhugs so/_/tshe dang ldan pa yul 'khor skyong gis rgyal po kau rab bya rgyang ring po kho na nas 'ongs pa 
[\[106b.4\]]mthong ngo /_/mthong nas kyang 'di skad ces smras so/_/rgyal po chen po/_rgyal po chen po byon pa legs so tshur spyon/_rgyal po chen po khyod nyid kyi yul lags pas bzhed na bdag kyang stan la g.yar drongs shig_/kye yul 'khor skyong bdag gi yul lags mod kyi/_'on kyang 
[\[106b.5\]]yul 'khor skyong gis bdag stan la g.yar drang bar 'tshal lo/_/rgyal po chen po gdan mchis kyis gal te bzhed na bzhugs shig_/de nas rgyal po kau rab bya tshe dang ldan pa yul 'khor skyong dang lhan cig mngon du yang dag par dga' bar 'gyur ba dang /_mgu bar 'gyur ba'i gtam 
[\[106b.6\]]rnam pa sna tshogs byas te phyogs gcig tu 'dug go/_/phyogs gcig tu 'dug nas rgyal po kau rab byas tshe dang ldan pa yul 'khor skyong la 'di skad ces smras so/_/shes ldan yul 'khor skyong gal te rigs dman pa'am/_longs spyod rnams yongs su zad pa'am/_gtugs 
[\[106b.7\]]par gyur na skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung ba yod na/_bdag cag rigs ni kau rab bya yin la/_longs spyod ni rgya che ba yin gyis/_'di ltar kho bos shes ldan yul 'khor skyong la longs spyod kyi skal 
[\[107a\]]
[\[107a.1\]]ba dag las bgo bsha' byas/_shes ldan yul 'khor skyong tshur khyod 'dug la 'dod pa dag la yang yongs su spyod cig_/sbyin pa dag thong shig_/bsod nams dag gyis shig_/rgyal po chen po cha ma lags pa'i mgron du 'bod pas bdag 
[\[107a.2\]]mgron du 'bod kyi 'tsham pas ni ma lags so/_/khyod lta bus bdag 'dra ba'i skyes bu mkhas pa 'di lta bu'i mgron du 'bod pas mgron du yang ma 'bod cig_/bdag gis shes ldan yul 'khor skyong dang 'tsham pa'i mgron du 'bod pas mgron du 'bod pa ji lta bu zhig lags/_
[\[107a.3\]]rgyal po chen po tshur spyon/_khyod kyis 'di skad ces kye yul 'khor skyong kho bo'i yul 'byor cing gnod pa med pa/_sdo ba med cing 'tshe ba med la slong ba po'i bsod snyoms rnyed sla ba yin gyis/_shes ldan yul 'khor skyong bang mdzod stug po can 'dir gnos shig dang /_
[\[107a.4\]]bdag gis shes ldan yul 'khor skyong chos bzhin gyis bsrung ba dang /_bskyab pa dang /_sba ba bya'o zhes bgyi ba lags na/_rgyal po chen po sems mngon par dad pa gang la gang lags pa de tsam gyis bgyis lags te 'tshal lo/_/gzhan yang gal te zhus pa lung bstan 
[\[107a.5\]]pa'i phyir skabs phye na shes ldan yul 'khor skyong la bdag zhu lags so/_/rgyal po chen po gsungs shig_/thos nas khyod la rig par bgyi'o/_/kye yul 'khor skyong bzhi po 'di dag ni yongs su nyams pa lags te/_de dag gis yongs su nyams pa'i rigs kyi bu dag skra dang kha spu 
[\[107a.6\]]bregs nas gos ngur smrig bgos te dad pa yang dag pa kho nas khyim nas khyim med par rab tu 'byung bar 'gyur ro/_/bzhi gang zhe na/_'di lta ste/_rga bas yongs su nyams pa dang /_nad kyis yongs su nyams pa dang /_nye dus yongs su nyams pa dang /_longs spyod kyis 
[\[107a.7\]]yongs su nyams pa'o/_/kye yul 'khor skyong rga bas yongs su nyams pa gang zhe na/_'di la rigs kyi bu rgas 'khogs gtugs par gyur nas de 'di snyam du sems te/_da ni bdag rgas 'khogs gtugs pas bdag gis re zhig 'dod pa dag bdog kyang longs spyad par 
[\[107b\]]
[\[107b.1\]]sla ba ma yin na mi bdog na lta smos kyang ci dgos/_ma la bdag skra dang kha spu bregs la gos ngur smrig bgos te dad pa yang dag pa kho nas khyim nas khyim med par rab tu 'byung ngo snyam nas/_de rga ba'i yongs su nyams pas yongs su nyams pas skra dang kha spu bregs te gos ngur smrig 
[\[107b.2\]]bgos nas dad pa yang dag pa kho nas khyim nas khyim med par rab tu 'byung ste/_'di ni rga ba'i yongs su nyams pa zhes bya'o/_/shes ldan yul 'khor skyong rga ba'i yongs su nyams pas yongs su nyams pa ma yin na skra dang kha spu bregs te gos ngur smrig bgos nas dad pa yang dag 
[\[107b.3\]]pa kho nas khyim nas khyim med par rab tu byung /_de ci'i phyir zhe na/_shes ldan yul 'khor skyong ni gzhon nu thor bu lang tsho la bab pa/_skra gnag pa/_na tshod dar la bab pa dang ldan pa yin te/_gang gi tshe rtsed mo dang /_dga' ba dang /_mgu ba dang /_cha ba dang /_brgyan pa'i 
[\[107b.4\]]gnas la brtson pa dang ldan pas gnas par bya ba de'i tshe nye du rnams mchi mas brnangs shing ngu bzhin dang bcas pas ma rangs bzhin skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung na/_shes ldan yul 'khor skyong 
[\[107b.5\]]gis ci zhig shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung /_de la ni kho bos rangs pa ma yin te mi bzod do/_/kye shes ldan yul 'khor skyong nad kyis yongs su nyams pa gang zhe na/_
[\[107b.6\]]'di la rigs kyi bu na ba sdug bsngal ba nad tshabs che bar gyur nas de 'di snyam du sems te/_bdag ni na ba sdug bsngal ba nad tshabs che bas bdag gis re zhig 'dod pa dag bdog kyang longs spyad par sla ba ma yin na mi bdog na lta smos kyang ci dgos/_ma la bdag skra dang kha spu bregs 
[\[107b.7\]]nas gos ngur smrig bgos nas zhes bya ba nas rab tu 'byung ngo zhes bya ba'i bar gong ma bzhin du'o/_/de nad kyis yongs su nyams pas yongs su nyams pas skra dang kha spu bregs te gos ngur smrig bgos nas zhes bya ba nas rab tu 'byung zhes bya ba'i bar gong ma bzhin du'o/_/'di ni 
[\[108a\]]
[\[108a.1\]]nad kyis yongs su nyams pa zhes bya'o/_/shes ldan yul 'khor skyong ni nad kyis yongs su nyams pas yongs su nyams pa ma yin no/_/skra dang kha spu bregs te gos ngur smrig bgos nas dad pa yang dag pa kho nas zhes bya ba nas rab tu byung zhes bya 
[\[108a.2\]]ba'i bar gong ma bzhin du'o/_/de ci'i phyir zhe na/_shes ldan yul 'khor skyong gnod pa med cing nad med pa'i rang bzhin can dang /_ran par 'jug pa'i drod dang ldan pa ste/_ha cang bsil ba ma yin pa dang /_ha cang tsha ba ma yin pa dang /_khams snyoms pas gnod 
[\[108a.3\]]pa med pa dang ldan pas khyod kyis zos pa dang /_'thungs pa dang /_'chos pa dang /_myangs pa rnams legs par bde bar 'ju bar 'gyur na/_shes ldan yul 'khor skyong de la ci zhig shes mthong zhes bya ba nas rab tu 'byung zhes bya ba'i bar gong ma bzhin du'o/_/
[\[108a.4\]]de la ni kho bo rangs pa ma yin te mi bzod do/_/kye yul 'khor skyong nye dus yongs su nyams pa gang zhe na/_'di la rigs kyi bu'i nye du rnams rabs chad nye du rnams kha dag nas de 'di snyam du sems te/_bdag gi nye du rnams rabs chad nye du rnams kha dag pas ma la bdag skra dang kha spu 
[\[108a.5\]]bregs nas zhes bya ba nas rab tu 'byung bar bya'o zhes bya ba'i bar gong ma bzhin du'o/_/de nye du'i yongs su nyams pas yongs su nyams pas skra dang kha spu bregs te zhes bya ba nas rab tu 'byung ngo zhes bya ba'i bar gong ma bzhin du'o/_/'di ni nye dus yongs su nyams pa zhes bya'o/_/shes 
[\[108a.6\]]ldan yul 'khor skyong ni nye dus yongs su nyams pas yongs su nyams pa ma yin na/_skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ngo /_/de ci'i phyir zhe na/_yul 'khor skyong gi nye du ni kau rab bya'i rigs nas bzung ste 
[\[108a.7\]]brgyud pa bang mdzod stug po can 'di nyid na rgyas par yod na/_shes ldan yul 'khor skyong gis ci zhig shes mthong zhes bya ba nas rab tu byung zhes bya ba'i bar gong ma bzhin du'o/_/de la ni kho bos rangs pa ma yin te mi bzod do/_/kye yul 'khor skyong longs spyod kyis yongs su nyams 
[\[108b\]]
[\[108b.1\]]pa gang zhe na/_'di la rigs kyi bu'i longs spyod srabs pa dang /_yongs su zad pa dang /_gtugs par gyur nas de 'di snyam du sems te/_bdag gi longs spyod ni srabs pa dang /_yongs su zad pa dang /_gtugs par gyur gyis/_ma la bdag skra dang kha spu bregs 
[\[108b.2\]]nas zhes bya ba nas rab tu 'byung ngo zhes bya ba'i bar du'o/_/de longs spyod yongs su nyams pas yongs su nyams pas skra dang kha spu bregs nas zhes bya ba nas rab tu 'byung ngo /_/zhes bya ba'i bar gong ma bzhin du'o/_/'di ni longs spyod kyis yongs su nyams pa zhes bya'o/_/shes 
[\[108b.3\]]ldan yul 'khor skyong ni longs spyod yongs su nyams pas yongs su nyams pa ma yin na/_zhes bya ba nas rab tu byung zhes bya ba'i bar gong ma bzhin du'o/_/shes ldan yul 'khor skyong ni bang mdzod stug po can 'di na rigs mchog dang rigs bzang po yin pas 'di lta ste/_longs 
[\[108b.4\]]spyod chen po dang ldan pa yin na/_'di la shes ldan yul 'khor skyong gis ci zhig shes mthong thos rtogs nas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung /_de la ni kho bo rangs pa ma yin te mi bzod do/_/rgyal po 
[\[108b.5\]]chen po bzhi po 'di dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des yid 'byung ba'i lam du gsungs te/_yid 'byung ba de dag gis yid byung nas rigs kyi bu rnams skra dang kha spu bregs te gos ngur smrig bgos 
[\[108b.6\]]nas dad pa yang dag pa kho nas khyim nas khyim med par rab tu 'byung bar 'gyur te/_rgyal po chen po 'jig rten 'di thams cad ni rga bas nye bar khrid pa yin/_'jig rten 'di ni rjes su 'gro ba med pas skyabs med pa yin/_'jig rten 'di ni thams cad bor te 'gro bar 'gyur bas 
[\[108b.7\]]bdog pa med pa yin/_'jig rten 'di ni ngoms mi shes te sred pas 'khol bas chog mi shes pa yin par bdag gis shes mthong thos rtogs nas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo /_/bdag gis mdor 
[\[109a\]]
[\[109a.1\]]bsdus te gsungs shing rnam par ma phye ba 'di'i don rgyas par 'tshal bar mi 'gyur bas/_shes ldan yul 'khor skyong gis don de nyid ci nas bdag gi shes ldan yul 'khor skyong gis mdor bsdus te gsungs shing rnam par ma phye ba 'di'i don rgyas par 'tshal bar 
[\[109a.2\]]'gyur bar rgyas par bshad du gsol/_shes ldan yul 'khor skyong gis 'di skad ces 'jig rten 'di thams cad ni rga bas nye bar khrid pa yin no/_/zhes gsungs pa gang lags pa de shes ldan yul 'khor skyong gis ci las dgongs te gsungs/_de'i phyir rgyal po chen po khyod nyid 
[\[109a.3\]]la dris khyod kyis ji ltar bzod pa de bzhin du lan thob shig_/rgyal po chen po ji snyam du sems/_gang gi tshe khyod lo nyi shu 'am lo nyi shu rtsa lnga lon par gyur pa na na tshod kyis gzhon nu thor bu lang tsho la bab pa/_skra gnag pa/_nyam rtsal bdo ba dang ldan pa de dang da ltar gyi lus su 
[\[109a.4\]]'di lta ste tshe 'am/_kha dog gam/_stobs sam/_shugs sam/_smra dngags sam/_srid du 'am/_sboms su mnyam zhing mtshungs par mthong ngam/_kye yul 'khor skyong gang gi tshe bdag lo nyi shu 'am lo nyi shu rtsa lnga lon par gyur pa na na tshod kyis gzhon nu thor bu lang tsho la 
[\[109a.5\]]bab pa/_skra gnag pa/_nyam rtsal bdo ba dang ldan pa de dang da ltar gyi lus su 'di lta ste tshe 'am/_kha dog gam/_stobs sam/_shugs sam/_srid du 'am/_sboms su 'am/_smra dngags su mnyam zhing mtshungs par ma mthong ste/_da ni bdag na tshod kyis lo 
[\[109a.6\]]brgyad bcu lon pas rgas 'khogs gtugs te bar 'ga' bdag 'dug pa dang langs pa yang gzhan gyis bya dgos so/_/rgyal po chen po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des 'di las 
[\[109a.7\]]dgongs nas 'jig rten 'di thams cad ni rga bas nye bar khrid pa yin no/_/zhes gsungs pa de bdag gis shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ste de la ni bdag rangs te bzod do/_/
[\[109b\]]
[\[109b.1\]]shes ldan yul 'khor skyong gang la rangs te bzod pa de la bdag kyang rangs te bzod do/_/gang yang shes ldan yul 'khor skyong 'di skad ces 'jig rten 'di ni rjes su 'gro ba med pas skyabs med pa yin no zhes gsungs pa bdag la ni bu dang /_chung ma dang /_bran dang /_las 
[\[109b.2\]]bgyid pa dang /_bzhad gad pa dang /_skra mkhan dang /_khrus mkhan dang /_'dul sbyong mkhan dang /_glang po che la zhon pa dang /_rta rkya dang /_shing rta pa dang /_bshan thogs dang /_gzhu 'dzin pa dang /_'drol bu dang /_go re long bgyid pa dang /_bro gar len pa rnams dang /_
[\[109b.3\]]rgyal po'i bu dpa' brtul phod pa/_rab tu gnon tshan po che chen po dang ldan pa gang dag bdag gi gshed ma phyir rgol ba mi mdza' ba dag mchis pa slar 'joms par bgyid pa mchis na/_'on kyang shes ldan yul 'khor skyong 'di skad ces 'jig rten 'di ni rjes su 'gro ba med pas 
[\[109b.4\]]skyabs med pa yin no zhes gsungs pa de shes ldan yul 'khor skyong gis ci las dgongs te gsungs rgyal po chen po de'i phyir khyod nyid la dris khyod kyis ji ltar bzod pa de bzhin du lan thob shig_/rgyal po chen po da ltar khyod la lus kyis gnod pa 'ga' mchis sam/_kye yul 
[\[109b.5\]]'khor skyong bdag la mchis te da ltar rlung gis rgyab tu gnod do/_/rgyal po chen po gang gi tshe rlung gis rgyab tu gnod par gyur pa de'i tshe bdag gi bu dang /_chung ma dang /_bran dang /_las byed pa dang /_bzhad gad pa dang /_skra mkhan dang /_khrus mkhan dang /_'dul sbyong mkhan 
[\[109b.6\]]dang /_glang po che la zhon pa dang /_rta rkya dang /_shing rta pa dang /_bshan thogs dang /_gzhu 'dzin dang /_'drol bu dang /_go re long byed pa dang /_bro gar len pa dang /_rgyal po'i bu dpa' ba rtul phod pa/_rab tu gnon tshan po che chen po dang ldan pa gang dag yin pa tshur/_bdag 
[\[109b.7\]]la skyes shing byung ba'i sdug bsngal drag po rtsub pa tsha ba mi bzod pa yid du mi 'ong ba'i tshor ba rnams choms shig ces bgyis na 'grub bam/_kye yul 'khor skyong ma lags so/_/gang gi tshe rlung gis bdag gi rgyab tu gnod par gyur pa de'i tshe bdag gi bu dang /_chung ma dang /_bran dang /_las 
[\[110a\]]
[\[110a.1\]]bgyid pa dang /_bzhad gad pa dang /_skra mkhan dang /_khrus mkhan dang /_'dul sbyong mkhan dang /_glang po che'i gnyar zhon pa dang /_rta rkya dang /_shing rta dang /_bshan thogs dang /_gzhu 'dzin dang /_'drol bu dang /_go re long bgyid pa dang /_bro gar len pa dang /_
[\[110a.2\]]rgyal po'i bu dpa' ba rtul phod pa/_rab tu gnon tshan po che chen po dang ldan pa gang dag yin pa tshur/_bdag la byung zhing skyes pa'i sdug bsngal drag po rtsub pa tsha ba mi bzad pa yid du mi 'ong ba'i tshor ba rnams choms shig ces bgyis kyang mi 'grub kyi/_de'i tshe bdag 'ba' zhig sdug bsngal 
[\[110a.3\]]drag po rtsub pa tsha ba mi bzod pa yid du mi 'ong ba'i tshor ba rnams myong ngo /_/rgyal po chen po de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des 'di las dgongs nas 'jig rten 'di ni rjes su 'gro ba med de skyabs med pa yin no zhes gsungs 
[\[110a.4\]]pa de bdag gis shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ste/_de la ni bdag rangs te bzod do/_/shes ldan yul 'khor skyong gang la rangs te bzod pa de la bdag cag kyang rangs te 
[\[110a.5\]]bzod do/_/gang yang shes ldan yul 'khor skyong 'di skad ces 'jig rten 'di ni thams cad bor nas 'gro bar 'gyur bas bdog pa med pa yin no zhes gsungs pa/_kye yul 'khor skyong bdag cag la bu dang /_chung ma dang /_bran dang /_las bgyid pa dang /_zhes bya ba nas/_rgyal 
[\[110a.6\]]po'i bu rnams mchis te zhes bya ba'i bar gong ma bzhin du'o/_/gang dag bdag mchi na rjes bzhin 'brang la/_'greng na 'greng ba dang /_nyal na zhugs tshe bgyid pa dag mchis na/_'on kyang shes ldan yul 'khor skyong 'di skad ces 'jig rten 'di ni thams cad bor te 'gro bar 'gyur bas 
[\[110a.7\]]bdog pa med pa yin no/_/zhes gsung ba de shes ldan yul 'khor skyong gis ci las dgongs te gsungs/_rgyal po chen po de'i phyir khyod nyid la dris khyod kyis ji ltar bzod pa de bzhin du lan thob shig_/rgyal po chen po ji snyam du sems/_gang gi tshe skye bo mang po la mi sdug pa/_skye bo 
[\[110b\]]
[\[110b.1\]]mang po mi 'dod pa/_skye bo mang po mi dga' ba/_skye bo mang po'i yid du mi 'ong ba 'jig rten thams cad kyi thun mong 'di lta ste/_'chi ba zhes bya ba'i chos de 'ongs par gyur pa de'i tshe bdag gi bu dang /_chung ma dang /_bran dang /_las byed pa zhes bya ba nas rgyal po'i bu dag 
[\[110b.2\]]tshur zhes bya ba'i bar du'o/_/gang dag 'jig rten 'di nas 'jig rten pha rol du 'gro ba'i phyi bzhin shog shig ces bgyis na 'grub bam/_kye yul 'khor skyong ma lags so/_/kye yul 'khor skyong gang gi tshe skye bo mang po la mi sdug pa/_skye bo mang po mi 'dod pa/_skye bo mang po 
[\[110b.3\]]mi dga' ba/_skye bo mang po'i yid du mi 'ong ba 'jig rten thams cad kyi thun mong 'di lta ste/_'chi ba zhes bya ba'i chos de 'ongs par gyur pa de'i tshe bdag gi bu dang /_chung ma dang /_bran dang /_las bgyid pa rnams dang zhes bya ba nas/_rgyal po'i bu'i bar gang dag yin pa tshur 
[\[110b.4\]]zhes bya ba'i bar du'o/_/bdag 'jig rten 'di nas 'jig rten pha rol du mchi ba'i phyi bzhin shog shig ces bgyis kyang mi 'grub ste/_bdag 'ba' zhig 'jig rten 'di nas 'jig rten pha rol du mchi bar 'gyur ro/_/rgyal po chen po bcom ldan 'das de bzhin gshegs pa dgra 
[\[110b.5\]]bcom pa yang dag par rdzogs pa'i sangs rgyas mkhyen cing gzigs pa des 'di las dgongs nas 'jig rten 'di ni thams cad bor te 'gro bar 'gyur bas bdog pa med pa yin no zhes gsungs pa de bdag gis shes mthong thos rtogs nas/_skra dang kha spu bregs nas gos ngur smrig 
[\[110b.6\]]bgos te dad pa yang dag pa kho nas khyim nas khyim med par rab tu byung ste/_de la ni bdag rangs te bzod do/_/shes ldan yul 'khor skyong gang la rangs te bzod pa de la bdag kyang rangs te bzod do/_/shes ldan yul 'khor skyong gang yang 'di skad ces 'jig rten 'di ni ngoms 
[\[110b.7\]]mi shes shing sred pas bkol bas chog mi shes pa yin no zhes gsungs pa/_kye yul 'khor skyong bdag sgra ngan rgyas pa 'di nyid la yongs su spyod cing btsun mo mang po dang /_mdzod dang /_bang mdzod rgyas pa la yongs su longs spyod na/_'on kyang shes ldan yul 'khor skyong 'di skad 
[\[111a\]]
[\[111a.1\]]skad ces 'jig rten 'di ni ngoms mi shes shing sred pas bkol bas chog mi shes pa yin no zhes gsungs pa de shes ldan yul 'khor skyong gis ci las dgongs te gsungs/_rgyal po chen po de'i phyir khyod nyid la dris khyod kyis ji ltar bzod pa de bzhin du lan 
[\[111a.2\]]thob shig_/rgyal po chen po ji snyam du sems/_khyod 'di na sgra ngan rgyas pa la yongs su spyod cing btsun mo mang po dang /_mdzod dang /_bang mdzod rgyas pa la yongs su spyod pa las shar phyogs nas mi yid gcugs pa/_yid ches pa/_brtan po/_'jig rten 
[\[111a.3\]]la mi slu ba zhig 'ongs nas de 'di skad ces lha bdag shar phyogs nas 'dir mchi ba na de na bdag gis ljongs 'byor pa dang /_rgyas pa dang /_bde ba dang /_lo legs pa/_skye bo dang mi mang pos rab tu gang ba dag cig mthong ste/_lha ljongs de dag 'di lta bu'i dpung 
[\[111a.4\]]dang 'di lta bu'i dbyig dang /_'di lta bu'i bzhon pas dra ma drangs te gzhom pa dang /_choms nas rnal du dgod par rung ngo /_/zhes smra na/_rgyal po chen po ji snyam du sems/_khyod yul der dra ma drang zhing drangs nas bcom ste/_rnal du 'god dam/_khyod ljongs de dag 'dod 
[\[111a.5\]]dam/_kye yul 'khor skyong gal te bdag gis ljongs de dag 'di lta bu'i dbyig dang /_'di lta bu'i dpung dang /_'di lta bu'i bzhon pas dra ma drang ba dang /_dra ma drangs nas choms pa dang bcom nas rnal du dgod du rung bar shes na/_ljongs de dag tu dra ma drang zhing dra ma drangs nas 
[\[111a.6\]]bcom la/_bcom nas rnal du dgod do/_/bdag ljongs de dag kyang 'tshal lo//_//'dul ba gzhi/_bam po sum bcu rtsa lnga pa/_rgyal po chen po de bzhin gshegs pa dgra bcom pa yang dag par rdzogs pa'i sangs rgyas bcom ldan 'das mkhyen cing gzigs 
[\[111a.7\]]pa des de las dgongs nas 'jig rten 'di ni ngoms mi shes shing sred pas bkol bas chog mi shes pa yin no/_/zhes gsungs pa de bdag gis shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab 
[\[111b\]]
[\[111b.1\]]tu byung ste/_de la ni bdag rangs te bzod do/_/shes ldan yul 'khor skyong khyod gang la rangs te bzod pa de la bdag kyang rangs te bzod do/_/tshe dang ldan pa yul 'khor skyong gis de skad ces smras nas gnas brtan dgra bcom pas gzhan yang 'di skad ces smras so/_/
[\[111b.2\]]'jig rten dag na nor dang ldan pa'i mi/_/de dag chags dang bcas pas sogs byed cing /_/nor rnams rnyed nas gtong bar mi byed la/_/phyir zhing 'dod pa don du gnyer ba mthong /_/mi dbang rgya mtsho mtha' yis gtugs pa'i sa/_/thag bcug bcom ste cham du phab nas ni/_/
[\[111b.3\]]rgya mtsho tshun cad kyis kyang mi chog ste/_/chags pas pha rol don du gnyer bar 'bad/_/mi dbang de bzhin mi gzhan mang po dag_/yongs su bzung la ngoms pa yod min pas/_/chog mi shes pas rang gi lus bor te/_/sred dang ma bral bar ni 'chi bar 'gyur/_/srog ni ther 
[\[111b.4\]]zug ma yin tshe thung ste/_/rga bas gzir ba la ni skyabs yod min/_/'chi ba la ni nor rjes 'brang mi 'gyur/_/nye du ma yin grogs min bu ma yin/_/spun dang sring mo de bzhin grogs kun dang /_/snying du sdug pa'i tshogs ni 'dus nas ni/_/kye ma kyi hud 'di ni lhar gyur 
[\[111b.5\]]ces/_/skra bshig mchi ma can gyi gdong gis ngu /_/de ni ras kyis dkris te phyung nas ni/_/me sbar nas ni de nas sreg par byed/_/rang gi las kyis sems can de khrid nas/_/de yi nor rnams bgo skal spyod pas phrogs/_/'di ni skye ba na yang gcig pu skye/_/'chi 
[\[111b.6\]]ba na yang gcig pu 'chi 'gyur zhing /_/gcig pus sdug bsngal nyams su 'dir myong 'gyur/_/skye bo 'khor bar grogs yod ma yin no/_/phyug po'am yang na bkres pa'am brtan po'am/_/bus pa de bzhin gnyis kas reg myong na/_/brtan po de yis nams kyang g.yos mi 
[\[111b.7\]]'gyur/_/bus pa bus pa yin phyir rtag tu g.yo/_/blo chung mi mkhas rjes su slob byed cing /_/de nas las rnams gsum po byed 'gyur zhing /_/mngal dang 'jig rten pha rol 'gro bar 'gyur/_/khon dang rjes 'brel sdug bsngal las mi 'grol/_/shes rab nor rnams kun gyi 
[\[112a\]]
[\[112a.1\]]mchog tu gsungs/_/de yis bdag nyid shes pas bdag nyid rig_/srid dang srid min bdag nyid ma rtogs pas/_/blun po sdig pa'i las rnams byed pa yin/_/phran tshegs thabs sam yang na chos min pa'am/_/mthu yis gzhan dag las ni gang 'phrog 
[\[112a.2\]]pa/_/nyes byas las byed 'khor ba la brten nas/_/nying tor brgyud pas grol bar 'gyur ma yin/_/ji ltar rkun po khyim 'bigs bzungs nas ni/_/sdig pa'i las can rang gi las kyis bcom/_/de bzhin skye dgu nyes byed 'di dang ni/_/'jig rten pha rol rang gi las 
[\[112a.3\]]kyis bcom/_/shing las shing tog bzhin du mi rnams ni/_/gzhon dang bar ma rgan po rnams kyang ltung /_/'dod pa sna tshogs sdug cing yid 'ong ba/_/rang bzhin de lta bu yis sems rab 'joms/_/'dod pa rnams kyis 'di 'ching chags par 'gyur/_/'dod pa yod na khon 
[\[112a.4\]]dang 'jigs pa skye/_/de ltas rgyal po 'di nas rab byung ste/_/dge sbyong nyid ni nyams pa med mchog yin/_/de nas rgyal po kau rab bya tshe dang ldan pa yul 'khor skyong gis smras pa la mngon par dga' ste yi rangs nas rkang pa gnyis la mgo bos phyag byas te stan las langs nas song 
[\[112a.5\]]ngo /_/bcom ldan 'das glang po che'i grong rdal du byon pa dang /_bram ze zhig gis bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus mdzes par byas pa/_'od 'dom gang gis brgyan pa/_'od zer 
[\[112a.6\]]nyi ma stong pas lhag pa/_rin po che'i ri bo 'gro ba ltar kun nas bzang ba de rgyang ring po kho na nas mthong ngo /_/mthong nas kyang bcom ldan 'das kyi spyan sngar song nas tshigs su bcad pas bstod par brtsams pa/_gser gyi mdog can mig tu sdug pa dang /_/dga' ba'i 'byung 
[\[112a.7\]]gnas yon tan kun dang ldan/_/mi 'dul kha lo sgyur ba lha yi lha/_/srid pa'i rgya mtsho'i pha rol byon pa lags/_/de nas bcom ldan 'das kyis 'dzum pa mdzad do/_/chos nyid kyis gang gi tshe sangs rgyas bcom ldan 'das rnams 'dzum pa mdzad pa na zhes bya ba nas/_mdzod spur nub 
[\[112b\]]
[\[112b.1\]]par gyur to/_/zhes bya ba'i bar gong ma bzhin du'o/_/de nas bcom ldan 'das la tshe dang ldan pa kun dga' bos thal mo sbyar ba byas nas zhus pa/_kha dog sna tshogs stong gis bkra ba yi/_/zhes bya ba nas kun dga' bo de de bzhin te/_de de bzhin no zhes bya ba'i bar 
[\[112b.2\]]gong ma bzhin du'o/_/kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/_/kun dga' bo khyod kyis bram zes de bzhin gshegs pa la tshigs su bcad pas bstod pa gang yin pa mthong ngam/_
[\[112b.3\]]bcom ldan 'das mthong lags so/_/'di dge ba'i rtsa ba 'dis bskal pa nyi shur log par ltung bar 'gro bar mi 'gyur te/_'on kyang lha dang mi rnams su nying mtshams sbyar cing 'khor nas srid pa phyi ma skye gnas phyi ma dang /_lus phyi ma dang /_bdag gi ngo bo thob pa phyi 
[\[112b.4\]]ma la rang sangs rgyas bstod 'os zhes bya bar 'gyur ro/_/dge slong rnams the tshom skyes nas/_the tshom thams cad gcod pa sangs rgyas bcom ldan 'das la zhus pa/_btsun pa bram ze 'dis bcom ldan 'das la tshigs su bcad pa gcig gis bstod pa dang /_bcom ldan 'das 
[\[112b.5\]]kyis rang byang chub tu lung bstan pa la gzigs/_bcom ldan 'das kyis bka' stsal pa/_dge slong dag da ltar 'ba' zhig tu ma zad kyi/_ji ltar 'dis 'das pa'i dus na yang nga la tshigs su bcad pa gcig gis bstod pas/_ngas grong mchog lnga byin pa de legs par rab tu 
[\[112b.6\]]nyon la yid la zung shig dang bshad do/_/dge slong dag sngon byung ba bA rA Na sI grong khyer du rgyal po tshangs sbyin zhes bya ba 'byor pa dang /_rgyas pa dang /_bde ba dang /_lo legs pa skye bo dang mi mang pos rab tu gang ba la rgyal srid byed du 'jug ste/_de lhag par snyan dngags la dga' 
[\[112b.7\]]bar gyur to/_/bA rA Na sI na bram ze snyan dngags mkhan gzhan zhig yod pa de la bram ze mos smras pa/_bram ze grang ba'i dus la bab kyis rgyal po de'i spyan sngar song la rjes su mthun pa'i legs par smra ba 'ga' byos dang /_gal te na grang ba'i skyabs cung zad 'thob par 'gyur 
[\[113a\]]
[\[113a.1\]]ro/_/de song ba las ji tsam na rgyal po glang po che la zhon nas byung ngo /_/bram ze des bsams pa/_ci bdag gis rgyal po la bstod dam/_'on te glang po che dam pa la snyam pa las de 'di snyam du sems te/_glang po che dam pa 'di ni 'jig rten 
[\[113a.2\]]thams cad kyis sdug cing yid du 'ong ba yin la rgyal po la ni khyad par du yin pas/_re zhig glang po che dam pa mngon par bstod par bya'o snyam nas des tshigs su bcad de smras pa/_sa srung bu yi lus kyi sha tshugs ltar/_/mtshan mchog ldan pa'i gzugs ni phun sum 
[\[113a.3\]]tshogs/_/mdog dang tshad kyis lus kyi gzugs legs pa/_/glang chen dbang po bkra shis rab tu bsngags/_/de nas rgyal po mngon par dga' nas tshigs su bcad de smras pa/_kho bo'i glang chen sdug cing yid 'ong ba/_/mi rnams mig 'phrog dga' ba skyed pa gang /_/
[\[113a.4\]]de la khyod kyis bstod pa'i tshig smras kyis/_/khyod la grong gi mchog ni lnga sbyin no/_/dge slong dag de'i tshe de'i dus kyi glang po che dam pa gang yin pa de ni nga nyid yin no/_/de'i tshe de'i dus kyi bram ze gang yin pa de ni bram ze 'di nyid yin te/_de na yang nga la 'dis tshigs su bcad pa 
[\[113a.5\]]gcig gis bstod pas ngas 'di la grong mchog lnga byin no/_/da ltar yang nga la 'dis tshigs su bcad pa gcig gis bstod pas ngas yang 'di rang byang chub tu lung bstan to/_/grong khyer chen por gshegs nas grong khyer chen por sangs rgyas bzhi'i gdan zhes bya ba'i bar rgyas par gong 
[\[113a.6\]]ma bzhin du'o/_/yul srug nar gshegs pa dang yul srug na na bram ze dbang po zhes bya ba gzugs dang lang tsho dang /_thos pas rgyags par gyur nas bdag dang 'dra ba ni 'ga' yang yod pa ma yin no zhes sgrogs shing rnam par sgrogs so/_/bcom ldan 'das kyang phyogs gzhan zhig 
[\[113a.7\]]na dge slong gi dge 'dun gyi gung la gdan bshams pa nyid la bzhugs te chos 'chad do/_/bram ze dbang po zhes bya bas dge sbyong gau ta ma yul srug nar byon to zhes thos nas de 'di snyam du sems te/_dge sbyong gau ta ma gzugs bzang ba mdzes pa blta na sdug pa zhes thos kyis/_ci bdag 
[\[113b\]]
[\[113b.1\]]las lhag par gzugs bzang ba yin nam/_'on te ma yin ltar 'gro'o snyam nas de byung ba dang /_ji tsam na bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus mdzes par byas pa/_'od 'dom gang gis 
[\[113b.2\]]brgyan pa 'od zer nyi ma stong bas lhag pa/_rin po che'i ri bo 'gro ba ltar kun nas bzang ba mthong ngo /_/mthong nas kyang 'di snyam du sems te/_dge sbyong gau ta ma ni bdag bas gzugs lhag par bzang mod kyi/_tshad ni lhag par ring ba ni ma yin no snyam nas/_bcom 
[\[113b.3\]]ldan 'das de'i gtsug tor blta bar brtsams pa dang /_ji tsam na ma mthong nas de phyogs shin tu mtho ba zhig la 'dzegs na 'on kyang ma mthong ngo /_/de nas bcom ldan 'das kyis bram ze dbang po la bka' stsal pa/_bram ze nyon mongs kyis thong shig_/gal te ri rab kyi rtse 
[\[113b.4\]]la 'dzegs te bltas kyang 'on kyang ches nyon mongs su zad kyi de bzhin gshegs pa'i gtsug tor ni mthong bar mi 'gyur ro/_/gzhan yang khyod kyis lha dang lha ma yin du bcas pa'i 'gro bas sangs rgyas bcom ldan 'das rnams kyi gtsug tor mi mthong ngo /_/zhes ma thos sam/_
[\[113b.5\]]'on kyang gal te de bzhin gshegs pa'i sku'i tshad mthong bar 'dod na khyod kyi khyim na me'i sbyin sreg byed pa'i 'og na tsan dan sa mchog las byas pa'i mchod sdong nyid yod kyis de phyung la gzhol cig dang /_de bzhin gshegs pa'i yab dang /_yum las 'khrungs pa'i sku'i tshad 
[\[113b.6\]]ni de yin no/_/bram ze dbang pos bsams pa/_de yang ngo mtshar zhig ste bdag gis lan 'ga' yang ma thos na song ste blta'o snyam nas de rings pa rings par song nas me'i sbyin sreg byed pa'i thab kyi 'og tu brko bar brtsams pa las de thams cad du de bzhin du gyur to/_/de mngon 
[\[113b.7\]]par dad par gyur nas bsam pa/_dge sbyong gau ta ma ni gdon mi za bar thams cad mkhyen pa yin gyis song la bsnyen bkur bya'o snyam nas de dad pa skyes te bcom ldan 'das gang na ba der song nas phyin pa dang /_bcom ldan 'das dang lhan cig mngon du yang dag par dga' bar 'gyur 
[\[114a\]]
[\[114a.1\]]ba dang /_yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_rang bzhin thugs su chud nas zhes bya ba nas thog ma med 
[\[114a.2\]]pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas smras pa/_bcom ldan 'das bdag ni 'phags so/_/mngon par 'phags so/_/bdag 
[\[114a.3\]]bcom ldan 'das dang /_chos dang /_dge slong gi dge 'dun la skyabs su mchi lags kyis/_bdag dge bsnyen du gzung du gsol/_deng slan cad ji srid 'tsho'i bar du srog dang yang bsdos te skyabs su mchi bar mngon par dad lags so/_/de nas bram ze dbang po stan las 
[\[114a.4\]]langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/gal te bcom ldan 'das kyis gnang na bdag gis tsan dan sa mchog gi mchod sdong gi dus mchod bshams lags so/_/
[\[114a.5\]]bcom ldan 'das kyis bka' stsal pa/_bram ze gnang gis song la shoms shig_/de nas des sa phyogs dben pa skabs yod pa zhig tu rim gro chen pos mchod sdong de bsgrengs nas dus mchod chen po bshams so/_/bram ze dang khyim bdag gzhan dag gis kyang rten dge bar gyur 
[\[114a.6\]]cig ces bya bar rig nas/_rtswa ku sha btags te bram ze dbang pos mchod sdong gi dus mchod bshams pas na dbang po'i dus mchod ces bya bar grags so/_/gang gi tshe bcom ldan 'das kyis mnyan yod du cho 'phrul chen po bstan pas mu stegs can rnams ni spa bkong /_lha dang mi 
[\[114a.7\]]rnams ni dga' bar mdzad/_skye bo dam pa rnams ni yi rangs par mdzad pa de'i tshe mu stegs can rnams bros nas mtha' 'khob tu gnas shing kha cig ni bram ze'i grong zhes bya bar dong nas gnas so/_/de'i tshe bcom ldan 'das ko sa la'i ljongs rgyu zhing gshegs pa na bram ze'i grong du gshegs 
[\[114b\]]
[\[114b.1\]]so/_/mu stegs can rnams kyis ni dge sbyong gau ta ma 'ong ngo zhes thos so/_/thos nas kyang rings pa rings par bram ze dang khyim bdag rnams kyi khyim du dong ste lhags nas smras pa/_chos thos par gyur cig_/chos thob par gyur cig_/de rnams kyis smras pa/_'phags 
[\[114b.2\]]pa dag de ci zhig kho bo cag gis khyed kyi phun sum tshogs pa ni mthong gis/_ji srid rgud pa ma mthong ba de'i bar du 'gro bar bya'o/_/de rnams kyis smras pa/_'phags pa dag bdag cag gi rgud pa gang lags/_shes ldan dag dge sbyong gau ta ma 'khor stong nyis brgya lnga bcu 
[\[114b.3\]]dang spu gri'i ser ba 'bebs shing 'ong ste/_bu dang bcas pa dum bu med par byed par 'gyur ro/_/de rnams kyis smras pa/_'phags pa dag gang gi tshe kho na bzhugs shing grogs bgyi ba la thug pa de kho na'i tshe bzhud pa ni bzang po ma lags te/_bdag cag rnam pa thams cad du ma rung ngo /_/
[\[114b.4\]]de rnams kyis smras pa/_dam zhig bca' ste/_gal te dge sbyong gau ta ma gsod na ni 'khod par bya'o/_/bzhugs shig gsad par bgyi'o zhes de rnams lag na dbyug pa dang gzhu thogs/_khu tshur bcangs/_go bgos te byung ba dang /_lam gyi dbus na shAkya rgan po zhig 
[\[114b.5\]]'dug pas mthong nas smras pa/_shes ldan dag gang du 'dong /_de rnams kyis smras pa/_dgra bsad pa'i phyir ro/_/khyed cag gi dgra su yin/_dge sbyong gau ta ma'o/_/shes ldan dag gal te bcom ldan 'das dgra yin na byams pa gzhan ci 'dra ba zhig yin/_shes ldan dag 
[\[114b.6\]]slar log shig_/de rnams ldog tu ma btub pa dang /_des bsams pa/_'di dag ni chos bshad pa'i 'os su 'gyur ba ma yin gyis/_rnam pa thams cad du pha rol gnon pa zhig bya'o snyam nas/_des ri brags su zhugs nas me btang ba dang /_ri brags kun tshig pas ca co 
[\[114b.7\]]dang ku co'i sgra chen po byung ba de rnams kyis thos nas sdangs te smras pa/_shes ldan dag bdag cag dang dge sbyong gau ta ma ni thag ring po kho na yin gyi/_ri brags 'dir ni phung ba chen po gzhan 'di byung ste ri brags bsregs kyis me bsad kyis slar ldog go zhes de rnams kyis bsad par brtsams 
[\[115a\]]
[\[115a.1\]]pa dang /_bsad par ma nus pa dang /_bcom ldan 'das kyang de nyid du byon nas bka' stsal pa/_gnas 'jog dag 'di ci byed/_bcom ldan 'das ri brags rnams zhugs kyis tshig na dgum par rngo ma thog lags so/_/ngas bsad dam/_bcom 
[\[115a.2\]]ldan 'das dgum du gsol/_bcom ldan 'das kyis gsung phyung ma thag kho nar 'di ltar yang sangs rgyas rnams kyi sangs rgyas kyi mthu dang /_lha rnams kyi lha'i mthus me de zhi bar gyur to/_/de rnams mngon par dad par gyur nas gsol pa/_bcom ldan 'das ci zhig gi 
[\[115a.3\]]slad du gshegs lags/_khyed cag kho na rjes su gzung ba'i phyir ro/_/de nas bcom ldan 'das kyis de rnams kyi bsam pa dang /_bag la nyal dang /_khams dang /_rang bzhin mkhyen nas de dang 'dra ba'i 'phags pa'i bden pa bzhi so sor rtogs par 'gyur ba'i chos 
[\[115a.4\]]bshad pa mdzad de zhes bya ba nas/_thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so zhes bya ba'i bar gong ma bzhin du'o/_/dge slong rnams the tshom skyes nas the 
[\[115a.5\]]tshom thams cad gcod pa sangs rgyas bcom ldan 'das la zhus pa/_btsun pa shAkya rgan po 'dis nye du la chags pas bsod nams ma lags pa mang du bsags te ri brags bsregs pa la gzigs/_bcom ldan 'das kyis bka' stsal pa/_dge slong dag da ltar 'ba' 
[\[115a.6\]]zhig tu ma zad de/_ji ltar 'dis 'das pa'i dus na yang gnyen la chags pas bsod nams ma yin pa mang du bsags te ri brags bsregs pa de legs par rab tu nyon la yid la zung shig dang bshad do/_/dge slong dag sngon byung ba ri brags zhig na spre'u lnga brgya'i tshogs 
[\[115a.7\]]gnas pas lo thog skyes shing skyes pa rnams chud gsan to/_/ri brags na gnas pa'i skye bo'i tshogs 'dus nas phan tshun du gros bya bar brtsams pa/_shes ldan dag spre'u rnams kyis lo thog la gnod pa byed na de la ji ltar bsgrub par bya/_gzhan dag gis smras pa spre'u 
[\[115b\]]
[\[115b.1\]]rnams gsad mod/_de rnams ji ltar gsad par bya/_ri brags kyi nyen kor gyi shing thams cad bcad de shing tin tu ka gcig pu zhig bzhag la nyen kor rnams tsher mas bskor tang de la bza' ba'i phyir spre'u rnams 'dzeg par 'gyur te/_de ltar gyur tang der de rnams 
[\[115b.2\]]gsad par bya'o/_/de nas de rnams kyis brags kyi nyen kor gyi shing thams cad bcad de shing tin tu ka gcig pu bzhag nas nyen kor rnams tsher ma'i ra bas bskor te srung ma pa'i mi bzhag nas bsgo ba/_khyod kyis gang gi tshe spre'u rnams tshogs par gyur pa de'i tshe kho bo cag la sbron 
[\[115b.3\]]cig_/de nas dus gzhan zhig na shing tin tu ka'i me tog dang 'bras bu chags te smin pa dang /_spre'u rnams kyis sde dpon la smras pa/_sde dpon shing tin tu ka smin cing mchis kyis gsol du gshegs so/_/de nas sde dpon 'khor lnga brgya dang shing tin tu ka la 'dzegs 
[\[115b.4\]]te shing tin tu ka de la bza' bar brtsams so/_/de nas srung ma'i mis ri brags na gnas pa'i skye bo'i tshogs la smras pa/_shes ldan dag shing tin tu ka la spre'u thams cad 'dzegs nas za bar byed kyis khyed cag gi bya ba'am byed pa gang yin pa de gyis shig_/de nas ri brags 
[\[115b.5\]]na gnas pa'i skye bo'i tshogs lag na mda' gzhu dang dgra sta thogs/_khu tshur bcangs te rings par song nas shing tin tu ka bcad par brtsams pa dang /_de nas spre'u de rnams bred de mchong rgal zhing shing ka phan tshun rgyu bar byed do/_/sde dpon ni sems las chung ngus za bar byed pa dang /_
[\[115b.6\]]spre'u de rnams kyis de la smras pa/_sde dpon bdag cag ni sdug bsngal mi bzad pa nyam nga ba thob cing mchis te phan tshun du rgyu lags na/_khyod ci'i slad du thugs khral chung ngus bzhugs des tshigs su bcad de smras pa/_bya ba mang po'i mi rnams la/_/bya ba min pa'ang de dang 'dra/_/
[\[115b.7\]]shing gi 'phro ni mang yod pas/_/sems las bskyungs te bza' bar gyis/_/de nas yang sde dpon gyi phru gu zhig ri brags de na bcings te 'dug pa de lag pa 'gram pa la gtad nas sems khong du chud cing 'dug pa dang /_ji tsam na spre'u bzang po zhig phyogs der 'ongs pa dang /_de sems 
[\[116a\]]
[\[116a.1\]]khong du chud pa mthong nas smras pa/_grogs po ci'i phyir lag pa 'gram pa la gtad nas sems khong du chud/_des smras pa/_da ltar ri brags na gnas pa'i skye bo'i tshogs thams cad kho bo'i nye du gsod du dong na ci'i phyir sems khong du chud par mi 'gyur/_ci'i phyir khyod 
[\[116a.2\]]kyis pha rol gnon pa ma byas/_bcings na ji ltar pha rol gnon pa bya/_kho bos khyod dgrol lo zhes des de bkrol ba dang /_de nas des ri brags der me btang ste/_ri brags kun tshig pas ca co dang ku co'i sgra chen po byung ba de rnams kyis thos nas sngangs te smras pa/_shes ldan 
[\[116a.3\]]dag bdag cag dang spre'u rnams ni thag ring po kho na yin gyi/_phung ba chen po gzhan 'di byung ste ri brags bsregs kyis me gsad kyis slar ldog go zhes de rnams me gsad pa'i phyir brgyugs pa dang /_spre'u rnams kyang shing tin tu ka las babs nas bros so/_/dge slong dag ji 
[\[116a.4\]]snyam du sems/_spre'u'i phru gu gang yin pa de ni shAkya rgan po 'di nyid yin te/_de na yang 'dis nye du la chags pas ri brags bsregs la da ltar yang 'dis nye du la chags pas ri brags bsregs so/_/nag po'i grong khyer du gshegs nas nag po'i grong khyer du sangs rgyas bzhi'i 
[\[116a.5\]]gdan zhes bya ba rgyas par gong ma bzhin du'o/_/ro hi ta kar byon nas ro hi ta ka na gnod sbyin glang chen stobs kyi gnas na bzhugs so/_/de'i tshe gnod sbyin glang chen stobs gnod sbyin rnams kyi gnod sbyin gyi 'dun sar song ba dang /_gnod sbyin glang chen stobs kyis/_bcom ldan 'das 
[\[116a.6\]]bskyed par byon nas ro hi ta ka na bdag gi gnas kho na na bzhugs so zhes thos so/_/thos nas kyang bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_
[\[116a.7\]]bcom ldan 'das kyis gnod sbyin glang chen stobs la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad ces bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas 
[\[116b\]]
[\[116b.1\]]gnod sbyin glang chen stobs stan las langs nas bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das do mod bdag gi gnas su bzhugs par gnang bar mdzad 
[\[116b.2\]]du gsol/_bcom ldan 'das kyis gnod sbyin glang chen stobs la cang mi gsung bas gnang ngo /_/de nas gnod sbyin glang chen stobs kyis bcom ldan 'das kyi phyir gtsug lag khang lnga brgya sprul te/_stan nang tshangs can dang /_sngas nang tshangs can dang /_gor bu lnga brgya 
[\[116b.3\]]dang /_zhugs ling lnga brgya bshams so/_/de nas bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis 
[\[116b.4\]]gnod sbyin glang chen stobs la cang mi gsung bas gnang ngo /_/de nas gnod sbyin glang chen stobs kyis bcom ldan 'das cang mi gsung bas gnang bar rig nas stan las langs te song nas de'i ne'u zla kha che yul gyi gnod sbyin sgra sgrogs zhes bya ba de la des bsgo ba/_kho bos 
[\[116b.5\]]sangs rgyas la sogs pa dge slong gi dge 'dun gdugs tshod la spyan drangs kyis byang phyogs kyi 'bras bu rnams skur cig ces des de la pho nya btang nas de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas/_nang par sngar langs te gtsug lag khang 
[\[116b.6\]]chag chag dang phyag dar byas nas gdan bshams te nor bu'i chu snod bzhag nas/_khang skyong gis gaN+DI brdungs pa dang /_gnod sbyin sgra sgrogs kyis rgun 'brum gyis skon pa bkang ste gnod sbyin rnams kyi lag tu bskur te/_de dag gis gtsug lag khang gi dbus su phung por 
[\[116b.7\]]spungs te bzhag go/_/dge slong rnams kyis 'bras bu 'di dag ci'i yin pa dang /_ji ltar brtag par bya ba mi shes nas/_de rnams kyis bcom ldan 'das la zhus pa dang /_bcom ldan 'das kyis bka' stsal pa/_dge slong dag byang phyogs kyi nags kyi 'bras bu rgun 
[\[117a\]]
[\[117a.1\]]'brum zhes bya ste/_mes brtag pa byos la rim shig_/dge slong rnams 'brum bu re re nas byed pa na shin tu yun ring du thogs par gyur nas bcom ldan 'das kyis bka' stsal pa/_phung po gnyis sam gsum du byos la mes reg par byos shig_/de nas 
[\[117a.2\]]gnod sbyin glang chen stobs kyis sangs rgyas la sogs pa dge slong gi dge 'dun bde bar bzhugs par rig nas/_gtsang zhing bsod pa'i bza' ba dang bca' ba dag rang gi lag nas zhes bya ba nas/_stan ches dma' ba zhig blangs te/_bcom ldan 'das kyi spyan sngar chos 
[\[117a.3\]]mnyan pa'i phyir 'dug go zhes bya ba'i bar gong ma bzhin du'o/_/de nas bcom ldan 'das kyis gnod sbyin glang chen stobs la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu 
[\[117a.4\]]dga' bar mdzad nas gdan las bzhengs pa dang rgun 'brum mang du lhag par gyur nas/_bcom ldan 'das kyis bka' stsal pa/_rgun 'brum rnams mnyes la khu ba brim par bya'o/_/'on kyang lhag nas bcom ldan 'das kyis bka' stsal pa/_dro 'jar byas te bzhag pa 
[\[117a.5\]]dang dge 'dun gyi dus ma yin pa'i btung bar 'gyur ro/_/de nas bcom ldan 'das gtsug lag khang gi phyi rol du zhabs gnyis bkrus nas gtsug lag khang du nang du yang dag 'jog gi phyir zhugs so/_/de nas bcom ldan 'das 'di snyam du dgongs te/_nga ni tshe thung ngu'i 
[\[117a.6\]]dus la byung bas mya ngan las 'das pa'i dus la bab na gdul ba'i don bya ba ni rab tu mang bas gal te nga dge slong kun dga' bo dang thabs cig tu byang phyogs su gshegs na ni gdul ba rnams kyi don bya dka' bar 'gyur gyis/_ma la nga gnod sbyin lag na rdo rje dang lhan cig gshegs 
[\[117a.7\]]par bya'o snyam nas/_de nas bcom ldan 'das kyis gtsug lag khang gi phyi rol du tshigs su bcad pa gnyis kyis gnod sbyin lag na rdo rje bos pa/_dran dang ldan rnams bzang por shog_/dran dang ldan rnams rtag tu bzang /_/zhi ba thob pa'i sems kyis ni/_/dran dang ldan 
[\[117b\]]
[\[117b.1\]]pa bde bar nyal/_/dran dang ldan rnams bzang por shog_/dran dang ldan rnams rtag tu bzang /_/rgyal dang pha rol rgyal spangs nas/_/dran dang ldan pa bde bar nyal//_//bar sdom la/_spungs pa can na sangs rgyas stobs/_/re tu ka na chos stobs te/_/sin 
[\[117b.2\]]du na ni phor chen zhabs/_/mgo reg spyi blugs sog ma med/_/hu lu klu dang de bzhin nags/_/gnyid 'grogs drang srong nyams pa dang /_/kan tha 'bras kyi grong khyer du/_/mchog gi ma btul dbang ldan rdza/_/gsing ma'i gnod sbyin chen po dang /_/de bzhin brtsegs 
[\[117b.3\]]skyong dga' 'phel dang /_/srid pa'i lha dang gtum byed kyi/_/bu bdun rnams ni btul ba dang /_/gnod sbyin phyugs skyong 'gro mgyogs dang /_/nab so'i klu la gzugs brnyan btang /_/sbu bu can dang sbubs can btul/_/mdung can gyi ni grong khyer na/_/mdung can zhes 
[\[117b.4\]]bya'i gdon sbyin mo/_/'bra go can dang rdul mchod rten/_/sog med tshogs su bsdus te brjod/_/de nas bcom ldan 'das kyis gnod sbyin lag na rdo rje la bka' stsal pa/_lag na rdo rje tshur byang phyogs su klu sog ma med 'dul du 'dong ngo /_/btsun pa bka' bzhin 'tshal 
[\[117b.5\]]zhes gnod sbyin lag na rdo rjes bcom ldan 'das kyi ltar mnyan to/_/de nas bcom ldan 'das gnod sbyin lag na rdo rje dang thabs cig tu de nyid nas rdzu 'phrul gyis nam mkha' la gshegs pa na/_bcom ldan 'das kyis rgyang ring po kho na zhig na tshal sngo zhing sngo ba bsgrengs pa dag 
[\[117b.6\]]gzigs so/_/gzigs nas kyang gnod sbyin lag na rdo rje la bka' stsal pa/_lag na rdo rje khyod kyis tshal sngo zhing sngo ba bsgrengs pa dag mthong ngam/_btsun pa mthong lags so/_/de ni u shi ra'i ri yin te/_nga yongs su mya ngan las 'das nas lo brgya lon pa na zhi gnas 
[\[117b.7\]]dang rjes su mthun pa rnams kyi gnas mal gyi mchog ta ma sa'i tshal zhes bya bar 'gyur ro/_/de nas bcom ldan 'das spungs pa can du gshegs so/_/de'i tshe spungs pa can na gnod sbyin sangs rgyas stobs zhes bya ba 'dug pa sdig pa'i bsam pa can zhig gnas pas spungs 
[\[118a\]]
[\[118a.1\]]pa can na gnas pa'i skye bo'i tshogs kyis mgu bar byas kyang de dus dus su gnod pa byed do/_/spungs pa can na gnas pa'i skye bo'i tshogs kyis bcom ldan 'das spungs pa can du gshegs nas phyogs che ge mo na bzhugs so zhes thos so/_/thos 
[\[118a.2\]]nas kyang bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang spungs pa can na gnas pa'i skye bo'i tshogs la bcom ldan 'das kyis chos dang ldan 
[\[118a.3\]]pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad ces bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas spungs pa can na 
[\[118a.4\]]gnas pa'i skye bo'i tshogs stan las langs nas bla gos phrag pa gcig tu gzar te/_bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/btsun pa gnod sbyin sangs rgyas stobs 'di bdag cag la yun ring mo zhig 
[\[118a.5\]]nas sha khon ma mchis par ni sha khon bgyid/_'gran zla ma lags par ni 'gran zla bgyid/_glags ma btsal bar ni glags tshol bar bgyid lags na/_kye ma'o bcom ldan 'das kyis thugs brtse ba nye bar bzung ste gnod sbyin sangs rgyas stobs gdul bar gsol/_
[\[118a.6\]]de'i tshe gnod sbyin sangs rgyas stobs 'khor de nyid du 'dus shing 'dug par gyur nas/_de nas bcom ldan 'das kyis gnod sbyin sangs rgyas stobs la bka' stsal pa/_sangs rgyas stobs khyod kyis thos sam/_bcom ldan 'das bdag gis thos lags so/_/sangs rgyas 
[\[118a.7\]]stobs khyod kyis thos sam/_bde bar gshegs pa bdag gis thos lags so/_/dam pa ma yin pa'i chos sdig pa de las log shig_/bcom ldan 'das bdag ldog lags so/_/de nas bcom ldan 'das kyis gnod sbyin sangs rgyas stobs skyabs su 'gro ba dang bslab pa'i 
[\[118b\]]
[\[118b.1\]]gzhi rnams la bzhag go/_/de nas des spungs pa can zhes bya ba'i gnas mal brtsigs so/_/bram ze dang khyim bdag dad pa can rnams kyis kyang yo byad thams cad dang ldan pa'i gtsug lag khang brtsigs so/_/bcom ldan 'das gshegs pa dang gnod sbyin sangs rgyas stobs 
[\[118b.2\]]zhabs 'bring du chas pa las bcom ldan 'das kyis slar bzlog nas bka' stsal pa/_skye bo'i tshogs 'di srungs shig_/ngas kyang nga yongs su mya ngan las 'das nas kyang ci nas spyan ldings te 'bab par 'gyur ba de ltar byin gyis brlab par bya'o/_/gzhan dag gis kyang phyogs 
[\[118b.3\]]der mchod rten brtsigs pas mchod rten spungs pa can zhes bya bar grags so/_/re tu kar byon nas/_re tu kar gnod sbyin chos stobs zhes bya ba btul te/_des re tu ka zhes bya ba'i gnas mal brtsigs so/_/sin dur gshegs pa dang /_sin du na mnyan pa gzhan 
[\[118b.4\]]zhig yod pa de bcom ldan 'das kyi rdzu 'phrul gyi cho 'phrul gyis dad pa bskyed de/_de nas dad pa skyes nas bden pa rnams la bzhag go/_/gnod sbyin phor chen btul nas zhabs kyis bcags pas phor chen zhabs kyis bcags pa zhes bya bar grags so/_/de nas bcom 
[\[118b.5\]]ldan 'das drang srong rnams kyi bsti gnas su gshegs nas der drang srong mgo reg dang ril ba spyi blugs can btul nas bram ze dang khyim bdag dad pa can rnams kyis gnas mal ril ba spyi blugs can zhes bya ba brtsigs so/_/de nas bcom ldan 'das kyis gnod sbyin lag na rdo rje la 
[\[118b.6\]]bka' stsal pa/_lag na rdo rje klu'i rgyal po sog ma med kyi gnas gang na ba der 'dong ngo /_/btsun pa bka' bzhin 'tshal zhes gnod sbyin lag na rdo rjes bcom ldan 'das kyi ltar mnyan to/_/de nas bcom ldan 'das dang /_klu'i rgyal po sog ma med kyi gnas su gshegs so/_/
[\[118b.7\]]klu'i rgyal po sog ma med kyis bcom ldan 'das kyi gnas su gshegs so zhes thos so/_/thos nas kyang khros 'khrugs rngam yi ma rangs nas steng gi nam mkha' la mngon par 'phags te ser ba dang rdul gyi char dbab par brtsams pa dang /_bcom ldan 'das kyis klu 'khrugs 
[\[119a\]]
[\[119a.1\]]so zhes byams pa la snyoms par zhugs pa dang /_char pa de dag a ga ru'i phye ma dang /_ta ma la'i lo ma'i phye mar gyur nas 'bab par brtsams so/_/de nas 'khor lo dang /_rdo rje rtse gcig pa dang /_mda' bo che dang /_mdung thung la sogs te 
[\[119a.2\]]mtshon cha rnams dbab par brtsams pa de dag kyang lha'i ut+pa la dang /_pad ma dang /_ku mu da dang /_pad ma dkar po dang /_man dA ra bar gyur nas 'bab par brtsams so/_/de nas sog ma med kyis khro ba'i mes du ba dbyung bar brtsams pa dang /_bcom ldan 'das kyis 
[\[119a.3\]]kyang rdzu 'phrul gyis dud pa dbyung bar brtsams so/_/de nas de spungs dang /_rgyags pa dang /_nga rgyal bcom par gyur nas gnas su zhugs te 'dug go/_/bcom ldan 'das kyis dgongs pa/_klu gdug pa rnams 'dul bar 'gyur ba ni rgyu rnam pa gnyis kyis te/_'jigs 
[\[119a.4\]]pa dang /_'khrugs pas yin gyis/_ma la ngas 'di 'jigs su gzhug go snyam du thugs su chud nas gnod sbyin lag na rdo rje la bka' stsal pa/_lag na rdo rje klu'i rgyal po sog ma med 'jigs par gyis shig_/de nas gnod sbyin lag na rdo rjes bcom ldan 'das kyi ltar mnyan 
[\[119a.5\]]te/_rdo rje ri'i rtse la 'phangs nas ri'i rtse mo bshig ste lhung ba des klu'i rgyal po sog ma med kyi gnas non par gyur to/_/de nas sog ma med sngangs skrag phongs nas 'bros par brtsams pa dang /_de nas bcom ldan 'das kyis me'i khams la snyoms par zhugs nas 
[\[119a.6\]]phyogs thams cad 'bar rab tu 'bar/_kun du rab tu 'bar te me lce gcig tu gyur to/_/bcom ldan 'das kyi zhabs kyi drung na zhi zhing bsil bar gyur pa ma gtogs par de gang dang gang du song ba de dang de na mi mthong ngo /_/de nas bcom ldan 'das gang na ba der song ste phyin 
[\[119a.7\]]pa dang /_bcom ldan 'das kyi zhabs gnyis la gtugs nas gsol pa/_bcom ldan 'das ci bdag la tho btsam lags sam/_bcom ldan 'das kyis bka' stsal pa/_rga ba'i chos can ci ngas tho btsams sam/_gal te ngas yon tan gyi tshogs 'di lta bu 
[\[119b\]]
[\[119b.1\]]dag ma thob na/_khyod kyis nga ming lus par byas par 'gyur ro/_/de nas bcom ldan 'das kyis phyag 'khor lo dang /_bkra shis dang /_g.yung drung 'khyil pa dang /_dra bas 'brel ba/_bsod nams brgya phrag du mas bsgrubs pa/_'jigs pa rnams dbugs 'byin par 
[\[119b.2\]]mdzad pas spyi bo la reg par mdzad nas bka' stsal pa/_bzhin [{]bzangs [,]bzang [}]khyod kyis bum pa bzang po lta bu'i nyan thos chen po bzhi la zan byin te/_sum bcu rtsa gsum gyi lha gya nom pa dag gi nang du skye bar 'gyur ba las khyod kyis smon lam log par btab pas dud 'gro rnams su skyes 
[\[119b.3\]]te/_rdeg pa dang gsod pa la zhen cing pha rol gyi srog 'phrog pa dang /_pha rol gyi srog la gnod pa byed pas 'tsho bar byed na/_'di nas shi 'phos nas sems can dmyal ba ma gtogs par khyod kyi 'gro ba ni gang zhig yin/_skye ba ni gang zhig yin/_tshe phyi ma ni gang zhig yin/_
[\[119b.4\]]bcom ldan 'das bdag gis ci zhig bgyi ba bka' stsal du gsol/_bzhin [{]bzangs [,]bzang [}]tshur nga las skyabs su 'gro ba dang bslab pa'i gzhi rnams zung la/_yul ma ga d+hA na gnas pa'i skye bo'i tshogs la mi 'jigs pa byin cig_/btsun pa bdag deng slan cad bcom ldan 'das kyi 
[\[119b.5\]]spyan sngar skyabs su mchi ba dang bslab pa'i gzhi rnams mnos nas yul ma ga d+hA na gnas pa'i skye bo'i tshogs la yang mi 'jigs pa stsal bar bgyi'o/_/de nas de'i chung ma dang /_bu mo dang mna' ma rnams kyis gsol pa/_bcom ldan 'das dang chos dang dge slong gi dge 'dun la 
[\[119b.6\]]bdag cag kyang skyabs su mchi zhing bslab pa'i gzhi rnams nod lags so/_/bcom ldan 'das kyis de rnams la skyabs su 'gro ba dang bslab pa'i gzhi rnams byin no/_/de'i bu ri bos gsol pa/_bcom ldan 'das bdag kyang skyabs su mchi ba dang bslab pa'i gzhi rnams nod 
[\[119b.7\]]lags so/_/sog ma med kyis gsol pa/_bcom ldan 'das bdag cag klu rnams ni mi mdza' ba mang ba lags kyis/_ri bo la skyabs su mchi ba stsal cing bslab pa'i gzhi rnams ni mi dpog par gsol/_'dis bdag cag bsrungs par 'gyur lags so/_/bcom ldan 
[\[120a\]]
[\[120a.1\]]'das kyis de la skyabs su 'gro ba byin no/_/de nas gnod sbyin lag na rdo rjes sog ma med grogs po dang /_gnyen 'dab dang /_mdza' bshes rnams btul bar gyur pa mthong nas yid rab tu dga' bas gar byas te smras pa/_khros pas lce bskyod 
[\[120a.2\]]mgo mang bsgul nas mtshon cha'i 'khor lo 'bebs/_/rang gnas skyes bu rang la phyogs pa ri mtho rtse lta bu/_/du ma'i tshogs lhags ngal chad dbugs brdzags bzur cing lta byed pa/_/sbrul bdag sog ma med de drang srong bka' btsan rnams kyis btul/_/de nas bcom 
[\[120a.3\]]ldan 'das kyis sog ma med 'khor drug khri dang bcas pa btul nas gdan las bzhengs te gshegs pa dang /_bcom ldan 'das kyis tshal sngo zhing sngo ba bsgrengs pa dag gzigs so/_/gzigs nas kyang gnod sbyin lag na rdo rje la bka' stsal pa/_lag na rdo rje khyod kyis 
[\[120a.4\]]tshal sngo zhing sngo ba bsgrengs pa dag mthong ngam/_btsun pa mthong lags so/_/lag na rdo rje de ni kha che'i yul yin te/_nga yongs su mya ngan las 'das nas lo brgya lon nas dge slong kun dga' bo'i lhan cig gnas pa dge slong nyi ma'i gung zhes bya ba 'byung bar 'gyur te/_/
[\[120a.5\]]des klu gdug pa hu lu du btul nas thabs bshams te de las skyil mo krung shong ba'i sa blangs nas kha che'i yul kun du bstan pa 'jog par 'gyur ro/_/nga'i lhag mthong dang rjes su mthun pa'i gnas mal rnams kyi nang na 'di lta ste/_kha che'i yul mchog tu 'gyur te/_grong khyer dang 
[\[120a.6\]]grong rdal drug khri dang /_grong rdal drug stong dang /_grong rdal drug bcu rtsa gsum po 'di rnams ni kha che'i yul yin no/_/yul gnyid 'grogs su drang srong dang gnod sbyin nyams pa 'khor dang bcas pa btul lo/_/yul gan thar gnod sbyin mo 'khor dang bcas pa btul lo/_/'bras 
[\[120a.7\]]kyi grong khyer du byon nas 'bras kyi grong khyer du rgyal po sde mchog gi ma bden pa rnams la rab tu bzhag go/_/yul dbang ldan du byon te/_dbang ldan na rdza mkhan gzhan zhig yod pa de bzos shin tu rgyags te snod rnams skams nas 'khor lo las 'gogs par byed do/_/bcom ldan 
[\[120b\]]
[\[120b.1\]]'das kyis de gdul ba'i dus mkhyen nas rdza mkhan gyi cha byad du nyid mngon par sprul te de dang lhan cig gtam bya bar brtsams pa/_khyod kyis snod ci 'dra ba dag cig 'khor lo las 'bebs par byed/_des gsol pa/_bskams nas 'bebs so/_/nga yang bskams 
[\[120b.2\]]nas 'bebs so/_/khyod dang bdag mnyam lags so/_/'di kho nar zad dam ci/_nga ni so btang nas kyang 'bebs so/_/khyod lhag go/_/so gtong ba 'ba' zhig tu yang ma zad do/_/'o na ci zhe na/_gser dang /_dngul dang /_bai DUr+ya dang /_shel gyi rang bzhin du yang 
[\[120b.3\]]byed do/_/de mngon par dad par gyur to/_/de nas bcom ldan 'das kyis rdza mkhan gyi cha byad mi snang bar mdzad de rang bzhin gyi cha byad du bzhugs nas de 'khor gyi skye bo dang bcas te bden pa rnams la rab tu bkod do/_/gsing ma can du gshegs nas gsing ma can du gnod sbyin 
[\[120b.4\]]chen po 'khor dang bcas pa skyabs su 'gro ba dang bslab pa'i gzhi rnams la rab tu bzhag go/_/brtsegs skyong du klu ba lang skyong dang /_dgar ba gnyis so/_/dga' 'phel du gshegs nas dga' 'phel du rgyal po srid pa'i lha 'khor dang bcas pa dang /_gtum byed kyi bu 
[\[120b.5\]]bdun dang /_gnod sbyin sa 'tsho bden pa dag la rab tu bkod do/_/de na mtsho chen po yod pa gang yin pa de na 'gro mgyogs dang /_nab so gnyis klu'i skye gnas su skyes te lo bcu gnyis 'das shing steng du byung ste 'khrugs pas 'di skad ces bcom ldan 'das kyis bdag cag la chos 
[\[120b.6\]]ma bshad pas des na bdag cag rnam par ltung ba klu'i skye gnas su skyes kyis ci nas bdag cag gis de'i bstan pa gzhig par bya'o zhes smra'o/_/de nas bcom ldan 'das 'di snyam du dgongs te/_klu 'gro mgyogs dang nab so ni 'di ltar mthu che zhing rdzu 'phrul che ba yin pas nga yongs su 
[\[120b.7\]]mya ngan las 'das nas nga'i bstan pa thal bar rlag par 'gyur ba gang yin pa'i gnas 'di yod do snyam du mkhyen nas/_bcom ldan 'das klu 'gro mgyogs dang /_nab so gnyis gang na ba der gshegs te byon nas 'gro mgyogs dang /_nab so gnyis la bka' stsal pa/_'gro 
[\[121a\]]
[\[121a.1\]]mgyogs dang /_nab so tshig bzhi pa'i chos kyi rnam grangs zhes bya ba yod pa bshad kyis shes par byos shig_/btsun pa bdag cag dam pa'i chos 'tshal bar bgyid pa su zhig mchis snyam du rig nas/_de nyid du slar zhugs te/_de gnyis 
[\[121a.2\]]'di snyam du sems so/_/bcom ldan 'das kyis ni bdag cag la chos bshad na bdag cag gis rnam par ma shes so snyam pa dang /_bcom ldan 'das kyis phyogs der sku'i gzugs brnyan btang nas 'gro mgyogs dang /_nab so gnyis kyis de la bltas shing bltas shing 
[\[121a.3\]]bcom ldan 'das da dung bzhugs pa lta zhes slar yang dang yang du zhugs so/_/phyogs de nyid du bcom ldan 'das kyis gnod sbyin mo sbu bu can dang /_sbubs can gnyis btul to/_/mdung can gyi grong khyer du gshegs so/_/mdung can gyi grong khyer na gnod sbyin mo mdung 
[\[121a.4\]]can zhes bya ba khro zhing gtum la gzu lums can zhig gnas pas mdung can gyi grong khyer gyi bram ze dang khyim bdag rnams kyi bu btsas shing btsas pa dag za bar byed do/_/mdung can gyi grong khyer gyi bram ze dang khyim bdag rnams kyis bcom ldan 'das mdung can gyi grong khyer du 
[\[121a.5\]]gshegs nas phyogs che ge mo na bzhugs so zhes thos so/_/thos nas kyang tshogs nas tshogs dang khyu nas khyur phrad cing 'dus nas mdung can gyi grong khyer nas byung ste/_bcom ldan 'das gang na ba der dong ste lhags pa dang /_bcom ldan 'das kyi zhabs gnyis la mgo bos 
[\[121a.6\]]phyag byas te phyogs gcig tu 'dug go/_/phyogs gcig tu 'dug pa dang bcom ldan 'das kyis mdung can gyi grong khyer gyi bram ze dang khyim bdag rnams la chos dang ldan pa'i gtam gyis zhes bya ba nas/_yang dag par rab tu dga' bar mdzad nas cang mi gsung ngo zhes bya ba'i 
[\[121a.7\]]bar gong ma bzhin du'o/_/de nas mdung can gyi grong khyer gyi bram ze dang khyim bdag rnams stan las langs te bla gos phrag pa gcig tu gzar nas/_bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to//_//
[\[121b\]]
[\[121b.1\]]'dul ba gzhi/_bam po sum bcu rtsa drug pa/_bcom ldan 'das dge slong gi dge 'dun dang thabs cig tu sang bdag cag gdugs tshod sbyor zhing mchis na gnang bar mdzad du gsol zhes bya ba nas/_bcom ldan 'das kyis zhal zas gsol zin nas phyag bcabs te 
[\[121b.2\]]lhung bzed gyu bar rig nas zhes bya ba'i bar gong ma bzhin du'o/_/gser gyi bya ma bum blangs te bcom ldan 'das kyi spyan sngar gsol ba gdab pa'i phyir 'khod nas 'di skad ces gsol to/_/bcom ldan 'das kyis klu gdug pa dang /_gnod sbyin gdug pa de dang de rnams ni 
[\[121b.3\]]btul lags na/_btsun pa gnod sbyin mo mdung can zhes bgyi ba 'di bdag cag la yun ring mo zhig nas sha khon ma mchis par ni sha khon du bgyid/_'gran zla ma lags par ni 'gran zla bgyid/_glags ma btsal bar ni glags tshol bar bgyid de/_byis pa btsas shing 
[\[121b.4\]]btsas pa rnams 'phrog par bgyid lags na/_kye ma'o bcom ldan 'das thugs brtse ba nye bar bzung ste/_gnod sbyin mo mdung can gdul bar gsol/_de'i tshe gnod sbyin mo mdung can 'khor de nyid du 'dus shing 'dug par gyur to/_/de nas bcom ldan 'das kyis gnod 
[\[121b.5\]]sbyin mo mdung can la bka' stsal pa/_mdung can khyod kyis thos sam/_bcom ldan 'das bdag gis thos lags so/_/mdung can khyod kyis thos sam/_bde bar gshegs pa bdag gis thos lags so/_/dam pa ma yin pa'i chos sdig pa de las log shig_/btsun 
[\[121b.6\]]pa dam zhig bca' ste/_gal te 'di dag bdag gi slad du gtsug lag khang rtsig par bgyid na bdag ldog par bgyi'o/_/de nas bcom ldan 'das kyis mdung can gyi grong khyer gyi bram ze dang khyim bdag rnams la bka' stsal pa/_bram ze dang khyim bdag khyed kyis thos sam/_
[\[121b.7\]]bcom ldan 'das thos lags so/_/khyed cag gis ji ltar bsgrub par bya/_bcom ldan 'das brtsig lags so/_/bde bar gshegs pa brtsig lags so/_/de nas bcom ldan 'das kyis gnod sbyin mo mdung can 'khor dang bcas te btul nas gshegs so/_/'bra 
[\[122a\]]
[\[122a.1\]]go can du gshegs pa dang 'bra go can na byis pa chung ngu dag cig rdul gyi mchod rten la rtse bar byed do/_/bcom ldan 'das kyis byis pa chung ngu dag rdul gyi mchod rten la rtse ba gzigs so/_/gzigs nas kyang yang gnod sbyin lag na rdo rje la bka' stsal 
[\[122a.2\]]pa/_lag na rdo rje khyod kyis byis pa chung ngu rdul gyi mchod rten la rtse ba dag mthong ngam/_btsun pa mthong lags so/_/lag na rdo rje nga yongs su mya ngan las 'das nas lo bzhi brgya lon pa na 'dir ku sha na'i rigs kyi rgyal po ka nis ka zhes bya ba 'byung bar 'gyur ba des phyogs 
[\[122a.3\]]'dir mchod rten rtsig par 'gyur te/_de'i ming ka nis ka'i mchod rten zhes bya bar 'gyur zhing nga yongs su mya ngan las 'das na yang sangs rgyas kyi bya ba byed par 'gyur ro/_/de nas bcom ldan 'das kyis ro hi ta ka nas klu'i rgyal po sog ma med kyi gnas kyi bar du srog 
[\[122a.4\]]chags sa ya phrag bdun dang 'bum phrag bdun btul nas ro hi ta kar gshegs te gtsug lag khang du zhugs nas nang du yang dag bzhag go/_/bcom ldan 'das dgongs ka nang du yang dag 'jog las bzhengs nas tshe dang ldan pa kun dga' bo la bka' stsal pa/_kun 
[\[122a.5\]]dga' bo dang po'i rgyal srid gang na ba der 'dong ngo /_/de nas bcom ldan 'das la tshe dang ldan pa kun dga' bos 'di skad ces gsol to/_/btsun pa bcom ldan 'das kyis sngar ni 'di skad ces kun dga' bo byang phyogs su klu'i rgyal po sog ma med 'dul du 'dong ngo /_/
[\[122a.6\]]byang phyogs na ni phan yon rnam pa lnga yod do zhes gsungs la/_da bcom ldan 'das kyis 'di skad du kun dga' bo dang po'i rgyal srid gang na ba der 'dong ngo zhes gsungs na de ji lta bu lags/_bcom ldan 'das kyis bka' stsal pa/_kun dga' bo nga gnod sbyin 
[\[122a.7\]]lag na rdo rje dang thabs cig tu byang phyogs su gshegs nas ta ma sa'i tshal rnams lung bstan to zhes bya ba nas rdul gyi mchod rten lung bstan to zhes bya ba'i bar du'o/_/kun dga' bo ro hi ta ka nas klu'i rgyal po sog ma med kyi gnas kyi bar du de bzhin gshegs pas srog chags 
[\[122b\]]
[\[122b.1\]]sa ya phrag bdun dang 'bum phrag bdun btul te/_byang phyogs na ni nyes dmigs lnga yod de/_mthon dman can dang /_sdong dum dang /_tsher mas gang ba dang /_rdo ba dang /_gseg ma dang /_gyo mo mang ba dang /_khyi za ba dang /_bud med gnas ngan len kun du spyod 
[\[122b.2\]]pa'o//_//sdom la/_dang po'i rgyal srid rta [{]bzangs [,]bzang [}]dang /_/bcom brlag dang ni o ta la'i/_/kun dga' ra ba dgra mtha' dang /_/tshugs par dka' dang gang gA'i chu/_/[{]yi dgas [,]yi dwags [}]dus dpog phyi ma yin/_/de nas bcom ldan 'das yul dpa' sde nas 
[\[122b.3\]]ljongs rgyu zhing gshegs pa na dang po'i rgyal srid du gshegs nas/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo phyogs 'dir rgyal po mang pos bkur ba dang po rgyal srid kyi dbang bskur bas dbang bskur ba de ni dang po'i rgyal po 
[\[122b.4\]]yin no/_/de'i phyir 'di dang po'i rgyal srid ces bya bar grags so/_/rta [{]bzangs su [,]bzang du [}]gshegs nas/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo phyogs 'dir rgyal po mang pos bkur ba'i rta bzang po rin po che byung ste/_de'i 
[\[122b.5\]]phyir 'di rta [{]bzangs [,]bzang [}]zhes bya bar grags so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo bcom brlag gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar 
[\[122b.6\]]mnyan te/_de nas bcom ldan 'das bcom brlag tu gshegs pa dang /_bcom ldan 'das kyis rgyang ring po kho na zhig na tshal sngo zhing sngo ba bsgrengs pa dag gzigs so/_/gzigs nas kyang tshe dang ldan pa kun dga' bo la bka' stsal pa/_kun dga' bo khyod kyis tshal sngo 
[\[122b.7\]]zhing sngo ba bsgrengs pa pha bi mthong ngam/_btsun pa mthong lags so/_/kun dga' bo de ni ri bo rtse mthon zhes bya ste/_nga yongs su mya ngan las 'das nas lo brgya lon pa dang /_bcom brlag nas gar mkhan dang dpa' bo zhes bya ba spun gnyis kyis de la gtsug lag khang rtsig 
[\[123a\]]
[\[123a.1\]]par 'gyur te/_de'i ming gar mkhan dpa' bo zhes bya bar 'gyur zhing lhag mthong dang zhi gnas kyi rjes su mthun pa'i gnas mal rnams kyi mchog tu 'gyur ro/_/kun dga' bo bcom brlag 'dir spos 'tshong gi khye'u sbas pa zhes bya ba 'byung bar 
[\[123a.2\]]'gyur te/_de'i bu nye sbas zhes bya ba sangs rgyas kyi mtshan med pa zhig 'byung ba de nga yongs su mya ngan las 'das nas lo brgya lon pa dang bstan pa la rab tu byung nas sangs rgyas kyi bya ba byed par 'gyur ro/_/dge slong kun dga' bo'i lhan cig gnas pa nyi ma'i gung zhes bya bas nye 
[\[123a.3\]]sbas de rab tu 'byin par 'gyur te/_gdams ngag ston pa rnams kyi phyi ma ni nye sbas yin par 'gyur ro/_/gar mkhan dpa' bo de la phug srid du khru [{]bcwa [,]bco [}]brgyad pa/_zheng du khru bcu gnyis pa/_'phang du khru bdun pa zhig yod par 'gyur te/_des gang dang gang dag la gdams ngag 
[\[123a.4\]]bstan nas dgra bcom pa mngon sum du byas pa de dang de rnams kyis thur ma sor bzhi tsam pa re re phug de'i nang du 'dor bar 'gyur ro/_/gang gi tshe phug de dgra bcom pa'i thur mas gang bar gyur pa de'i tshe nye sbas yongs su mya ngan las 'da' bar 'gyur te/_de yongs su mya ngan 
[\[123a.5\]]las 'das nas dgra bcom pa'i thur ma de dag nyid spungs nas de rnams kyis sreg par byed do/_/dge slong rnams the tsom skyes nas the tsom thams cad gcod pa sangs rgyas bcom ldan 'das la zhus pa/_btsun pa bcom ldan 'das kyis ma 'ongs pa na skye bo mang po la snying brtse ba dang 
[\[123a.6\]]tshe dang ldan pa nye sbas lung bstan pa la gzigs/_bcom ldan 'das kyis bka' stsal pa/_dge slong dag de'i tsher ma zad ji ltar 'di 'das pa'i dus na skye bo mang po la phan pa'i phyir zhugs pa de legs par rab tu nyon la yid la zung shig dang bshad do/_/dge slong dag sngon byung 
[\[123a.7\]]ba ri bo rtse mthon 'di nyid kyi ngos gsum la rang sangs rgyas dang drang srong dang /_spre'u rnams gnas te/_ngos gcig na ni rang sangs rgyas lnga brgya'o/_/gnyis pa la ni drang srong lnga brgya'o/_/gsum pa la ni spre'u lnga brgya'o/_/spre'u'i sde dpon gyi kun du spyod pa ni spre'u'i phru 
[\[123b\]]
[\[123b.1\]]gu btsas shing btsas pa dag gsod par byed pa yin no/_/de nas spra mo de dag phru gu'i mya ngan gyis non pas phan tshun gros bya bar brtsams pa/_shes ldan spra mo dag nyon cig_/bdag cag gi phru gu btsas shing btsas pa dag sde dpon 'dis gsod par byed kyis de la thabs 
[\[123b.2\]]shig bsham par bya ste/_bdag cag las spra mo gang zhig sbrum par gyur na des sde dpon la brjod par mi bya'o/_/ji tsam dus gzhan zhig na spra mo zhig sbrum par gyur nas de de rnams kyis dben pa'i phyogs shig tu sbas nas rtsa ba dang 'bras bus bsnyod de spre'u'i phru gu byung nas de 
[\[123b.3\]]yang de rnams kyis dben pa'i phyogs shig tu bsnun gsos bskyed de/_de gang gi tshe chen por gyur pa de'i tshe des sde dpon de rang gi khyu nas bskrad nas ri bo rtse mthon na phan tshun du 'khyam par brtsams so/_/de 'khyam pa na rang sangs rgyas rnams kyi sgra thos nas de de rnams kyi 
[\[123b.4\]]drung du song ste/_gang gi tshe bag phebs par gnas par gyur pa de'i tshe de rnams la rtsa ba dang /_lo ma dang me tog dang 'bras bu dang so shing dag 'bul bar byed do/_/de rnams kyis kyang de la lhung bzed kyi lhag ma dag 'dor bar byed do/_/rang sangs rgyas de rnams kyi kun 
[\[123b.5\]]du spyod pa ni zos shing zos nas skyil mo krung bcas te 'dug go/_/spre'u des kyang de rnams kyi spyod lam mthong nas skyil mo krung bcas shing 'dug go/_/ji tsam dus gzhan zhig na rang sangs rgyas de rnams 'di snyam du sems te/_bdag cag gi lus rnag can 'dis thob par bya ba 
[\[123b.6\]]gang yin pa ni thob zin gyis/_bdag cag zhi ba mya ngan las 'das pa'i dbyings su 'jug go snyam nas/_de nas de rnams kyis 'bar ba dang /_gsal ba dang /_char 'bebs pa dang /_glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings 
[\[123b.7\]]su yongs su mya ngan las 'das so/_/de rnams ldang ba'i dus gang yin pa de'i tshe mi ldang nas spre'u des de rnams ma mthong bas mi dga' bar gyur to/_/ji tsam na spre'u de phug tu zhugs nas rang sangs rgyas de rnams kyi chos gos rnams nas gsig par brtsams so/_/de nas phug 
[\[124a\]]
[\[124a.1\]]de na gnas pa'i lha gang yin pa de 'di snyam du sems te/_spre'u 'dis rang sangs rgyas rnams kyi sku bshig na mi rung ngo snyam nas rdo leb chen pos sgo bcad nas 'dug go/_/de nas spre'u de mya ngan dang sdug bsngal ba dang /_smre sngags bton te song 
[\[124a.2\]]nas ri bo rtse mthon la kun nas 'khyam pa na mi rnams 'dod pas mi dga' bar gyur te/_rna ba gtod cing mi'i sgra thos par 'dod pa las/_des drang srong de rnams smra ba'i sgra dag thos nas/_de 'gron pa lam stor ba bzhin du rings pa rings par de rnams kyi drung du song ngo /_/
[\[124a.3\]]drang srong de dag kyang dka' thub drag pos gdung bar byed de/_kha cig ni lag pa bsgreng nas 'dug go/_/kha cig ni rkang pa ya gcig gis so/_/kha cig ni gdung ba lngas gdung bar byed do/_/gang gi tshe spre'u de de rnams dang lhan cig bag phebs par gnas par gyur pa 
[\[124a.4\]]de'i tshe drang srong de rnams la rtsa ba dang /_lo ma dang /_me tog dang /_'bras bu dang /_so shing dag sbyin par byed do/_/de rnams kyang de la zas kyi lhag ma dag 'dor bar byed do/_/des de rnams kyi spyod lam dkrugs shing rang sangs rgyas kyi spyod lam ston par byed de/_/de 
[\[124a.5\]]na gang dag lag pa sgreng ba de rnams kyi lag pa dag phab nas se gol gyi sgra phyung ste/_sbran nas mdun du skyil mo krung bcas te 'dug go/_/gang dag rkang pa ya gcig pa de rnams kyi rkang pa phab nas mdun du skyil mo krung bcas te 'dug go/_/gang dag gdung ba lngas gdung bar byed pa de 
[\[124a.6\]]rnams kyi me gsad nas se gol gyi sgra phyung ste mdun du skyil mo krung bcas nas 'dug go/_/de nas drang srong de rnams kyis gdams ngag 'bogs pa la smras pa/_mkhan po spre'u 'di bdag cag gi dka' thub la bar chad bgyid do zhes de rnams kyis de la rgyas par smras pa dang /_des smras 
[\[124a.7\]]pa shes ldan dag spre'u de dag ni dran pa dang ldan pa yin te/_gdon mi za bar 'dis drang srong kha cig gi spyod lam de lta bu mthong gis khyed cag gis kyang skyil mo krung chos la 'dug shig_/de rnams kyis skyil mo krung bcas te 'dug pa dang /_de rnams kyi sngon gyi dge ba'i rtsa ba rnams mngon 
[\[124b\]]
[\[124b.1\]]du gyur nas de rnams kyis mkhan po dang slob dpon med pa'i shes pas byang chub kyi phyogs sum bcu rtsa bdun dang mthun pa'i chos bskyed nas rang byang chub mngon sum du byas so/_/de nas de rnams spre'u de la chos las byung ba'i dad pa skyes nas/_de rnams kyis ljongs nas bsod 
[\[124b.2\]]snyoms lo tog sar pa dang 'bras bu sar pa dang /_dus gsar gyi rnyed pa gang yin pa de rnams las de la thog mar byin nas bdag nyid longs spyod par byed do/_/ji tsam dus gzhan zhig na spre'u de dus las 'das so/_/de nas rang byang chub de rnams kyis yul khams dang 
[\[124b.3\]]phyogs sna tshogs na yod pa'i shing dri zhim po rnams blangs te/_shing dri zhim po thams cad kyis phung por spungs nas bsregs so/_/dge slong dag ji snyam du sems/_rang byang chub rnams dang lhan cig tu gnas pa'i spre'u gang yin pa de ni nye sbas 'di nyid yin te/_'di 
[\[124b.4\]]de'i tshe yang skye bo mang po la phan pa'i phyir zhugs so/_/da ltar na yang ngas 'di skye bo mang po la phan pa dang snying rje bar lung bstan to/_/de nas bcom ldan 'das dpa' sde nas ljongs rgyu zhing gshegs pa na bcom brlag tu gshegs pa dang /_bcom brlag gi bram ze rnams 
[\[124b.5\]]kyis dge sbyong gau ta ma bcom brlag tu phyin nas de shin tu rigs bzhi po rnam par dag par 'dod de 'chad par byed 'dogs par byed/_rab tu 'jog par byed/_rnam par 'byed par byed/_bye brag tu 'byed par byed/_gsal bar byed/_ston par byed/_yang dag par rab tu 
[\[124b.6\]]ston par byed do zhes thos nas/_gal te de bcom brlag tu 'dug na bdag cag gi rnyed pa dang bkur sti'i bar chad du 'gyur la de ni bkur sti ma yin pas skrag go zhes grag gis/_gal te de la 'ga' zhig gis bkur sti ma yin pa byas nas de lta na de bcom brlag tu 'dug par mi 'gyur 
[\[124b.7\]]ro/_/gal te de la mi smad rigs kyis bkur sti ma yin pa byas na ngo mtshar du mi 'dzin gyi gal te de la skyes bu gtso bo 'ga' zhig gis bkur sti ma yin pa byas na des ni legs par 'gyur na/_bdag cag gi nang na skyes bu gtso bo su zhig yod snyam mo/_/de'i tshe bcom brlag na bram 
[\[125a\]]
[\[125a.1\]]ze sngor gyur ces bya ba rig byed dang rig byed kyi yan lag gi pha rol tu phyin pa rang gi smra ba gsal bar byed pa/_pha rol gyi rgol ba tshar gcod par nus pa de'i tshig bden pa'i rjes su 'brang ba zhig yod do/_/de nas bcom brlag gi bram ze 
[\[125a.2\]]rnams 'dus shing tshogs te/_sngor gyur gyi drung du song nas mkhan po 'dir dge sbyong gau ta ma mchis nas/_der shin tu rigs bzhi po rnam par dag pa zhes bya ba nas yang dag par rab tu ston par byed do zhes thos zhes bya ba'i bar gong ma bzhin du'o/_/de ni bkur sti ma yin pas 
[\[125a.3\]]skrag go zhes gda' na/_gal te de la 'ga' zhig gis bkur sti ma lags pa bgyis na/_de lta na de bcom brlag tu mchis par mi 'gyur ro/_/gal te de la mi smad rigs kyis bkur sti ma lags pa bgyis na ngo mtshar du mi 'dzin gyi gal te de la skyes bu gtso bo 'ga' zhig gis 
[\[125a.4\]]bkur sti ma lags pa bgyis na legs par 'gyur na/_bdag cag gi skyes bu gtso bo mkhan po ma lags pa su zhig mchis/_khyod kyis de la bkur sti ma lags pa'i tshig gi rgya lcag gis spyo bar gsol/_sngor gyur gyis smras pa/_shes ldan dag bdag gi lce 'di ni bden 
[\[125a.5\]]pa'i rjes su 'brang ba yin te/_gal te spyo bar 'os pa zhig na spyo'o/_/'on te bstod par 'os pa zhig na bstod do/_/de nas bram ze sngor gyur bcom brlag na gnas pa'i bram ze rgan rabs rgan rabs rnams kyis mdun du bdar nas bcom ldan 'das gang na ba der song ba na/_
[\[125a.6\]]bram ze sngor gyur gyis rgyang ring po kho na nas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus mdzes par byas pa/_'od 'dom gang gis brgyan pa/_'od zer nyi ma stong bas lhag pa/_rin po che'i ri bo 
[\[125a.7\]]'gro ba ltar kun nas bzang ba shing drung zhig na rten cing zhi ba'i spyod lam gyis bzhugs pa mthong ngo /_/mthong nas kyang ya mtshan skyes te mig bgrad de bltas nas bstod par brtsams pa/_lus dang ngag dang dbang por bcas pa yi/_/yid kyis tshul bzhin rtse gcig bgyis 
[\[125b\]]
[\[125b.1\]]nas ni/_/yon tan rang bzhin yon tan rgya mtsho che/_/khyod kyi yon tan phyogs gcig brjod par bgyi/_/smra ba rnams kyi dam pa rab mchog lags/_/skyon med dbang po shin tu mnyam par bzhag_/pha rol rgol ba brtson pa thams cad kyis/_/don dam 
[\[125b.2\]]thugs su chud la bskyod mi nus/_/khyod kyi spyod pa shin tu rdzogs pa nyid/_/brtul zhugs bsgrubs pas brtul zhugs shin tu rdzogs/_/stobs ldan khyod kyi ting 'dzin zad med pas/_/sred med bu dang ri yi rgyal po bzhin/_/skyes bu khyu mchog khyod la gnod mi 
[\[125b.3\]]mnga'/_/mi zhum bsnyengs pa mi mnga' dub mi mnga'/_/'byung po rnams la'ang mi bzod 'ga' mi mnga'/_/khyod ni ma chags 'thab pa ga la mnga'/_/brtabs pa med cing ha cang zhum mi mnga'/_/gdung ba med cing dgyes pa'ang yong mi mnga'/_/ri yi bdag po 
[\[125b.4\]]lhun po rab brtan ltar/_/khyod kyi thugs ni rtag tu dge ba nyid/_/thub pa skyes mchog khams rnams thams cad nas/_/khyod kyi ye shes yangs pa sgrib mi mnga'/_/skye mched rnam pa sna tshogs dag la ni/_/ma thogs nyams shing zad pa med par 'jug_/thub pa 
[\[125b.5\]]khyod la gang la'ang som nyi med/_/yid gnyis yod min the tshom yod ma yin/_/khyod nyid kyis ni mchog dang mchog min pa/_/rig pas thugs su chud nas thams cad mkhyen/_/mthong na dga' bar 'gyur la mthong na legs/_/mthong na legs pas mthong na mkhas 
[\[125b.6\]]pa dga'/_/khyod la dga' dang mi dga' mnyam pas na/_/rtag tu dga' ba'i spyod lam de bzhin mdzad/_/khyod ni snyan pa'i spobs par ldan pa lags/_/'dzum pa'i gsung dang dran ldan bsnyengs pa med/_/mkhas rnams 'dod pa rab tu 'chad pas na/_/'jig rten 
[\[125b.7\]]gsum du khyod kyi grags pa 'byung /_/mi dang lha dang lha min gnod sbyin dang /_/srin po mang dang 'jig rten 'dir mkhas dag_/thub pa'i drung du yang dang yang lhags nas/_/khyod la yang dang yang zhu mi bzod med/_/khyod ni snyan pa'i gsung gis dga' mdzad pas/_/mi 
[\[126a\]]
[\[126a.1\]]dang lha dang lha min gnod sbyin dang /_/srin po yid gnyis bsal rnams thub pa che/_/khyod kyi zhabs la phyag 'tshal slar mchi'o/_/bzhengs dang bzhugs dang gshegs dang bzhud pa dang /_/mnal dang mi gsung yang na gsung ba'am/_/'on 
[\[126a.2\]]te lhung bzed chos gos bsnams pa dag_/gau tam khyod kyi thams cad mdzes pa nyid/_/thogs pa med mnga' mi myur mnyam pas na/_/gsung ni snyan pa'i yon tan rnams dang ldan/_/mi yi mchog ni dus su gsung bas na/_/gsung gi zlos pa rnam par spangs pa 
[\[126a.3\]]lags/_/'jig rten na ni stobs dang ldan par grags/_/skyes bu mkhyen pa skyes bu khyu mchog gtso/_/'jig rten lhar bcas 'di ni mtha' dag la/_/nga rgyal mi mnga' khyad du gsod mi mdzad/_/mdza' ba dang ni mdza' ba ma lags dang /_/mthun pa dang ni 
[\[126a.4\]]mthun pa ma lags dang /_/g.yo dang mi g.yo rang bzhin gnas pa la/_/ngo mtshar 'dzin pa nam yang mi mnga'o/_/smre sngags 'don cing snying brtser smra ba dang /_/kha chu 'dzags pas nyam thag skad 'byin dang /_/yongs su gdungs dang rnam par gdungs ldan dang /_/
[\[126a.5\]]'jigs dang rims nad mya ngan gyis nyen pa/_/sdug bsngal rnam pa brgya yis gtses pa dang /_/yun ring nas ni mgon med bde ba med/_/srid pa'i sred par zhugs shing mun bsgribs pa'i/_/'gro ba 'khrugs pa la ni rab gzigs nas/_/bdag nyid rnam 
[\[126a.6\]]pa sna tshogs mthu dag gis/_/thub pa thugs rje chen po 'jug mdzad cing /_/shAkya skyes kyi mchog ni khyod nyid kyis/_/phongs par gyur rnams dgrol phyir brtson par mdzad/_/srid pa'i sdug bsngal rgyu dang bcas 'di dang /_/srid pa'i sdug bsngal zad pa gang yin 
[\[126a.7\]]dang /_/srid pa'i sdug bsngal 'gog par 'gro ba yi/_/lam ni mtshungs pa med pa khyod kyis bshad/_/rnam par 'dren pa chen po brtson 'grus che/_/rab mchog pha rol smra ba rnams kyi mchog_/'jig rten gsum na khyod mtshungs ma mchis na/_/khyod las 
[\[126b\]]
[\[126b.1\]]lhag pa lta zhig ga la mchis/_/khyod la khong khro rjes su chags mi mnga'/_/thub pa khyod la yongs su zag mi mnga'/_/sdug dang 'gal dang rtsod pa brtul zhugs bzang /_/khyod la mi mnga' rtag tu mi mnga' lags/_/thub pa sdug dang mi sdug bde ba dang /_/
[\[126b.2\]]sdug bsngal mnyam dang de bzhin mi mnyam spangs/_/dga' dang mi dga' ba dag bzod mdzad de/_/yang dag bsdams shing 'di na nyer zhi spyod/_/smad pa byas kyang gnod pa mi mnga' la/_/rab tu bsngags pas khengs par mi 'gyur bas/_/grags pa grags 
[\[126b.3\]]pa ma yin khyod la mnyam/_/glang chen mche bar ldan pa g.yul ngo ru/_/'dor ba drag tu 'phangs pa'i mda' dag ltar/_/skye bo sdig can rnams kyis smras pa yi/_/tshig ngan tshig rtsub dag kyang bzod par mdzad/_/drang srong khyod snyan gsung zhing tshig kyang 
[\[126b.4\]]bzod/_/shin tu ngan du smras pa'ang mi bzod med/_/smad par smras sam dge bar smras kyang rung /_/thub pa mnyam pa nyid du gnas pa lags/_/mchod 'os rtag par mi dang lha dag dang /_/lha min gnod sbyin srin po rnams dang ni/_/drang srong bdag nyid chen 
[\[126b.5\]]pos rtag mchod na/_/khyod ni thugs brtan gzhan du 'gyur mi mnga'/_/'di bas bdag mchog ces kyang rlom mi mnga'/_/'di bas bdag chung zhes kyang rlom mi mnga'/_/bdag ni 'di dang mnyam zhes mi rlom pas/_/khyod la nga rgyal rnam pa gsum mi mnga'/_/
[\[126b.6\]]brtan dang ldan la bong ba gser dang mtshungs/_/bai DUr+ya dang gseg ma gyo mor mtshungs/_/thub pa chen po lha dang bcas pa yi/_/'gro ba 'di ni rtswa shing 'dra bar spyod/_/zla ba nyi ma'i 'od zer dang phrad nas/_/grang dang tsha ba'i rlung dag langs na yang /_/ri yi dbang po 
[\[126b.7\]]lta bur bzod mdzad de/_/thugs brtan khyod la rab tu gnod mi mnga'/_/gzims cha dang ni stsang nas bshos dang ni/_/bla gos sham thabs rnam pa sna tshogs dag_/thub pa zag med so sor brtags nas ni/_/de yi don du bsten par mdzad pa lags/_/mgon po 
[\[127a\]]
[\[127a.1\]]bdag la med ces thugs ngan med/_/ma bcings legs gsung bdag gir 'dzin mi mnga'/_/gnod pa sna tshogs dag las yongs su grol/_/rnyed pa brnyes na'ang dgyes par mi 'gyur la/_/de ma brnyes pas kyang ni zhum mi 'gyur/_/
[\[127a.2\]]khyad du gsod pa bzod pa mdzad cing 'dir/_/bkur sti dag la'ang chags pa mi mnga' lags/_/lha gnas ri yi ngos las 'khrungs pa yi/_/khrag ltar dmar ba'i tsan dan mchog dag dang /_/mda' dang ral gri rnon pos khyod kyi thugs/_/lan 'ga' yang ni 
[\[127a.3\]]'gyur ba mi mnga' lags/_/don med gtam ni gsung bar mi mdzad gang /_/skye bo ngan pas bsten pa'i gtam ma lags/_/rnyed pa'i gtam min zang zing bcas gtam min/_/bdag nyid che rnams mi 'dod ma lags kyi/_/gtam gang rab dben bde ba 
[\[127a.4\]]skyed byed cing /_/rab tu zhi ba 'ba' zhig rab brjod pa/_/lha las 'das pa'i gtam ni gang dag cig_/gsungs nas sdig pa rnam par 'dul ba gsungs/_/snyan pa rnams dang 'brel pa rnams dang ni/_/legs par bshad dang snying por ldan pa yi/_/
[\[127a.5\]]rnam par nges pa'i gtam dag thub pa che/_/'gro ba'i don slad rab tu gsung bar mdzad/_/mi mkhas dag dang log par lta rnams dang /_/gzu lums can dang dga' bar ldan rnams dang /_/phra ma can dang tshig rtsub sgyu can gang /_/de dang lhan cig bcom ldan khyod mi rkyen/_/
[\[127a.6\]]mi ni gang dag drang zhing sgyu med la/_/bden la dga' zhing dbang po thul ba dang /_/rtag tu legs par brtags nas byed pa ni/_/de dang lhan cig bcom ldan khyod mi rkyen/_/chos mkhyen lugs mkhyen gang zag mkhyen pa dang /_/drug po mngon mkhyen khyod la rtag phyag 'tshal/_/
[\[127a.7\]]thub pa zhing mkhyen mchog dang mchog min mkhyen/_/tshul dang tshul min mkhyen khyod mgos phyag 'tshal/_/khyod kyi yon tan rgya mtsho rgya chen legs mthong nas/_/bdag gis yon tan phyogs gcig yongs su brjod par bas/_/'phags pa khyod kyi yon tan rgya mtsho'i pha 
[\[127b\]]
[\[127b.1\]]rol ni/_/rtogs par rngo thog 'gro ba'i nang na mi ma mchis/_/de lta bu la sogs pa bstod pa lnga brgyas bcom ldan 'das la bstod nas de ltar mngon par dad par gyur pa dang /_bcom ldan 'das kyis sngor gyur ji ltar stan de nyid la 'dug bzhin du bden pa 
[\[127b.2\]]mthong bar 'gyur ba'i chos bshad pa mdzad do/_/de nas bram ze sngor gyur gyis bcom ldan 'das la bstod nas song ste de lam du zhugs pa na/_bcom brlag gi bram ze rnams kyis tshig gi rgya lcag gis pags pa las thal ba tsam du brgyad de/_mkhan po khyod 
[\[127b.3\]]la kho bo cag gis dge sbyong gau ta ma la bkur sti ma yin pa byos shig ces smras na/_khyod da gzod slar bstod de 'ong ngam/_shes ldan dag kho bos sngar kho bo'i lce ni bden pa'i rjes su 'brang ba yin te/_gal te smad par 'os pa zhig na smod la/_bstod par 'os pa 
[\[127b.4\]]zhig na bstod do zhes sngar ma smras sam/_dge sbyong gau ta ma ni bstod par 'os pas kho bos bstod do/_/de nas bcom ldan 'das snga dro na bza' sham thabs mnabs lhung bzed dang chos gos bsnams nas bcom brlag tu bsod snyoms la zhugs pa dang /_de'i tshe bcom 
[\[127b.5\]]brlag na rgyu skar gyi nub mo la bab bo/_/de nas bcom brlag na gnas pa'i lha mo gang yin pa de 'di snyam du sems te/_gal te dge sbyong gau ta ma bcom brlag tu 'ongs na bdag gi rgyu skar gyi nub mo la bar chad byed par 'gyur ro snyam du bsams nas/_bcom ldan 'das kyi 
[\[127b.6\]]spyan sngar sgren mor byed nas 'dug go/_/bcom ldan 'das kyis bka' stsal pa/_lha mo re zhig bud med ni shin tu bkab kyang bzang ba ma yin na sgren mo lta smos kyang ci dgos/_de nas lha mo de skyengs nas phyogs gcig tu song ngo /_/de nas bcom ldan 'das 
[\[127b.7\]]kyis lam las bzur te dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag bcom brlag na ni nyes dmigs lnga po 'di dag yod de/_lnga gang zhe na mthon dman 
[\[128a\]]
[\[128a.1\]]dang sdong dum dang tsher mas gang ba dang /_rdo ba dang gseg ma dang gyo mo mang ba dang /_dgongs ka za ba dang bud med mang ba yin no/_/de nas bcom ldan 'das ma gshegs par bcom brlag gi gnod sbyin bong bu'i gnas gang na ba de logs su 
[\[128a.2\]]gshegs te byon nas/_gnod sbyin bong bu'i gnas byul te shing drung zhig tu rten cing nyin mo'i gnas pa'i phyir bzhugs so/_/de'i tshe gnod sbyin bong bu bong bu'i gzugs su byas nas 'phyan pa dang de la khye'u dang bu mo dag zhon pa dang /_des de dag rtser bcug_/dga' bar 
[\[128a.3\]]byed du bcug nas nags thibs por song nas za bar byed pas/_de'i ming gnod sbyin bong bu gnod sbyin bong bu zhes bya bar grags so/_/bcom brlag gi bram ze dang khyim bdag dad pa can rnams kyis bcom ldan 'das bsod snyoms la gshegs pa las lha mo zhig 
[\[128a.4\]]gis tho btsams pas/_bcom brlag tu ma gshegs par gnod sbyin bong bu'i gnas su gshegs so zhes thos so/_/thos nas kyang gtsang zhing bsod pa'i bza' ba dang bca' ba dag so so nas snod du btsos shing bsdogs te shing rtar bcug nas bcom ldan 'das gang 
[\[128a.5\]]na ba der dong ste lhags pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_bcom ldan 'das kyis bcom brlag gi bram ze dang khyim bdag dad pa can rnams la chos dang ldan pa'i 
[\[128a.6\]]gtam gyis zhes bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas bram ze dang khyim bdag dad pa can rnams stan las langs te bla gos phrag pa gcig tu gzar nas/_bcom ldan 'das gang na ba de logs 
[\[128a.7\]]su thal mo sbyar ba btud de/_bcom ldan 'das la 'di skad ces gsol to/_/btsun pa bdag cag gis bcom ldan 'das kyi slad du 'dir gtsang zhing bsod pa'i bza' ba dang bca' ba dag gis shing rta bkang ste 'tshal te mchis na/_bcom ldan 'das thugs brtse ba nye 
[\[128b\]]
[\[128b.1\]]bar bzung ste de bzhes su gsol/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo song la gnod sbyin bong bu'i gnas na dge slong ji snyed nye bar rten cing gnas pa de dag thams cad rim gro'i gnas su sdus shig_/
[\[128b.2\]]bsod snyoms yongs su longs spyod du gzhug go/_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_gnod sbyin bong bu'i gnas na/_dge slong ji snyed nye bar rten cing gnas pa 
[\[128b.3\]]de dag thams cad/_rim gro'i gnas su bsogs nas/_bcom ldan 'das gang na ba de logs su song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 
[\[128b.4\]]'das la tshe dang ldan pa kun dga' bos 'di skad ces gsol to/_/btsun pa gnod sbyin bong bu'i gnas na dge slong ji snyed nye bar rten cing mchis pa de dag thams cad rim gro'i gnas su bsogs lags te/_bcom ldan 'das da de'i dus la bab par dgongs su gsol/_
[\[128b.5\]]de nas bcom ldan 'das rim gro'i gnas ga la ba der gshegs te byon nas/_dge slong gi dge 'dun gyi gung la gdan bshams pa nyid la bzhugs so/_/de nas bcom brlag gi bram ze dang khyim bdag dad pa can rnams kyis sangs rgyas la sogs pa dge slong gi dge 
[\[128b.6\]]'dun bde bar bzhugs par rig nas zhes bya ba nas/_phyag gnyis bcabs te lhung bzed gyu bar rig nas zhes bya ba'i bar gong ma bzhin du'o/_/bcom ldan 'das kyi spyan sngar gsol ba gdab pa'i phyir 'khod nas 'di skad ces gsol to/_/btsun pa bcom ldan 
[\[128b.7\]]'das kyis klu gdug pa dang /_gnod sbyin gdug pa de dang de rnams ni btul lags na/_btsun pa gnod sbyin bong bu 'di bdag cag la yun ring po zhig nas sha khon ma mchis par ni sha khon bgyid/_'gran zla ma lags par ni 'gran zla bgyid/_glags ma btsal 
[\[129a\]]
[\[129a.1\]]bar ni glags tshol bar bgyid de/_bus pa btsas shing btsas pa rnams 'phrog par bgyid lags na/_kye ma'o bcom ldan 'das thugs brtse ba nye bar bzung ste gnod sbyin bong bu gdul bar gsol/_de'i tshe gnod sbyin bong bu 'khor de nyid du 'dus shing 
[\[129a.2\]]'dug par gyur to/_/de nas bcom ldan 'das kyis gnod sbyin bong bu la bka' stsal pa/_bong bu khyod kyis thos sam/_bcom ldan 'das bdag gis thos lags so/_/bong bu khyod kyis thos sam/_bde bar gshegs pa bdag gis thos lags so/_/dam pa ma yin 
[\[129a.3\]]pa'i chos sdig pa las log shig_/bcom ldan 'das gal te bdag gi slad du phyogs bzhi'i dge slong gi dge 'dun gyi gtsug lag khang rtsig par dam 'cha' bar bgyid na bdag ldog go/_/de nas bcom ldan 'das kyis bcom brlag gi bram ze dang khyim bdag dad pa can rnams 
[\[129a.4\]]la bka' stsal pa/_bram ze dang khyim bdag khyed cag gis thos sam/_bcom ldan 'das thos lags te brtsig go/_/de nas bcom ldan 'das kyis gnod sbyin bong bu 'khor lnga brgya dang btul to/_/bram ze dang khyim bdag dad pa can rnams kyis de'i ched du gtsug 
[\[129a.5\]]lag khang lnga brgya brtsigs so/_/de bzhin du gnod sbyin mda' can dang gnod sbyin nags ldan dang gnod sbyin mo bslang rnyed ma dang mchu rnams btul to/_/de nas bcom ldan 'das rdzu 'phrul gyis bcom brlag tu zhugs so/_/zhugs nas gnod sbyin mo 'gran zla ma 'khor 
[\[129a.6\]]lnga brgya dang btul nas de'i don du gtsug lag khang lnga brgya brtsigs so/_/de nas bcom ldan 'das kyis bcom brlag gi nang dang phyi rol du gnod sbyin nyis stong lnga brgya btul nas de'i ched du bram ze dang khyim bdag dad pa can rnams kyis gtsug lag khang nyis stong lnga brgya brtsigs 
[\[129a.7\]]so/_/de nas bcom ldan 'das o ta lar gshegs te/_o ta lar o ta la'i nags khrod na bzhugs so/_/de na bram ze shing sA la chen po lta bu o ta la'i bu zhes bya ba phyug pa nor mang ba longs spyod che ba zhig gnas so zhes bya ba rgyas par sbyar ro/_/de nas bcom ldan 
[\[129b\]]
[\[129b.1\]]'das snga dro na bza' sham thabs mnabs lhung bzed dang chos gos bsnams te o ta lar bsod snyoms la zhugs pa dang /_phyogs gzhan zhig na zhing pa lnga brgya tsam mgo bo rdul gyis yog cing sha na'i ras kyis smad g.yogs bgos nas zhing rmed pa las zhing pa de rnams kyi sangs 
[\[129b.2\]]rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_gzi brjid kyis mdzes par mthong ngo zhes bya ba rgyas par sbyar te/_bcom ldan 'das kyis de rnams la chos bshad pas zhes bya ba nas mchod par bya ba dang rjed par bya ba dang /_
[\[129b.3\]]mngon du smra bar bya bar gyur to zhes bya ba'i bar du'o/_/de nas rmon pa stong po de dag gnya' shing dang ru thag bcad nas bcom ldan 'das gang na ba de logs su dong ste lhags nas bcom ldan 'das yongs su bskor te 'dug go/_/bcom ldan 'das kyis de rnams la tshig 
[\[129b.4\]]gsum gyi chos bshad pa dang /_rgyal chen bzhi'i ris kyi lha rnams su skyes nas zhes bya ba nas bden pa mthong nas rang gi gnas su dong ngo zhes bya ba'i bar du'o/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_
[\[129b.5\]]btsun pa zhing pa lnga brgya po 'di rnams kyis las ci zhig bgyis na/_las de'i rnam par smin pas zhing pa rnams su gyur nas dbul po'i khyim rnams su skyes shing 'di rnams ni rmon par gyur lags/_dge slong dag 'di rnams kyis las byas shing bsags pa zhes bya ba rgyas par sbyar te/_
[\[129b.6\]]'di rnams yang dag par rdzogs pa'i sangs rgyas 'od srung gi bstan pa la rab tu byung ba yin te/_'di rnams kyis de na le los dus 'das par byas pas las de'i rnam par smin pas zhing pa rnams su gyur to/_/rmon pa 'di rnams kyis kyang de nyid la rab tu byung nas bslab pa'i gzhi phra mo phra mo 
[\[129b.7\]]rnams la gus par ma byas pas las de'i rnam par smin pas dud 'gro rnams su skyes so/_/'di rnams kyis yang dag par rdzogs pa'i sangs rgyas 'od srung gi bstan pa la rab tu byung ba gang yin pa de'i las kyi rnam par smin pas nga las bden pa mthong bar byas so/_/dge slong dag de lta 
[\[130a\]]
[\[130a.1\]]bas na gcig tu gnag pa rnams kyi zhes bya ba rgyas par sbyar ro/_/bram ze shing sA la chen po lta bu o ta la'i bus dge sbyong shAkya'i sras shAkya'i rigs las skra dang kha spu bregs te dad pa yang dag pa kho nas khyim nas khyim med par rab tu byung ba de bla na med pa yang 
[\[130a.2\]]dag par rdzogs pa'i byang chub mngon par rdzogs par sangs rgyas nas dpa' sde nas ljongs rgyu zhing gshegs pa dang o ta lar byon nas/_o ta la na o ta la'i nags khrod na bzhugs te/_shes ldan dag dge sbyong gau ta ma de'i dge ba dang /_grags pa dang /_sgra dang /_tshigs 
[\[130a.3\]]su bcad pa rgya chen po 'di lta bu 'di dag phyogs dang phyogs mtshams su grags par gyur te/_'di ltar bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_
[\[130a.4\]]skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das de 'jig rten lha dang bcas bdud dang bcas/_tshangs pa dang bcas pa skye dgu dge sbyong dang bram zer bcas lha dang mi dang lha ma yin du bcas pa rnams la rang gi mngon 
[\[130a.5\]]par shes pas mngon sum du byas te rdzogs par byas nas bdag gi zag pa zad do/_/tshangs par spyod pa bsten to/_/bya ba byas so/_/'di las srid pa gzhan mi shes so zhes go bar byed cing /_des chos bshad pa ni thog mar dge ba/_bar du dge ba/_tha mar dge ba/_
[\[130a.6\]]don bzang po/_tshig 'bru bzang po ma 'dres pa/_yongs su rdzogs pa/_yongs su dag pa rnam par byang ba 'ba' zhig ston to zhes thos nas/_dge sbyong dang bram ze de lta bu lta ba ni legs pa yin/_nye bar 'gro ba ni legs pa yin/_bsnyen bkur byed pa ni legs pa yin 
[\[130a.7\]]no snyam du bsams nas shing rta rta rgod ma dang ldan pa thams cad nas dkar ba'i nang du zhugs te bram ze'i khye'u'i tshogs kyis yongs su bskor cing bram ze'i khye'u'i tshogs kyis mdun gyis bltas nas gser gyi khar ba dang ril ba spyi blugs thogs te o ta la nas byung nas/_bcom ldan 
[\[130b\]]
[\[130b.1\]]'das la blta ba dang bsnyen bkur bya ba'i phyir bcom ldan 'das kyi spyan sngar song ste/_de ji tsam bzhon pa'i sa'i bar du bzhon pas song nas/_bzhon pa las babs te rkang pa kho nas kun dga' ra ba'i nang du zhugs nas bram ze shing sA la chen po lta bu o ta la'i bu 
[\[130b.2\]]bcom ldan 'das gang na ba de logs su song ste phyin nas/_bcom ldan 'das dang lhan cig yang dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/_/phyogs gcig tu 'dug nas bcom ldan 
[\[130b.3\]]'das la bram ze shing sA la chen po lta bu o ta la'i bus 'di skad ces gsol to/_/kye gau ta ma dbang po lnga po spyod yul tha dad pa dang yul tha dad pa can rang rang gi spyod yul dang yul nyams su myong bar 'gyur gyi/_gzhan gyis spyod yul dang yul gzhan nyams su myong bar mi 
[\[130b.4\]]'gyur ba 'di lta ste/_mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus kyi dbang po gang dag lags pa de rnams kyi spyod yul dang yul nyams su myong bar bgyid pa ni gang lags/_de rnams kyi ston pa yang gang lags/_
[\[130b.5\]]bram ze dbang po lnga po spyod yul tha dad pa dang /_yul tha dad pa can 'di lta ste/_mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus kyi dbang po gang dag yin pa de rnams kyi spyod yul dang yul nyams su myong ba ni yid yin no/_/
[\[130b.6\]]de rnams kyi rton pa yang yid yin no/_/kye gau ta ma yid kyi rton pa gang lags/_bram ze yid kyi rton pa ni dran pa yin no/_/kye gau ta ma dran pa'i rton pa gang lags/_bram ze dran pa'i rton pa ni dran pa nye bar gzhag pa bzhi yin no/_/kye gau ta ma dran pa nye bar gzhag pa bzhi'i rton 
[\[130b.7\]]pa gang lags/_bram ze dran pa nye bar gzhag pa bzhi'i rton pa ni byang chub kyi yan lag bdun yin no/_/kye gau ta ma byang chub kyi yan lag bdun gyi rton pa gang lags/_bram ze byang chub kyi yan lag bdun gyi rton pa ni rig pa dang rnam par grol ba yin no/_/kye gau ta ma rig pa dang 
[\[131a\]]
[\[131a.1\]]rnam par grol ba'i rton pa gang lags/_bram ze rig pa dang rnam par grol ba'i rton pa ni mya ngan las 'das pa yin no/_/kye gau ta ma mya ngan las 'das pa'i rton pa gang lags/_bram ze ha cang thal ches so ha cang thal ches so dri ba rnams kyi mtha' 
[\[131a.2\]]gzung bar mi nus te/_nga'i drung du ni yang dag par sdug bsngal zad par bya ba dang /_sdug bsngal gyi mthar bya ba'i phyir tshangs par spyod pa mya ngan las 'das par nye bar 'gro ba dang /_mya ngan las 'das pa'i mthar thug pa can spyod par byed do/_/de nas bram ze o ta la'i 
[\[131a.3\]]bu 'di snyam du sems te/_'di la gnod pa ci zhig bya snyam mo/_/des kyang sngon dge sbyong gau ta ma nyan thos kyi dge 'dun dang bcas pa gdugs tshod gsol nas smon lam btab na des ci bsam pa dang ci gsol pa de thams cad so sor 'thob par 'gyur ro zhes thos so/_/de nas 
[\[131a.4\]]bram ze o ta la'i bu stan las langs te bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par 
[\[131a.5\]]gdugs tshod sbyor zhing mchis na gnang bar mdzad du gsol zhes bya ba nas/_gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/_/stan ches dma' ba zhig blangs te bcom ldan 'das kyi spyan sngar 'dug nas smon lam log pa gdab 
[\[131a.6\]]par brtsams pa bdag gis shAkya'i sras kyi dge sbyong ji snyed cig bshos gsol ba 'di thams cad bdag gi glang du gyur cig snyam pa dang /_de nas bcom ldan 'das kyi thugs kyis bram ze o ta la'i bu'i bsam pa mkhyen nas bram ze o ta la'i bu la 'di skad ces bka' stsal to/_/
[\[131a.7\]]bram ze khyod kyis mi rung ba'i sems bskyed pa de ni 'grub par mi 'gyur te/_'di ltar dge slong 'di thams cad ni yang srid pa zad pa yin gyis/_sems gzhan skyed cig ces bka' stsal nas/_bcom ldan 'das kyis yon bsngo ba mdzad de gshegs so/_/de nas bcom ldan 
[\[131b\]]
[\[131b.1\]]'das gtsug lag khang du gshegs nas dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag bram ze o ta la'i bus smon lam log pas bslang ba'i sems 
[\[131b.2\]]sdig pa can bskyed kyis/_khyod cag gis zan zos nas gtsug lag khang gi tshigs su bcad pa brjod cig dang log pa'i smon lam 'grub par mi 'gyur ro/_/de nas bcom ldan 'das de nyid kyi mtshan mo 'das nas phyi bzhin 'brang ba'i dge sbyong tshe dang ldan pa kun dga' bo dang 
[\[131b.3\]]yul o ta lar bsod snyoms la zhugs pa dang /_o ta la na bran mo rgan mo ka tsang ga la zhes bya ba zhig gnas te/_de bum pa thogs nas chu chur khron pa'i drung du song ba dang bcom ldan 'das kyang phyogs der gshegs te/_bcom ldan 'das kyis de'i gdul ba'i dus 
[\[131b.4\]]mkhyen nas tshe dang ldan pa kun dga' bo la bka' stsal pa/_kun dga' bo song la rgan mo pha bi la bcom ldan 'das skyems kyis chu phul cig ces sgo shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_rgan mo 
[\[131b.5\]]ka tsang ga la gang na ba der song ste phyin pa dang rgan mo ka tsang ga la la 'di skad ces smras so/_/ka tsang ga la bcom ldan 'das skyems kyis chu phul cig des smras pa 'phags pa bdag nyid 'tshal te mchi'o/_/de nas ka tsang ga las chus bum pa bkang nas rings pa [{]rings [,]ring [}]
[\[131b.6\]]par bcom ldan 'das gang na ba der song ba dang /_ka tsang ga las sangs rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/_dpe byad bzang po brgyad bcus mdzes par byas pa/_'od 'dom gang gis brgyan pa/_'od zer nyi ma stong bas 
[\[131b.7\]]lhag pa/_rin po che'i ri bo 'gro ba ltar kun nas bzang ba mthong ngo /_/mthong ma thag tu yang de la bu'i sdug pa skyes nas des lag pa bsgreng ste bu bu zhes bcom ldan 'das la 'khyud par brtsams pa dang /_dge slong rnams kyis de bzlog go/_/bcom ldan 'das kyis bka' stsal pa/_
[\[132a\]]
[\[132a.1\]]dge slong dag khyed kyis rgan mo 'di ma zlog shig_/de ci'i phyir zhe na/_'di ni tshe rabs lnga brgyar yang /_/rtag tu nga yi yum gyur pas/_/nga yi sku la reg pa las/_/gal te 'di ni bzlog byas na/_/de'u re mod la khrag dron dag_/'di yi kha nas 
[\[132a.2\]]skyug par 'gyur/_/bu la gdung ba 'di mthong nas/_/byas pa gzo ba rjes dgongs te/_/thugs rje dang ni thugs brtse bas/_/sku la reg tu gnang bar bya/_/bcom ldan 'das kyis de la mgur nas 'khyud du gnang bas de bu la chags pa dang bral nas/_bcom ldan 'das 
[\[132a.3\]]kyi spyan sngar chos mnyan pa'i phyir 'dug go/_/de nas bcom ldan 'das kyis de'i bsam pa dang /_bag la nyal ba dang /_khams dang /_rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de/_de thos nas 
[\[132a.4\]]ka tsang ga las 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_des bden pa mthong nas lan gsum du ched du brjod pas ched du brjod pa/_btsun pa 'di lta bu ni bdag la phas ma bgyis te mas ma 
[\[132a.5\]]lags zhes bya ba nas thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis so zhes bya ba'i bar gong ma bzhin du'o/_/tshigs su bcad pa dag gis kyang gsol pa/_ma la lan 
[\[132a.6\]]du phan 'dogs pa'i/_/bu mchog gis ni bgyi ba gang /_/thar la sems gzhol 'gyur ba de/_/khyod kyis de ring bdag la mdzod/_/khyod kyis bdag ni ngan 'gro las/_/drangs te mtho ris thar la bzhag_/khyod ni brtsal ba chen po yis/_/dka' ba legs par mdzad pa 
[\[132a.7\]]lags/_/zhes gsol nas bcom ldan 'das kyi zhabs gnyis la mgo bos phyag 'tshal te/_bcom ldan 'das kyi spyan snga nas song ngo /_/de nas dus gzhan zhig na ka tsang ga las jo bo la gsol ba btab nas bcom ldan 'das gang na ba der song ste phyin pa dang /_bcom ldan 
[\[132b\]]
[\[132b.1\]]'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 
[\[132b.2\]]'thob pa lta na/_bdag bcom ldan 'das kyi spyan sngar tshangs par spyod pa spyad par bgyi'o/_/bcom ldan 'das kyis de skye dgu'i bdag mo chen mo la gtad do/_/de nas des rab tu phyung bsnyen par rdzogs par byas te gdams ngag byin no/_/des brtson 'grus dang 'bad pa dang /_brtsal 
[\[132b.3\]]ba byas nas nyon mongs pa thams cad spangs te dgra bcom pa nyid mngon sum du byas nas dgra bcom mar gyur te/_khams gsum gyi 'dod chags dang bral ba zhes bya ba nas rjed par bya bar gyur to zhes bya ba'i bar gong ma bzhin du'o//_//'dul ba gzhi/_bam po sum bcu rtsa 
[\[132b.4\]]bdun pa/_gang gi tshe bcom ldan 'das kyis dge slong ma rnams la bsdus te mdor bka' stsal nas/_gtsug lag khang du nang du yang dag 'jog pa'i phyir 'jug par mdzad pa de'i tshe ka tsang ga las de rgyas par lung ston to/_/de nas bcom ldan 'das kyis dge slong rnams la 
[\[132b.5\]]bka' stsal pa/_dge slong dag nga'i nyan thos dge slong ma mdo sde rnam par 'byed par byed pa rnams kyi nang na 'di lta ste/_dge slong ma ka tsang ga la 'di mchog yin no/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun 
[\[132b.6\]]pa ka tsang ga las las ci zhig bgyis na des na rgas nas rab tu byung bar gyur/_las ci zhig bgyis na des na dbul ba dang bran mor gyur/_bcom ldan 'das kyis srid pa tha ma de'i mngal du ma bzung bar gyur/_rab tu byung nas kyang dgra bcom pa mngon sum du bgyis shing bcom ldan 
[\[132b.7\]]'das kyis kyang mdo sde rnam par 'byed par bgyid pa rnams kyi mchog tu bstan lags/_bcom ldan 'das kyis bka' stsal pa/_dge slong dag dge slong ma ka tsang ga la nyid kyis las byas shing tshogs rnyed pa dag ces bya ba nas/_/lus can dag la 'bras bur 'gyur zhes bya ba'i bar 
[\[133a\]]
[\[133a.1\]]gong ma bzhin du'o/_/dge slong dag sngon byung ba nga byang chub sems dpa'i spyod pa la gnas pa na 'di nga'i yum du gyur te/_gang gi tshe nga rab tu 'byung bar 'dod pa de'i tshe 'dis nga bzlog pas las de'i rnam par smin pas rgas nas rab tu byung ngo /_/nga sbyin pa 
[\[133a.2\]]gtong ba na 'dis bar chad byas pas des na dbul bar gyur to/_/ji ltar sgyu 'phrul chen mo ltar 'dis bsod nams dang dbang che bar grags par 'gyur ba'i las ma byas te/_des na nga'i srid pa tha ma 'dis mngal du ma bzung ngo /_/yang dag par rdzogs pa'i sangs rgyas 'od srung 
[\[133a.3\]]las rab tu byung nas dge slong ma slob pa dang mi slob pa rnams la bran mo zhes tshig tu brjod pas des na bran mor gyur to/_/des na 'dis gang dag bklags shing bton pas phung po la mkhas pa dang /_khams la mkhas pa dang /_skye mched la mkhas pa dang /_rten cing 'brel 
[\[133a.4\]]bar 'byung pa la mkhas pa dang /_gnas dang gnas ma yin pa la mkhas par byas pas/_des na nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/rab tu 'byin pa'i mkhan mo gang yin pa de yang dag par rdzogs 
[\[133a.5\]]pa'i sangs rgyas bcom ldan 'das 'od srung gis mdo sde rnam par 'byed par byed pa rnams kyi mchog tu bstan pa dang /_des na 'dis kyang 'chi ba'i dus kyi tshe smon lam btab pa/_bdag gis yang dag par rdzogs pa'i sangs rgyas bcom ldan 'das 'od srung yon gnas bla 
[\[133a.6\]]na med pa la tshe ji srid cig tu tshangs par spyod pa la spyad na yon tan gyi tshogs 'ga' yang ma thob kyis/_dge ba'i rtsa ba 'dis bdag yang dag par rdzogs pa'i sangs rgyas bcom ldan 'das 'od srung gis bram ze'i khye'u bla ma zhes bya ba gang yin pa de la bram ze'i khye'u khyod skye dgu'i tshe 
[\[133a.7\]]lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa de'i bstan pa la bdag rab tu byung nas/_ji ltar bdag gi mkhan mo 'di yang dag par rdzogs pa'i sangs rgyas bcom ldan 'das 'od srung 
[\[133b\]]
[\[133b.1\]]gis mdo sde rnam par 'byed par byed pa rnams kyi mchog tu bstan pa de bzhin du/_bdag kyang bcom ldan 'das shAkya thub pa des mdo sde rnam par 'byed par byed pa rnams kyi mchog tu bstan par gyur cig ces byas te/_de'i smon lam gyi dbang gis ngas da ltar mdo sde rnam par 
[\[133b.2\]]'byed par byed pa rnams kyi mchog tu bstan to/_/dge slong dag de lta bas na gcig tu gnag pa'i las rnams kyi rnam par smin pa ni gcig tu gnag pa yin la zhes bya ba nas brtson par bya'o zhes bya ba'i bar gong ma bzhin du ste/_/dge slong dag khyed kyis de lta bu la bslab par bya'o zhes 
[\[133b.3\]]de skad ces bka' stsal to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo yul dgra mtha' gang na bar 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/de nas 
[\[133b.4\]]bcom ldan 'das gshegs pa dang /_ji tsam na kun dga' ra ba zhig na bram ze zhig khron pa nas chu bcus shing kun dga' ra ba bcu bar brtsams so/_/bram ze des rgyang ring po kho na nas bcom ldan 'das mthong ngo /_/mthong nas kyang bsams pa/_gal te dge sbyong 
[\[133b.5\]]gau ta ma kun dga' ra bar zhugs na kun dga' ra ba dang chu ma rung bar 'gyur ro snyam du bsams nas sgo bcad de dpyang thag dang chu snod sbas nas 'dug go/_/de nas bcom ldan 'das kyis rdzu 'phrul gyis kun dga' ra bar zhugs pa dang /_gnod sbyin gyi sde dpon chen po lnga len 
[\[133b.6\]]gyis khron pa de bzung nas kun dga' ra ba de thams cad chus yog par byas so/_/de nas bram ze de dag dge sbyong gau ta ma 'di ni rdzu 'phrul che zhing mthu che ba yin no/_/snyam du rig nas mngon par dad par gyur te gsol pa/_shes ldan gau ta ma tshur spyon/_dpyang thag ni 'di 
[\[133b.7\]]lags/_chab snod ni 'di lags kyis chab ci bder bzhes su gsol/_de nas bcom ldan 'das kyis de'i tshe tshigs su bcad de bka' stsal pa/_gal te kun na chu yod na/_/khron pa'i chus ko ci zhig bya/_/'dir ni sred pa'i rtsa bcad nas/_/gang zhig yongs su 
[\[134a\]]
[\[134a.1\]]brtsal bar spyod/_/de nas bcom ldan 'das la bram ze des 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na zhes bya ba nas/_dge 
[\[134a.2\]]slong tshur shog ces bya bas rab tu byung ngo zhes bya ba'i bar gong ma bzhin du'o/_/de bzhin gshegs pas tshur shog bka' stsal pas/_/skra byi snam sbyar gyon pa'i lus ldan zhing /_/mdo la dbang po rab zhir gnas gyur te/_/sangs rgyas dgongs pas lus gzugs bkab 
[\[134a.3\]]par gyur/_/des brtson 'grus dang /_'bad pa dang /_brtsal bar byas nas nyon mongs pa thams cad spangs te dgra bcom pa nyid mngon sum du byas nas dgra bcom par gyur te/_khams gsum gyi 'dod chags dang bral ba zhes bya ba nas mngon du smra bar bya bar gyur to zhes 
[\[134a.4\]]bya ba'i bar gong ma bzhin du'o/_/de nas bcom ldan 'das dpa' sde nas ljongs rgyu zhing gshegs pa dang yul dgra mthar gshegs te/_dgra mtha' na sbu bu can gyi shing nim pa'i drung na bzhugs so/_/de'i tshe dgra mtha' na rgyal po bram ze mes sbyin zhes bya ba 'byor ba 
[\[134a.5\]]dang /_rgyas pa dang /_bde ba dang /_lo legs pa/_skye bo dang mi mang pos rab tu gang ba na rgyal srid byed du 'jug go/_/rgyal po bram ze mes sbyin gyis dge sbyong gau ta ma dpa' sde nas ljongs rgyu zhing gshegs pa dang dgra mthar byon nas/_dgra mtha' na sbu bu can 
[\[134a.6\]]gyi shing nim pa'i drung na bzhugs so zhes thos so/_/thos nas kyang 'di snyam du sems te/_dge sbyong gau ta ma ni mtha'i rgyal po thams cad kyis bkur sti byas/_bla mar byas/_rjed par byas/_mchod par byas te dgra bcom par bkur la/_gal te bdag gis dge sbyong 
[\[134a.7\]]gau ta ma la bkur sti ma byas na mtha'i rgyal phran rnams shes ldan dag kye ma rgyal po bram ze mes sbyin ni byis pa yin te/_de'i grong dang zhing na dge sbyong gau ta ma nye bar rten cing bzhugs na bsnyen bkur ma byas so zhes smod par 'gyur gyis/_ma la bdag gis dge sbyong gau ta ma nyan 
[\[134b\]]
[\[134b.1\]]thos kyi dge 'dun dang bcas pa la yo byad thams cad kyis bstabs so snyam du bsams nas/_rgyal po chen po'i 'byor pa dang /_rgyal po chen po'i mthus dgra mtha' nas byung nas bcom ldan 'das gang na ba der song ste phyin nas/_bcom ldan 'das dang lhan cig mngon du yang 
[\[134b.2\]]dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/_/phyogs gcig tu 'dug nas bcom ldan 'das kyis rgyal po bram ze mes sbyin la chos dang ldan pa'i gtam gyis zhes bya ba nas yang dag par rab 
[\[134b.3\]]tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas rgyal po bram ze mes sbyin stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces 
[\[134b.4\]]gsol to/_/shes ldan gau ta ma nyan thos kyi dge 'dun dang thabs cig la dgung zla gsum du na bza' chos gos dang /_bsod snyoms dang /_gzims cha dang /_snyun dpyad kyi rkyen sman gyi yo byad rnams 'bul zhing mchis na bdag la gnang bar mdzad du gsol/_bcom 
[\[134b.5\]]ldan 'das kyis rgyal po bram ze mes sbyin la cang mi gsung bas gnang ngo /_/de nas rgyal po bram ze mes sbyin gyis bcom ldan 'das cang mi gsung bas gnang bar rig nas bcom ldan 'das kyis gsungs pa la mngon par dga' ste/_rjes su yi rangs nas stan las langs te 
[\[134b.6\]]song ngo /_/de rang gi khyim du song nas blon po rnams la bsgo ba/_nyi ma re re zhing lnga brgya'i bza' ba dang bca' ba sna [{]bcwa [,]bco [}]brgyad dang /_sran tshod sna tshogs dang /_tshod ma ro dang ldan pa dang /_'bras chan rab tu mang por tshos shig_/dgra mthar dril sgrogs su bcug pa/_dge 
[\[134b.7\]]sbyong gau ta ma zla ba gsum du gzhan gyis gdugs tshod ma gsol cig_/gang zhig gis gdugs tshod gsol na de ni chad par gsad do zhes des de skad du dril bsgrags nas nub mo nyal ba dang rmi lam na bdag gi rgyu mas dgra mtha'i grong khyer thams cad bskor ba rmis so/_/rmis nas kyang 
[\[135a\]]
[\[135a.1\]]sngangs skrag bred cing spu zing zhes byed nas myur ba myur bar mal chen po nas langs te/_lag pa la 'gram pa gtad nas gzhi 'di las bdag rgyal srid las nyams pa'am/_srog gi bar chad du mi 'gyur grang snyam du sems khong du chud cing 'dug pa las de nam 
[\[135a.2\]]nangs nas bram ze mdun na 'don la smras pa/_mkhan po bdag gis 'di 'dra ba'i rmi lam zhig mthong na de la ji ltar bsgrub par bya/_bram ze mdun na 'don gyis bsams pa/_'di ltar lhas rmang lam bzang po zhig rmis te gal te bdag gis de dang mthun par bsnyad na 'di lhag par yang 
[\[135a.3\]]dge sbyong gau ta ma la dad pa skyed par 'gyur gyi ma la bdag gis 'di ngan par bsnyad do snyam du bsams nas smras pa/_lha rmang lam mi bzang lags so/_/mkhan po 'di'i 'bras bu cir 'gyur/_lha gdon ma 'tshal bar rgyal srid las nyams pa'am srog gi bar chad du 'gyur lags 
[\[135a.4\]]so/_/rgyal pos bsams pa/_e ma'o kyi hud bdag rgyal srid las nyams pa'am/_srog gi bar chad du mi 'gyur grang snyam du bsams nas bram ze mdun na 'don la 'di skad ces smras so/_/gang gis na kho bo rgyal srid las nyams par mi 'gyur ba dang /_srog gi bar 
[\[135a.5\]]chad du mi 'gyur ba'i thabs bzang po ci yod/_des smras pa/_lha gal te mi gda' ba'i phyogs su zla ba gsum bzhugs na/_des na lha rgyal srid las mi nyams shing srog gi bar chad du mi 'gyur lags so/_/de nas rgyal po bram ze mes sbyin gyis bsams pa/_gal te de lta 
[\[135a.6\]]na de bya sla bas dril sgrogs su gzhug go snyam nas/_des yul thams cad du dril sgrogs su bcug pa/_nga la zla ba gsum du lta zhing nye bar su yang ma 'ong shig_/gang zhig 'ongs na de ni chad par gsad do zhes dril sgrogs su bcug nas zla ba gsum du mi snang ba'i phyogs shig 
[\[135a.7\]]na 'dug go/_/tshe dang ldan pa kun dga' bo nang par sngar langs te/_rgyal po bram ze mes sbyin gyi khyim gang na ba der song ba las/_ji tsam na rgyal po bram ze mes sbyin gyi zho shas 'tsho ba rnams sems las chung ngus 'khod pa dag mthong ngo /_/mthong nas kyang smras pa/_shes ldan 
[\[135b\]]
[\[135b.1\]]dag ci sems las chung ngus 'khod dam/_de rnams kyis smras pa/_'phags pa ci zhig bgyir mchis/_rgyal po bram ze mes sbyin gyis sangs rgyas la sogs pa dge slong gi dge 'dun zla ba gsum du yo byad thams cad kyis ma bstabs sam/_khyed cag sems las 
[\[135b.2\]]chung ngus 'khod nas gdugs tshod kyang sta gon mi byed/_gdan yang mi shom na ci sangs rgyas la sogs pa dge slong gi dge 'dun gdugs tshod gcod dam/_de dag gis smras pa/_'phags pa kun dga' bo lhas lnga brgya rnams kyi ched du zhal zas bsod pa mang du sta gon byos shig 
[\[135b.3\]]ces ni bka' stsal gyi/_che ge mo zhig gi don du'o zhes bka' ma stsal lags so/_/shes ldan dag deng lha la zhus shig_/'phags pa lhas dril sgrogs su stsal ba/_nga la zla ba gsum du lta zhing nye bar su yang ma 'ong shig_/gang zhig 'ongs na de chad par gsad do zhes 
[\[135b.4\]]bsgrags na ci bdag cag la mgo bo gnyis mchis sam/_bdag cag ni mi zhu lags so/_/de nas tshe dang ldan pa kun dga' bo bcom ldan 'das gang na ba der song ste phyin nas bcom ldan 'das la skabs de rgyas par gsol to/_/de nas bcom ldan 'das kyis tshe dang ldan pa kun 
[\[135b.5\]]dga' bo la bka' stsal pa/_kun dga' bo song la snam sbyar thogs te phyi bzhin 'brang ba'i dge sbyong gzhan zhig dang dgra mtha'i lam po che dang /_tshong dus dang /_bzhi mdo dang /_sum mdo rnams su shes ldan dag khyed cag las gang dag sangs rgyas la sogs pa dge slong 
[\[135b.6\]]gi dge 'dun la zla ba gsum du zhal zas gsol bar spro ba des zhal zas gsol cig ces sbron cig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas snam sbyar thogs te phyi bzhin 'brang ba'i dge sbyong gzhan zhig dang dgra mtha'i 
[\[135b.7\]]lam po che dang /_tshong dus dang /_bzhi mdo dang /_sum mdo rnams su bsgo ba/_shes ldan dag khyed cag las gang dag sangs rgyas la sogs pa dge slong gi dge 'dun la zla ba gsum du zhal zas gsol bar spro ba des zhal zas gsol cig_/dgra mtha'i bram ze dang 
[\[136a\]]
[\[136a.1\]]khyim bdag rnams kyis smras pa/_'phags pa kun dga' bo bdag cag lta zhig re res kyang bcom ldan 'das nyan thos kyi dge 'dun dang bcas pa la zla ba gsum du zhal zas gsol bar spro lags mod kyi/_rgyal po sdig can 'dis dril sgrogs su stsal ba/_
[\[136a.2\]]gzhan sus kyang sangs rgyas la sogs pa dge slong gi dge 'dun spyan drangs te zla ba gsum du zhal zas ma gsol cig_/gang zhig gis zhal zas gsol na de ni chad par gsad do zhes bsgrags lags so/_/ji tsam na byang phyogs nas ded dpon zhig rta lnga brgya la khal bkal te 
[\[136a.3\]]dgra mthar phyin nas des bsams pa/_gal te mod la chas na rta rnams kyi rmid pa dub pas 'theng bar 'gyur zhing lom par yang mi 'gyur bas 'di nyid du gnas par bya'o snyam nas/_de de nyid du 'dug nas des rta cang shes la ni chas nas bre'u chung do/_rta lhag ma rnams la 
[\[136a.4\]]ni bre'u chung re rer thang bcad do/_/des rgyal pos rtsis mgo 'di dang 'di dag byas so zhes thos la tshe dang ldan pa kun dga' bos de skad du smras pa yang thos nas des bsams pa/_bdag ni rgyal po 'di'i yul na gnas pa ma yin pas bdag la rgyal pos ci byar yod 
[\[136a.5\]]snyam du rig nas tshe dang ldan pa kun dga' bo la 'di skad ces smras so/_/'phags pa kun dga' bo bdag gis rta cang shes la ni chas nas bre'u chung do/_rta lhag ma rnams la ni bre'u chung re re'i thang lags na/_gal te bcom ldan 'das nas gsol bar spro na/_bcom 
[\[136a.6\]]ldan 'das la ni bdag gis nas bre'u chung do do/_dge slong lhag ma rnams la ni bre'u chung re re dbul bar bgyi'o/_/de nas tshe dang ldan pa kun dga' bo bcom ldan 'das gang na ba der song ste phyin nas bcom ldan 'das la skabs de rgyas par gsol pa dang /_de nas bcom ldan 
[\[136a.7\]]'das 'di snyam du dgongs te/_nga nyid kyis las tshogs rnyed pa/_rkyen yongs su bsgyur ba/_'od pa bzhin du nye bar gnas pa/_gdon mi za bar 'byung bar 'gyur ba'i las nga nyid kyis byas shing bsags pas nga nyid kyis las byas shing bsags pa dag gzhan su zhig gis 
[\[136b\]]
[\[136b.1\]]so sor myong bar 'gyur te/_las byas shing bsags pa dag ni phyi rol gyi sa'i khams la rnam par smin par mi 'gyur zhes bya ba nas/_lus can dag la 'bras bur 'gyur zhes bya ba'i bar gong ma bzhin du'o/_/tshe dang ldan pa kun dga' bo la bka' stsal pa/_kun dga' bo song 
[\[136b.2\]]la dge slong rnams la tshul shing brims te/_khyed cag las gang de bzhin gshegs pa dang thabs cig dgra mthar zla ba gsum du longs spyad par spro ba des tshul shing long shig ces sgo shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar 
[\[136b.3\]]mnyan nas tshul shing brim par brtsams pa na/_gang yang bcom ldan 'das dge slong lnga brgyar dge slong gnyis kyis ma tshang bas tshul shing blangs so/_/tshe dang ldan pa shA ri'i bus gsol pa/_bcom ldan 'das bdag ni bser ma'i bro nad mchis pas dgung zla gsum du stsang nas kyis 
[\[136b.4\]]longs spyad par mi spro lags so/_/tshe dang ldan pa maud gal gyi bu chen pos gsol pa/_bdag ni 'di'i bro g.yog lags so/_/de nas bcom ldan 'das dge slong lnga brgyar dge slong gnyis kyis ma tshang ba dang thabs cig tu dgra mthar dbyar bzhugs par zhal gyis bzhes so/_/
[\[136b.5\]]tshe dang ldan pa shA ri'i bu dang /_maud gal gyi bu ni ri bo rtse gsum gyi khar song ste dbyar gnas par khas blangs so/_/de nas lha rnams kyi dbang po brgya byin gyis lha'i bdud rtsis bstabs so/_/de nas ded dpon gyis bcom ldan 'das la ni nas bre'u chung do do 'bul lo/_/dge slong gzhan 
[\[136b.6\]]rnams la bre'u chung re re'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo song la de bzhin gshegs pa'i ched du nas la ci legs su byos shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi 
[\[136b.7\]]ltar mnyan nas/_bcom ldan 'das kyi sku skal blangs te bud med rgan mo gzhan zhig gang na yod pa der song nas phyin pa dang /_bud med de la 'di skad ces smras so/_/sring mo de bzhin gshegs pa'i ched du nas la ci legs su bya na khyod nus sam/_des smras pa/_'phags 
[\[137a\]]
[\[137a.1\]]pa bdag rgan mos rngo mi thog ste 'on kyang bu mo 'di gzhon lags kyis 'di la stsol cig dang /_'dis ni ci legs su bgyid par 'gyur ro/_/de nas tshe dang ldan pa kun dga' bo de'i drung du song ste phyin nas smras pa/_sring mo khyod kyis de bzhin gshegs pa'i ched 
[\[137a.2\]]du nas la ci legs su byed nus sam/_des smras pa/_'phags pa bdag dang dam zhig bca' ste/_gal te bdag la tshig 'ga' gsung ba lta na ci legs su bgyi'o/_/des smras pa/_byi dor gyis shig dang smra'o/_/de nas 'dru zhing dris pa/_'phags pa sangs rgyas zhes bgyi 
[\[137a.3\]]ba 'di ci lags/_tshe dang ldan pa kun dga' bos bsams pa/_gal te 'di la bdag gis sangs rgyas kyi bsngags pa brjod na/_sangs rgyas kyi chos rnams ni zab pa yin pas 'dis shes par mi 'gyur ba'i gnas gang yin pa de yod kyis/_ma la bdag gis 'di la 'khor 
[\[137a.4\]]los sgyur ba'i bsngags pa brjod par bya'o snyam du bsams nas smras pa/_sring mo 'khor los sgyur ba'i rgyal po 'jig rten du byung na rin po che sna bdun yang 'jig rten du 'byung bar 'gyur te/_bdun po de dag gang zhe na/_'di lta ste/_'khor lo rin po che dang /_glang rin po che 
[\[137a.5\]]dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che yin no/_/sring mo 'khor los sgyur ba'i rgyal po 'jig rten du byung na 'khor lo rin po che ji lta bu zhig 'jig rten du 'byung bar 'gyur zhe na/_
[\[137a.6\]]sring mo 'di la rgyal po rgyal rigs spyi bo nas dbang bskur ba gso sbyong [{]bcwa [,]bco [}]lnga pa de nyid la mgo khrus byas te smyung ba byas nas/_de steng gi khang [{]bzangs kyi [,]bzang gi [}]gzhi la blon po'i tshogs kyis bskor nas 'dug pa na/_shar phyogs nas 'khor lo rin po che lte ba dang bcas pa/_rtsibs stong 
[\[137a.7\]]dang ldan pa/_myu khyud dang bcas pa/_rnam pa thams cad yongs su rdzogs pa/_mdzes pa/_mkhan bzos ma byas pa/_bzang po thams cad gser las byas pa zhig 'byung bar 'gyur te/_rgyal po rgyal rigs spyi bo nas dbang bskur ba gang yin pa 'dis gso sbyong [{]bcwa [,]bco [}]lnga pa de nyid 
[\[137b\]]
[\[137b.1\]]kyi tshe zhes bya ba nas thams cad gser las byas zhes bya ba nas de ni 'khor los sgyur ba'i rgyal por 'gyur ro zhes thos so zhes bya ba'i bar gong ma bzhin du'o/_/bdag ni gdon mi za bar 'khor los sgyur ba'i rgyal por gyur to snyam nas/_de nas 'khor los sgyur ba'i rgyal pos 'khor lo 
[\[137b.2\]]rin po che de brtag par 'dod nas stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_'khor lo rin po che de lag pa gnyis kyis blangs nas lag pa g.yon par bzhag ste lag pa g.yas pas spor cing /_kye 'khor lo rin po che 
[\[137b.3\]]sngon gyi 'khor los sgyur ba 'phags pa'i lam srol gang yin par rnam par rgyal bar gyur cig_/rnam par rgyal bar gyur cig ces smra'o/_/de nas 'khor lo rin po che de 'khor los sgyur ba'i rgyal pos spar ba dang /_steng gi nam mkha' la 'phags nas shar phyogs su sngon gyi 'khor 
[\[137b.4\]]los sgyur ba 'phags pa'i lam srol gang yin pa nas 'gro bar 'gyur ro/_/'khor lo rin po che de'i rjes bzhin du 'khor los sgyur ba'i rgyal po dpung gi tshogs yan lag bzhi dang lhan cig tu 'gro bar 'gyur ro/_/phyogs gang du 'khor lo rin po che de sdod pa der 'khor los sgyur ba'i 
[\[137b.5\]]rgyal po dpung gi tshogs yan lag bzhi dang lhan cig gnas 'debs par 'gyur zhing /_shar phyogs kyi khams kyi rgyal phran gang dag yin pa de dag 'khor los sgyur ba'i rgyal po gang na ba der dong ste lhags pa dang /_'khor los sgyur ba'i rgyal po la 'di skad ces lha tshur gshegs/_
[\[137b.6\]]lha byon pa legs so/_/yul 'khor 'byor pa dang /_rgyas pa dang /_bde ba dang /_lo legs pa/_skye bo dang mi mang pos gang ba gang lags pa 'di ni lha'i lags kyis/_lhas rjes su bskyang du gsol/_bdag cag ni lha'i bka' bzhin bgyid pa lags so zhes smras pa dang /_
[\[137b.7\]]de'i phyir sna bo dag khyed cag rang rang gi yul 'khor chos kyis rjes su bskyang bar bya'i chos ma yin pas ni ma yin no/_/'ga' zhig chos ma yin pa spyod dam 'dren mar spyod pa zhig yod na/_khyed kyis de yul 'khor du ma bzhag cig_/de lta na khyed cag kho bo'i bka' bzhin byed pa yin 
[\[138a\]]
[\[138a.1\]]no/_/de nas 'khor lo rin po che de shar phyogs mngon par phab nas shar phyogs kyi rgya mtsho chen po nas slar log ste/_lho dang /_nub dang /_byang phyogs su yang sngon gyi 'khor los sgyur ba 'phags pa'i lam srol gang yin par 'gro bar 'gyur bas/_
[\[138a.2\]]de nas 'khor lo rin po che de 'khor los sgyur ba'i rgyal pos spar ba dang /_steng gi nam mkha' la 'phags nas byang phyogs su sngon gyi 'khor los sgyur ba 'phags pa'i lam srol gang yin par 'gro bar 'gyur ro/_/'khor lo rin po che de'i rjes bzhin du 'khor los sgyur ba'i rgyal 
[\[138a.3\]]po dpung gi tshogs yan lag bzhi dang lhan cig 'gro bar 'gyur ro/_/phyogs gang du 'khor lo rin po che de sdod pa der 'khor los sgyur ba'i rgyal po yang dpung gi tshogs yan lag bzhi dang lhan cig gnas 'debs par 'gyur zhing /_byang phyogs kyi khams kyi rgyal phran gang 
[\[138a.4\]]dag yin pa de dag 'khor los sgyur ba'i rgyal po gang na ba der dong ste lhags pa dang /_'khor los sgyur ba'i rgyal po la 'di skad ces lha tshur gshegs/_lha byon pa legs so/_/yul 'khor 'byor pa dang /_rgyas pa dang /_bde ba dang /_lo legs pa/_skye bo dang mi 
[\[138a.5\]]mang pos gang ba gang lags pa 'di ni lha'i lags kyis/_lhas rjes su bskyang du gsol/_bdag cag ni lha'i bka' bzhin bgyid pa lags so zhes smras pa dang /_de'i phyir sna bo dag khyed cag rang rang gi yul rnams chos kyis rjes su bskyang bar bya'i chos ma yin pas ni ma yin 
[\[138a.6\]]no/_/'ga' zhig chos ma yin pa spyod dam/_'dren mar spyod na khyed kyis yul 'khor du ma bzhag cig_/de lta na khyed cag kho bo'i bka' bzhin byed pa yin no/_/de nas 'khor lo rin po che des byang phyogs mngon par phab nas byang phyogs kyi rgya mtsho chen po nas slar log ste/_rgyal 
[\[138a.7\]]po'i pho brang de nyid du phyin nas dkor khang gi steng du srog shing btsugs pa bzhin du gnas so/_/sring mo 'khor los sgyur ba'i rgyal po 'jig rten du byung na 'khor lo rin po che de lta bu 'jig rten du 'byung bar 'gyur ro/_/sring mo 'khor los sgyur ba'i rgyal po 'jig rten du byung na glang po rin po che ji lta bu 
[\[138b\]]
[\[138b.1\]]zhig 'jig rten du 'byung bar 'gyur zhe na/_sring mo 'di la 'khor los sgyur ba'i glang po ni thal kar me tog ku mu da'i mdog lta bu yan lag bdun legs par gnas pa/_gzugs bzang ba/_mdzes pa/_blta na sdug pa yin no/_/'khor los sgyur ba'i rgyal pos 'di 
[\[138b.2\]]mthong na sems mngon par dad par gyur nas/_kye ma'o glang po rin po che bzang po zhig yin gyis myur du dul bar 'gyur bar bya'o snyam nas/_de nas 'khor los sgyur ba'i rgyal pos glang po 'dul sbyong mkhan mkhas pa pho nyas bkug nas 'di skad ces smras so/_/des 
[\[138b.3\]]pa khyod kyis glang po rin po che 'di myur ba kho nar legs par dul bar byos la nga la phul cig_/lha bka' bzhin 'tshal zhes glang po 'dul sbyong mkhan mkhas pas 'khor los sgyur ba'i rgyal po'i ltar mnyan nas/_glang po rin po che de la bslab pa thams cad nyin zhag gcig la slob 
[\[138b.4\]]par byed de/_de la nyin zhag gcig la bslab pa thams cad slob pa na nyin zhag gcig gis bslab pa thams cad lobs pa ni dper na glang po che gzhan rnams lo du ma dang /_lo khyud skor du mar bslab pa thams cad bslabs nas bslab pa thams cad lobs pa de bzhin du/_glang po rin po che de la nyin zhag gcig 
[\[138b.5\]]la bslab pa thams cad bslabs pa na nyin zhag gcig gis bslab pa thams cad lobs so/_/de dul bar rig nas 'khor los sgyur ba'i rgyal po la 'bul bar byed de/_lha glang po rin po che bzang po ni dul lags te/_lha da de'i dus la bab par mkhyen par mdzad du gsol/_de nas 'khor 
[\[138b.6\]]los sgyur ba'i rgyal pos glang po rin po che de brtag par 'dod nas/_nyi ma 'char ka'i dus kyi tshe glang po rin po che de la zhon nas rgya mtsho'i mthas klas pa'i sa chen po bskor te/_rgyal po'i pho brang de nyid du phyin pa na zhal tshus la 'bab ste/_sring mo 'khor los sgyur ba'i rgyal po 
[\[138b.7\]]'jig rten du byung na glang po rin po che de lta bu 'jig rten du 'byung bar 'gyur ro/_/sring mo 'khor los sgyur ba'i rgyal po 'jig rten du byung na rta rin po che ji lta bu zhig 'jig rten du 'byung bar 'gyur zhe na/_sring mo 'di la 'khor los sgyur ba'i rgyal po'i rta ni thams cad sngo ba mgo gnag cing rngog 
[\[139a\]]
[\[139a.1\]]mjug sdug pa/_gzugs bzang ba/_mdzes pa/_blta na sdug pa yin te/_'khor los sgyur ba'i rgyal pos de mthong nas sems mngon par dad par gyur nas/_kye ma rta rin po che bzang po zhig yin gyis myur du dul bar 'gyur bar bya'o snyam nas/_de 
[\[139a.2\]]nas 'khor los sgyur ba'i rgyal pos rta mkhan mkhas pa pho nyas bkug ste 'di skad ces smras so/_/des pa khyod kyis rta rin po che 'di myur ba kho nas legs par dul bar byos la nga la phul cig_/lha bka' bzhin 'tshal zhes rta mkhan mkhas pas 'khor los sgyur ba'i rgyal 
[\[139a.3\]]po las mnyan nas/_rta rin po che de la bslab pa thams cad nyin zhag gcig la slob par byed de/_de la bslab pa thams cad nyin zhag gcig la slob pa na/_nyin zhag gcig gis bslab pa thams cad lobs pa ni dper na rta gzhan rnams lo du ma dang /_lo khyud skor 
[\[139a.4\]]du mar bslab pa thams cad bslabs nas bslab pa thams cad lobs pa de bzhin du/_rta rin po che de la nyin zhag gcig la bslab pa thams cad slob pa na nyin zhag gcig gis bslab pa thams cad lobs so/_/de dul bar rig nas 'khor los sgyur ba'i rgyal po la 'bul bar 
[\[139a.5\]]byed de/_lha rta rin po che bzang po ni dul lags te/_lha da de'i dus la bab par mkhyen par mdzad du gsol/_de nas 'khor los sgyur ba'i rgyal pos rta rin po che brtag par 'dod nas nyi ma 'char ka'i dus kyi tshe rta rin po che la zhon nas rgya mtsho'i mthas klas pa'i sa chen po 
[\[139a.6\]]bskor te rgyal po'i pho brang de nyid du phyin pa na zhal tshus la 'bab ste/_sring mo 'khor los sgyur ba'i rgyal po 'jig rten du byung na rta rin po che de lta bu 'jig rten du 'byung bar 'gyur ro/_/sring mo 'khor los sgyur ba'i rgyal po 'jig rten du byung na nor bu rin po che ji lta bu zhig 'jig rten du 
[\[139a.7\]]'byung bar 'gyur zhe na/_sring mo 'di la 'khor los sgyur ba'i rgyal po'i nor bu ni zur brgyad yod pa/_bai DUr+ya bzang po'i rigs can/_dang ba/_gsal ba/_rnam par dang ba yin te/_'khor los sgyur ba'i rgyal po'i pho brang na me mar gyi bya ba thams cad nor bu de'i 'od kyis 
[\[139b\]]
[\[139b.1\]]byed do/_/de nas 'khor los sgyur ba'i rgyal pos nor bu rin po che brtag par 'dod nas mun gnag smag tu gyur la/_lhas mtshan mo char gyi rgyun dal bu dal bus 'bebs shing /_glog 'gyu ba'i dus su nor bu rin po che de rgyal mtshan gyi rtse mo la bzhag nas skyed mos tshal gyi nang du 
[\[139b.2\]]dpung gi tshogs yan lag bzhi dang lhan cig dong ba na/_'khor los sgyur ba'i rgyal po'i dpung gi tshogs yan lag bzhi po ji snyed pa thams cad dang /_rgyang grags phyed kho ra khor yug tu nor bu'i 'od kyis gsal bar 'gyur te/_sring mo 'khor los sgyur ba'i rgyal po 'jig rten du byung 
[\[139b.3\]]na nor bu rin po che de lta bu 'jig rten du 'byung bar 'gyur ro/_/sring mo 'khor los sgyur ba'i rgyal po 'jig rten du byung na btsun mo rin po che ji lta bu zhig 'jig rten du 'byung bar 'gyur zhe na/_sring mo 'di la 'khor los sgyur ba'i rgyal po'i btsun mo ni gzugs bzang ba/_mdzes pa/_
[\[139b.4\]]blta na sdug pa/_ha cang mi dkar ba/_ha cang mi sngo ba/_nya khar ba ltar pags pa 'jam pa/_ha cang mi ring ba/_ha cang mi thung ba/_bong ran pa/_ha cang mi sbom pa/_ha cang mi skem pa/_ha cang mi tsho ba/_sha bre ran pa gang yin pa ste/_sring mo de ni grang ba'i tshe 
[\[139b.5\]]lus la reg na dro ba/_tsha ba'i tshe lus la reg na bsil ba/_yul ka ling ka'i gos ltar reg na 'jam pa'o/_/sring mo de'i ba spu'i bu ga thams cad nas ni tsan dan gyi dri 'byung ngo /_/kha nas ni ut+pa la sngon po'i dri 'byung ngo /_/ji srid kyis tshe dang ldan pa kun dga' bos btsun 
[\[139b.6\]]mo rin po che'i bar du bshad pa de srid kyis bu mo des kyang nas kyi bya ba zin nas/_des rkang pa gnyis la gtugs te smon lam gdab par brtsams pa/_'phags pa dge ba'i rtsa ba 'dis bdag 'khor los sgyur ba'i btsun mo rin po cher gyur cig_/de nas tshe dang ldan pa kun 
[\[139b.7\]]dga' bos nas byi dor byas pa khyer nas bcom ldan 'das gang na ba der song ste phyin nas bcom ldan 'das la phul lo/_/sangs rgyas bcom ldan 'das rnams ni mkhyen bzhin du rmed pa yin pas/_sangs rgyas bcom ldan 'das kyis tshe dang ldan pa kun dga' bo la bka' 
[\[140a\]]
[\[140a.1\]]stsal pa/_kun dga' bo nas 'di su zhig gis byi dor byas/_btsun pa bram ze'i bu mo che ge mo zhig gis bgyis lags so/_/kun dga' bo khyod bram ze'i bu mo de dang lhan cig skabs kyi gtam dag byas sam/_bcom ldan 'das bgyis lags 
[\[140a.2\]]so/_/kun dga' bo des na khyod bram ze'i bu mo de dang lhan cig skabs kyi gtam ji snyed byas pa de dag thams cad nga la rgyas par gsol cig_/de nas tshe dang ldan pa kun dga' bos bram ze'i bu mo dang lhan cig skabs kyi gtam ji snyed byas pa de dag thams cad bcom ldan 'das 
[\[140a.3\]]la rgyas par gsol to/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis ci'i phyir bu mo de la sangs rgyas kyi bsngags pa ma brjod/_btsun pa bdag gis 'di snyam du sangs rgyas kyi 
[\[140a.4\]]chos ni zab pa lags pas bu mo 'dis rtogs par mi 'gyur ba gang lags pa'i gnas de mchis so snyam du bsams nas/_de'i slad du bdag gis de la 'khor los sgyur ba'i bsngags pa brjod lags so/_/kun dga' bo khyod kyis ma legs pa zhig byas te/_khyod kyis gal 
[\[140a.5\]]te de la sangs rgyas kyi bsngags pa brjod pa byas na/_des bla na med pa yang dag par rdzogs pa'i byang chub las phyir mi ldog pa'i sems bskyed par 'gyur ba gang yin pa'i gnas de yod pa zhig_/kun dga' bo 'on kyang bu mo de 'khor los sgyur ba'i rgyal po'i btsun mo rin 
[\[140a.6\]]po cher 'gyur ro/_/kun du bram ze'i bu mo che ge mo zhig bcom ldan 'das kyi don du nas byi dor byas pas bcom ldan 'das kyis de 'khor los sgyur ba'i rgyal po'i btsun mo rin po cher lung bstan to zhes sgra grags pa dag bu mo lnga brgyar gnyis kyis ma tshang ba zhig gis thos nas/_dge 
[\[140a.7\]]slong lnga brgyar dge slong gnyis kyis ma tshang ba rnams kyi nas byi dor byas te/_de rnams kyis kyang smon lam btab pa/_bdag cag de'i 'khor du gyur cig_/ji tsam na bcom ldan 'das kyis nas kyi bshos gsol bar brtsams pa dang /_tshe dang ldan pa kun dga' bo yi mug nas/_
[\[140b\]]
[\[140b.1\]]bcom ldan 'das kyi sku tshe brgyud pa de dang de rnams su phyag dang /_zhabs dang /_dbu la sogs pa bcad cing sbyin pa btang nas bskal pa grangs med pa gsum gyis thams cad mkhyen pa nyid brnyes pa de da ni nas rul pa'i bshos gsol ba lta zhes mchi ma dbyung 
[\[140b.2\]]bar brtsams so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod ci'i phyir mi dga' zhing mchi ma glog_/btsun pa bcom ldan 'das 'khor los sgyur ba'i rigs su 'khrungs na rgyal srid spangs nas rab tu byung ste/_phyag 
[\[140b.3\]]dang /_zhabs dang /_dbu la sogs pa bkum zhing sbyin pa btang nas bskal pa grangs med pa gsum gyis thams cad mkhyen pa brnyes pa de da ni stsang nas rul pa'i bshos gsol ba lta snyam bgyid lags mod/_bcom ldan 'das kyis bka' stsal pa/_kun dga' bo khyod de 
[\[140b.4\]]bzhin gshegs pa'i mche ba'i bar nas phyung ba'i nas kyi zan za bar 'dod dam/_bcom ldan 'das 'tshal lags so/_/de nas bcom ldan 'das kyis mche ba'i bar nas nas kyi zan phyung ste/_tshe dang ldan pa kun dga' bo la byin nas tshe dang ldan pa kun dga' bos bza' bar brtsams 
[\[140b.5\]]so/_/bcom ldan 'das kyis bka' stsal pa/_kun dga' bo khyod kyis sngon 'di lta bu'i ro myong bar dran nam/_btsun pa bdag 'khor los sgyur ba'i rigs su skyes shing 'khor los sgyur ba'i rigs las chen por gyur lags na/_da ltar bcom ldan 'das kyi mche ba'i 
[\[140b.6\]]bar nas phyung ba'i nas kyi bshos 'di lta bu'i ro ni sngon myong bar mi dran lags so/_/kun dga' bo de lta bas na de bzhin gshegs pa la ni ro bro ba'i mchog ces bya ba ro rnams 'phrog pa yongs su dag pa yod de/_gal te de bzhin gshegs pas kha zas phal pa la longs spyad na 
[\[140b.7\]]de yang de bzhin gshegs pa la ro brgya par 'gyur ro/_/kun dga' bo rgyal po bram ze mes sbyin gyis sangs rgyas la sogs pa dge slong gi dge 'dun zla ba gsum du spyan drangs te mi snang ba'i phyogs su 'dug nas bcom ldan 'das ni dgra mtha' na nas gsol lo zhes sgra bsgrags so/_/
[\[141a\]]
[\[141a.1\]]mtha'i rgyal po rnams kyis kyang rgyal po bram ze mes sbyin gyis sangs rgyas la sogs pa dge slong gi dge 'dun zla ba gsum du spyan drangs te/_mi snang ba'i phyogs su 'dug go/_/bcom ldan 'das ni dgra mtha' na nas gsol lo zhes thos nas/_de 
[\[141a.2\]]rnams kyis rgyal po bram ze mes sbyin la pho nya btang ba las de rnams nang du ma chud de sgo na sdod do/_/khyim bdag mgon med zas sbyin gyis thos nas 'bras sA lu sog ma'i sbu bur smin pa shing rta lnga brgya tsam bkang ste bskur ro/_/de nas bdud sdig can de 'di snyam du sems te/_dge 
[\[141a.3\]]sbyong gau ta ma la bdag gis lan mang po zhig thob tsam par byas na lan 'ga' yang skabs ma rnyed kyis/_'dir yang re zhig 'di la brgal bar bya'o snyam du bsams nas/_tshe dang ldan pa kun dga' bor bdag nyid mngon par sprul te/_shing rta lnga brgya po de rnams kyi mdun du 'dug 
[\[141a.4\]]nas smras pa/_shes ldan dag gar 'dong /_de rnams kyis smras pa/_'phags pa kun dga' bo rgyal po bram ze mes sbyin gyis bcom ldan 'das nyan thos kyi dge 'dun dang bcas pa zla ba gsum du spyan drangs te mi snang ba'i phyogs su 'dug nas bcom ldan 'das ni dgra mtha' na 
[\[141a.5\]]nas gsol lo/_/de nas khyim bdag mgon med zas sbyin gyis thos nas/_bcom ldan 'das kyi don du 'bras sA lu sog ma'i sbu bur smin pa shing rta lnga brgya po 'di bskur ba lags so/_/des smras pa shes ldan dag_/bcom ldan 'das la ni lha dang /_klu dang /_gnod sbyin 
[\[141a.6\]]rnams mngon par dad de/_gal te nam mkha' la bcom ldan 'das kyis lhung bzed bzed na der yang sum bcu rtsa gsum pa'i lha rnams kyis lha'i bdud rtsis 'gengs par byed na/_bcom ldan 'das ci'i phyir nas gsol/_slar log shig_/de rnams kyis smras pa/_
[\[141a.7\]]'phags pa kun dga' bo bdag cag chas lags na da ci ste ldog mchi'o/_/bdud kyis bsams pa/_bdag gis 'di dag bzlog par ma nus kyis thabs shig bsham par bya'o zhes de steng gi nam mkha' la 'phags nas char pa shing rta'i srog shing tsam gyi rgyun dbab par 
[\[141b\]]
[\[141b.1\]]brtsams te/_des re zhig shing rta de dag gi lte ba man chad nub pa de tsam gyi bar du char phab bo/_/de nas shing rta de dag gi glang rnams bkrol te dong ngo /_/de na bcom ldan 'das dge slong lnga brgyar gnyis kyis ma tshang ba dang thabs cig tu dgra mtha' na nas gsol lo/_/tshe dang ldan 
[\[141b.2\]]pa shA ri'i bu dang /_maud gal gyi bu gnyis ni ri rtse gsum pa la dbyar gnas par khas blangs nas lha'i bdud rtsi la longs spyod do/_/de nas ded dpon des zla ba gsum 'das nas bcom ldan 'das nyan thos kyi dge 'dun dang bcas pa skyed mos tshal du gdugs tshod la spyan drangs pa 
[\[141b.3\]]dang /_bcom ldan 'das kyis cang mi gsung bas gnang ngo /_/tshe dang ldan pa shA ri'i bu dang /_maud gal gyi bu gnyis ri bo rtse gsum pa la dbyar gnas pa yang 'ongs so/_/de nas ded dpon gyis de nyid kyi mtshan mo nas gtsang zhing bsod pa'i bza' ba dang bca' ba dag sta gon 
[\[141b.4\]]byas te zhes bya ba nas/_bcom ldan 'das kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/_/bcom ldan 'das kyi zhabs gnyis la gtugs te smon lam gdab par brtsams pa/_dge ba'i rtsa ba 'dis bdag 'khor los 
[\[141b.5\]]sgyur ba'i rgyal por gyur cig_/rta cang shes ni bu rgyal tshab tu gyur cig_/rta lnga brgya po 'di dag kyang bu lnga brgyar gyur cig_/bcom ldan 'das kyis bu mo btsun mo rin po cher lung bstan pa gang lags pa de ni bdag gi btsun mo rin po cher gyur cig_/bud med lnga brgyar gnyis 
[\[141b.6\]]kyis ma tshang ba gang lags pa de ni de'i 'khor du gyur cig_/de nas bcom ldan 'das kyis ded dpon de'i bsam pa thugs su chud nas ded dpon la 'di skad ces bka' stsal to/_/ded dpon khyod ni 'khor los sgyur ba'i rgyal por 'gyur ro/_/rta cang shes ni khyod kyi bu rgyal 
[\[141b.7\]]tshab tu 'gyur ro/_/rta lnga brgya po de dag kyang bu lnga brgyar 'gyur ro/_/bu mo de ni btsun mo rin po cher 'gyur ro/_/bud med lnga brgyar gnyis kyis ma tshang ba de dag kyang de'i 'khor du 'gyur ro/_/de nas bcom ldan 'das kyis zla ba gsum po dag 'das nas chos gos byas 
[\[142a\]]
[\[142a.1\]]pa dang ldan/_chos gos zin pa dang ldan nas tshe dang ldan pa kun dga' bo la bka' stsal pa/_kun dga' bo rgyal po bram ze mes sbyin gyi drung du song la nad med par gyur cig ces byos la 'di skad ces rgyal po chen po khyed kyi yul du kho bos zla ba gsum 
[\[142a.2\]]gnas zin te 'gros shes par gyis shig ces kyang smros shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_rgyal po bram ze mes sbyin gyi khyim gang na ba der song ba dang /_de'i tshe rgyal po bram ze mes sbyin 
[\[142a.3\]]bkra shis 'ong ba la sdod cing 'dug go/_/de nas tshe dang ldan pa kun dga' bos sgo ba'i skyes pa la smras pa/_kye nang rje tshur khyod rgyal po bram ze mes sbyin gang na ba der song la phyin nas rgyal po bram ze mes sbyin la 'di skad ces dge slong kun dga' bo lha mthong bar 'tshal nas 
[\[142a.4\]]sgo na sdod cing mchis so zhes smros shig_/'phags pa bka' bzhin 'tshal zhes sgo ba'i skyes pas tshe dang ldan pa kun dga' bo'i ltar mnyan nas rgyal po bram ze mes sbyin gang na ba der song ste phyin nas/_rgyal po bram ze mes sbyin la 'di skad ces smras so/_/lha dge slong 
[\[142a.5\]]'phags pa kun dga' bo lha'i zhal mthong bar 'tshal nas sgo na sdod cing mchis so/_/des smras pa/_kye skyes bu nga bkra shis 'ong ba sdod cing 'dug gis dge slong kun dga' bo ni bsod nams kyi mthu chen po dang ldan pa yin te/_de nyid nga'i bkra shis su gyur cig_/
[\[142a.6\]]de la ni bzang po lnga yod de/_ming bzang ba dang /_gzugs bzang ba dang /_kha dog bzang ba dang /_spobs pa bzang ba dang /_sgrub pa bzang ba yin gyis nang du spyon cig_/shes ldan kun dga' bo la su zhig 'gog_/sgo bas tshe dang ldan pa kun dga' bo la de bzhin du 
[\[142a.7\]]smras nas tshe dang ldan pa kun dga' bo nang du zhugs so/_/mtha'i rgyal phran gyi pho nya de rnams kyang de nyid dang lhan cig nang du zhugs so/_/de nas tshe dang ldan pa kun dga' bos rgyal po bram ze mes sbyin la nad med par gyur cig ces byas nas phyogs gcig tu 'dug go/_/phyogs gcig tu 
[\[142b\]]
[\[142b.1\]]'dug nas tshe dang ldan pa kun dga' bos rgyal po bram ze mes sbyin la 'di skad ces smras so/_/rgyal po chen po bcom ldan 'das kyi zhal nas khyod nad med par gyur cig_/rgyal po chen po khyod kyi yul du ngas zla ba gsum du gnas zin te 'gros shes par gyis shig ces kyang bka' 
[\[142b.2\]]stsal to/_/'phags pa kun dga' bo sangs rgyas bcom ldan 'das la phyag 'tshal lo/_/'phags pa kun dga' bo bcom ldan 'das dang ji ga yul dgra mthar dbyar bde bar bzhugs sam/_bsod snyoms kyis 'o brgyal bar ma gyur grang /_mtha'i rgyal phran gyi pho 
[\[142b.3\]]nya de dag gis smras pa/_lha khyod ni rgyal srid la mi rtog pa lags te/_'di ltar bcom ldan 'das nyan thos kyi dge 'dun dang bcas pa zla ba gsum du spyan drangs te mi snang ba'i phyogs su bzhugs nas/_bcom ldan 'das ni zla ba gsum du nas rul pa'i bshos gsol 
[\[142b.4\]]lags so/_/des smras pa/_'phags pa kun dga' bo bcom ldan 'das kyis zla ba gsum du nas rul pa'i bshos gsol ba mad dam/_rgyal po chen po mad lags so/_/de brgyal nas sa la 'gyel ba dang /_chu mang po zhig gtor nas dbugs slar byung ba dang /_
[\[142b.5\]]blon po rnams bkug ste smras pa/_shes ldan dag ngas khyed cag rnams la nyin re zhing lnga brgya'i bza' ba dang bca' ba bsod pa rab tu mang po sta gon gyis shig par ma bsgo 'am/_de rnams kyis smras pa/_lha de kho na skad bka' stsal pa mchis kyis che ge mo zhig la stsol cig ces ni 
[\[142b.6\]]khyed kyis bka' ma stsal te/_'on kyang da dung du zhal zas sta gon kho na bgyid do/_/de nas rgyal po bram ze mes sbyin bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig 
[\[142b.7\]]tu 'dug nas bcom ldan 'das kyis rgyal po bram ze mes sbyin la chos dang ldan pa'i gtam gyis yang dag par ston par mdzad ces bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas rgyal po bram ze mes sbyin 
[\[143a\]]
[\[143a.1\]]gyis bcom ldan 'das kyi zhabs gnyis la gtugs nas bcom ldan 'das la 'di skad ces gsol to/_/bcom ldan 'das nongs lags so/_/bde bar gshegs pa nongs lags te/_ji ltar yang bus pa lags/_ji ltar yang rmongs 
[\[143a.2\]]pa lags/_ji ltar yang mi gsal ba lags/_ji ltar yang mi mkhas pa lags te/_'di ltar bdag gis bcom ldan 'das nyan thos kyi dge 'dun dang bcas pa dgung zla gsum du spyan drangs nas mi gda' ba'i phyogs su mchis lags so//_//
[\[143a.3\]]'dul ba gzhi/_bam po sum bcu rtsa brgyad pa/_bcom ldan 'das bdag gi nongs pa de glo bar chud cing nongs par mthong lags na thugs brtse ba nye bar bzung ste nongs pa la nongs par gzung du gsol/_/rgyal po chen po khyod kyis nyes pa la nyes par khas blangs na bden te/_
[\[143a.4\]]ji ltar na yang bus pa yin/_ji ltar na yang rmongs pa yin/_ji ltar na yang mi gsal ba yin/_ji ltar na yang mi mkhas pa yin te/_gang yang khyod kyis de bzhin gshegs pa zla ba gsum du spyan drangs nas mi snang ba'i phyogs na 'dug gam/_rgyal po chen po gang 
[\[143a.5\]]gi phyir khyod kyis nyes pa shes shing mthong la de mthong nas 'chags par byed na/_khyod kyi dge ba'i chos rnams nyams par mi 'gyur gyi 'phel ba kho nar shes par bya'o/_/rgyal po chen po de ci'i phyir zhe na/_gang yang 'ga' zhig nyes pa shes shing mthong la de 
[\[143a.6\]]mthong nas 'chags shing phyir sdom par byed na/_dge ba'i chos rnams nyams par mi 'gyur gyi 'phel ba kho nar shes par bya'o/_/de nas bcom ldan 'das la rgyal po bram ze mes sbyin gyis 'di skad ces gsol to/_/bcom ldan 'das dge slong gi dge 'dun dang /_
[\[143a.7\]]thabs cig la bdag gis ji srid 'tsho'i bar du na bza' chos gos dang /_bsod snyoms dang /_gzims cha dang /_snyun dpyad kyi rkyen sman gyi yo byad rnams sbyor zhing mchis na gnang bar mdzad du gsol/_/bcom ldan 'das kyis bka' stsal pa/_rgyal po chen 
[\[143b\]]
[\[143b.1\]]po de bzhin gshegs pa ni tshe thung ngu'i dus su byung zhing gdul ba'i don bya ba ni rab tu mang la mya ngan las 'da' ba'i dus la yang 'bab pas mi gnang ngo /_/gal te de lta lags na bcom ldan 'das lo bdun nam/_zla ba bdun nam/_dgung bdun zhig gnang bar mdzad 
[\[143b.2\]]du gsol/_bcom ldan 'das kyis der yang ma gnang ba dang /_bcom ldan 'das la rgyal po bram ze mes sbyin gyis 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang 
[\[143b.3\]]bar mdzad du gsol/_de nas bcom ldan 'das kyis dgongs pa/_ngas gal te 'di'i zas gcig kyang gsol bar ma gnang na rgyal po bram ze mes sbyin khrag dron du skyugs nas dus las 'da' bar 'gyur ba gang yin pa de'i gnas yod do snyam du dgongs nas/_bcom ldan 
[\[143b.4\]]'das kyis cang mi gsung bas gnang ngo /_/de nas rgyal po bram ze mes sbyin gyis bcom ldan 'das cang mi gsung bas gnang bar rig nas zhabs gnyis la mgo bos phyag 'tshal te/_bcom ldan 'das kyi spyan snga nas chas te rang gi gnas gang na ba der song nas phyin pa dang /_
[\[143b.5\]]blon po rnams la smras pa/_shes ldan dag gang gis na zhal zas 'di thams cad sangs rgyas la sogs pa dge slong gi dge 'dun gyis longs spyod par 'gyur ba'i thabs bzang po ci yod/_de rnams kyis smras pa/_lha zhal zas 'di thams cad dogs la bkram la dge slong rnams kyi 
[\[143b.6\]]zhabs kyis bcags na de de ltar na yongs su longs spyad par 'gyur lags so/_/des zho shas 'tsho ba rnams la bsgo ba/_shes ldan dag kha zas ji snyed yod pa 'di thams cad sa la kun du khrom shig_/de rnams kyis thams cad kun du bkram mo/_/de nas rgyal po bram ze 
[\[143b.7\]]mes sbyin gyis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas zhes bya ba nas/_bcom ldan 'das dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o/_/ji tsam na rgan zhugs zhig mi bzod 
[\[144a\]]
[\[144a.1\]]pa skyes te bdag cag zla ba gsum du nas rul pa zos nas da ni rgyal po sdig can 'di'i 'byor pa ston to snyam du bsams nas bza' ba dang bca' ba sa la bkram pa'i steng du rdog pas bsnun pa dang /_bram ze dang khyim bdag rnams 'phags pa rnams ni bza' ba dang 
[\[144a.2\]]bca' ba khar gzhug pa'i zas la rkang pas rdzi bar byed do zhes smod par byed/_phyar kha gtong bar byed/_kha zer bar byed pa'i skabs de bcom ldan 'das la dge slong rnams kyis gsol pa dang /_bcom ldan 'das kyis dgongs pa/_nyes dmigs gang ci byung ba de ni 
[\[144a.3\]]dge slong dag bza' ba dang bca' ba khar gzhug pa'i zas la rkang pas reg par byed pa yin no snyam nas/_dge slong rnams la bka' stsal pa/_dge slong dag dge slong rgan zhugs che ge mo zhig mi bzod pa skyes nas bza' ba dang bca' ba khar gzhug pa'i zas sa la bkram 
[\[144a.4\]]pa'i steng du rdog pas bsnun pas bram ze dang khyim bdag rnams smod par byed/_phyar kha gtong bar byed/_kha zer bar byed do/_/de lta bas na dge slong gis bza' ba dang bca' ba khar gzhug pa'i zas la rkang pas bcag par mi bya'o/_/bcags na 'gal tshabs can du 
[\[144a.5\]]'gyur ro/_/de nas rgyal po bram ze mes sbyin gyis sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de zhes bya ba nas/_phyag bcabs te lhung bzed 
[\[144a.6\]]gyu bar rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o/_/de nas bcom ldan 'das kyis rgyal po bram ze mes sbyin la chos dang ldan pa'i gtam gyis yang dag par ston par mdzad/_yang 
[\[144a.7\]]dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du 'jug_/yang dag par gzengs bstod/_yang 
[\[144b\]]
[\[144b.1\]]dag par rab tu dga' bar mdzad nas gdan las bzhengs te gshegs so/_/de nas dge slong rab tu mang po dbyar zla ba gsum po dag 'das nas chos gos byas pa dang ldan/_chos gos zin pa dang ldan nas bcom ldan 'das gang na ba der dong ste phyin pa dang /_bcom 
[\[144b.2\]]ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas dge slong rab tu mang pos bcom ldan 'das la 'di skad ces gsol to/_/btsun pa bdag cag gis yul dgra mtha' rnams su dgung zla gsum mchis 
[\[144b.3\]]lags kyis/_btsun pa spyil bu gzhig lags so/_/dge slong dag khyed kyis spyil bu ma gzhig shig_/spyil bu rnams ji srid du yun ring du gnas par gyur pa de srid du sbyin bdag gi bsod nams 'phel bar 'gyur ba nyid dang /_bsod nams skyed par 'gyur ba 
[\[144b.4\]]nyid do/_/bzhi po 'di dag ni sbyin pa po dang sbyin bdag gi bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi yin par rig par bya ste/_bzhi gang zhe na/_dge slong tshul khrims dang ldan zhing dge ba'i chos la gnas pa zhig gang gis gtsug lag 
[\[144b.5\]]khang na gnas shing sems kyi ting nge 'dzin tshad med pa lus kyis mngon sum du byas nas rdzogs par byas te gnas na gzhi de las sbyin pa po dang sbyin bdag gi bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi dpag tu med par rig par bya'o/_/gtsug 
[\[144b.6\]]lag khang ji lta bar chos gos dang /_bsod snyoms dang /_gnas mal yang de dang 'dra ste/_bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi bzhi po 'di dang ldan pa'i sbyin pa po dang sbyin bdag gi bsod nams kyi tshad re zhig bsod nams sam/_bsod 
[\[144b.7\]]nams kyi 'bras bu'am/_bsod nams kyi 'bras bu'i rnam par smin pa 'di tsam mo zhes gzung bar mi nus te/_'on kyang bsod nams che ba'i phyir bsod nams kyi phung po chen po zhes bya ba'i grangs su 'gro'o/_/dper na chu bo chen po lnga po 'di lta ste/_gang gA dang /_ya mu na dang /_
[\[145a\]]
[\[145a.1\]]sar yu dang /_gnas ldan dang /_chen po zhes bya ba de dag 'bab cing 'dre bar 'gyur ba de la ni chu'i tshad chu'am/_chu bum pa'am/_chu bum pa brgya'am/_chu bum pa stong ngam/_chu bum pa brgya stong 'di snyed ces gzung bar mi nus te/_'on kyang chu mang ba'i phyir 
[\[145a.2\]]chu'i tshogs chen po zhes bya ba'i grangs su 'gro ba de bzhin du bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi bzhi po 'di dag dang ldan pa'i sbyin pa po dang /_sbyin bdag gi bsod nams kyi tshad bsod nams sam/_bsod nams kyi 'bras bu'am/_bsod 
[\[145a.3\]]nams kyi 'bras bu rnam par smin pa 'di tsam mo zhes gzung bar mi nus te/_'on kyang bsod nams che ba'i phyir bsod nams kyi phung po chen po zhes bya ba'i grangs su 'gro'o/_/ji ltar rgya mtsho bkra shis gtsang la dag_/ngogs bde rin chen 'byung gnas mtsho mchog der/_/mi 
[\[145a.4\]]dang [{]ri dgas [,]ri dwags [}]tshogs kyis bsten pa yi/_/chu bo so so nas 'bab 'du ba ltar/_/de bzhin gos dang zas skom ster ba'i mi/_/mal cha stan dang gding ba sbyin byed la/_/bsod nams rgyun ni kun nas 'du 'gyur te/_/dper na rgya mtshor chu klung 'bab pa bzhin/_/dge slong rnams 
[\[145a.5\]]the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa bcom ldan 'das kyis phrin las ci zhig mdzad na/_gang gis na phyag dang /_zhabs dang /_dbu la sogs pa bkum pa la sogs pa'i bsod nams kyi tshogs kyis slong mo pa'i skye 
[\[145a.6\]]bo tshim par mdzad de/_bskal pa grangs ma mchis pa gsum du sems can gyi don gyi slad du bdag nyid 'o brgyal nas mdzad pa thams cad mdzad lags pa/_yul dgra mtha' na dge slong lnga brgyar gnyis kyis ma tshang ba dang thabs cig tu nas rul pa gsol la/_tshe dang 
[\[145a.7\]]ldan pa shA ri'i bu dang /_maud gal gyi bu gnyis ni bdud rtsi 'tshal lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las byas shing bsags pa zhes bya ba nas/_lus can dag la 
[\[145b\]]
[\[145b.1\]]'bras bur 'gyur zhes bya ba'i bar gong ma bzhin du'o/_/dge slong dag sngon byung ba skye dgu'i tshe lo brgyad khri thub pa na 'jig rten du de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten 
[\[145b.2\]]mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das rnam par gzigs zhes bya ba 'jig rten du byung ste/_de 'khor dge slong brgyad khri dang rgyal po'i pho brang gnyen ldan zhes bya ba na nye bar rten cing bzhugs so/_/
[\[145b.3\]]de'i tshe rgyal po'i pho brang gnyen ldan na tshogs rnams slob par byed pa'i bram ze zhig lnga brgya'i tshogs la bram ze'i gsang tshig 'don du 'jug ste/_'jig rten thams cad kyis kyang lhag par bkur sti byas/_rim gror byas/_rjed par byas/_mchod par byas te dgra bcom 
[\[145b.4\]]par bkur ro/_/gang kho na nas yang dag par rdzogs pa'i sangs rgyas rnam par gzigs rgyal po'i pho brang gnyen ldan du gshegs pa de kho na nas bzung ste/_de la su yang bkur sti bya ba dang /_rim gror bya ba dang /_rjed par bya ba dang /_mchod par bya ba mi byed pa dang /_de 
[\[145b.5\]]yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la shin tu phrag dog skyes par gyur to/_/ji tsam na dge slong slob pa dang mi slob pa rab tu mang po snga dro sham thabs bgos lhung bzed dang chos gos thogs te/_rgyal po'i pho brang gnyen 
[\[145b.6\]]ldan du bsod snyoms la zhugs pa dang /_de nas tshod ma ro sna tshogs dang ldan pa dang 'bras chan gyis lhung bzed bkang nas slar log pa bram ze des mthong nas dris pa/_kye dge slong dag ji 'dra ba'i bsod snyoms zhig rnyed blta'o/_/de dag drang po'i rang bzhin can yin 
[\[145b.7\]]pas bstan pa dang /_de phrag dog gi rang bzhin can zhig mi bzod pa skyes nas bram ze'i khye'u rnams la bos te smras pa/_dge sbyong mgo reg 'di dag ni tshod ma ro sna tshogs dang ldan pa dang 'bras chan za bar 'os pa ma yin gyi nas rul pa za bar 'os pa yin no/_/de rnams 
[\[146a\]]
[\[146a.1\]]kyis kyang rjes su yi rangs nas mkhan po de de lta lags te/_dge sbyong mgo reg 'di dag ni tshod ma ro sna tshogs dang ldan pa dang 'bras chan 'tshal bar 'os pa ma lags kyi nas rul pa 'tshal bar 'os pa lags so/_/de na yang bram ze'i khye'u bzang po dad pa can 
[\[146a.2\]]dge ba'i bsam pa can gnyis shig 'dug pa de dag gis mkhan po de skad ma gsung shig_/'di dag ni bdag nyid chen po ste/_lha'i bdud rtsi 'tshal bar 'os pa lags kyi/_nas rul pa ni 'os pa ma lags so zhes smras so/_/dge slong dag ji snyam du sems/_
[\[146a.3\]]de'i tshe de'i dus na de bzhin gshegs pa rnam par gzigs kyi tshogs rnams la smod par byed pa gang yin pa de nga nyid yin no/_/bram ze'i khye'u lnga brgyar gnyis kyis ma tshang ba gang yin pa de dag ni dge slong lnga brgyar gnyis kyis ma tshang ba 'di dag yin no/_/bram ze'i khye'u bzang 
[\[146a.4\]]po dad pa can dge ba'i bsam pa can gnyis po gang yin pa de ni dge slong shA ri'i bu dang /_maud gal gyi bu 'di gnyis yin te/_ngas yang dag par rdzogs pa'i sangs rgyas rnam par gzigs kyi nyan thos slob pa dang mi slob pa rnams la sems gdug pas ngag gi las rtsub mo phyung ba dang /_
[\[146a.5\]]bram ze'i khye'u lnga brgyar gnyis kyis ma tshang bas rjes su yi rang ba dang /_gnyis kyis rjes su yi ma rang ba gang yin pa'i las de'i rnam par smin pas de'i bar yul dgra mthar de bzhin gshegs pa dge slong lnga brgyar gnyis kyis ma tshang ba dang thabs cig tu nas rul gsol to/_/
[\[146a.6\]]shA ri'i bu dang maud gal gyi bu gnyis ni lha'i bdud rtsi la longs spyod do/_/dge slong dag de lta bas na gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba nas/_gcig tu dkar ba'i las rnams la brtsal bar bya ste/_dge slong dag 
[\[146a.7\]]khyed kyis de lta bu la bslab par bya'o zhes bya ba'i bar gong ma bzhin du'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo tshugs dka' gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos 
[\[146b\]]
[\[146b.1\]]bcom ldan 'das kyi ltar mnyan nas/_de nas bcom ldan 'das lho phyogs lnga len nas ljongs rgyu zhing gshegs pa dang tshugs dkar gshegs nas/_tshugs dka'i chu bo gang gA'i 'gram na bzhugs so/_/de nas dge slong zhig bcom ldan 'das gang na ba der song ste phyin 
[\[146b.2\]]nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das la dge slong des 'di skad ces gsol to/_/bcom ldan 'das ji ltar bcom ldan 'das las bdag gis mdor bsdus 
[\[146b.3\]]pa'i chos thos nas gcig tu dben pa bag yod pa/_rtun pa dang ldan pa bdag nyid gtong bar gnas so/_/gcig tu dben pa bag yod pa/_rtun pa dang ldan pa/_bdag nyid gtong bar gnas pa na/_gang gi phyir rigs kyi bu rnams skra dang kha spu bregs nas gos ngur 
[\[146b.4\]]smrig bgos te/_dad pa yang dag pa kho nas khyim nas khyim med par rab tu 'byung bar bgyid pa tshangs par spyod pa'i mtha' bla na med pa de tshe de nyid la rang gi mngon par shes pas mngon sum du bgyis te bsgrubs nas bdag gi skye ba zad do/_/tshangs par spyod pa la 
[\[146b.5\]]bsten to/_/bya ba byas so 'di las srid pa gzhan mi shes so zhes go bar bgyid pa'i chos de lta bu mdor bsdus te legs par bshad du gsol zhes de skad ces gsol pa dang /_bcom ldan 'das chu bo gang gA gang na ba de logs su gzigs pa las bcom ldan 
[\[146b.6\]]'das kyis chu bo gang gA'i rgyun gyis shing sdong chen po zhig khyer ba gzigs so/_/gzigs nas kyang dge slong de la bka' stsal pa/_dge slong khyed kyis chu bo gang gA'i rgyun gyis shing sdong po chen po khyer ba mthong ngam/_btsun pa mthong lags so/_/gal te 
[\[146b.7\]]'di tshu rol gyi 'gram du ma chags/_pha rol gyi 'gram dang dbus su ma chags/_skam la ma phyung /_mi dang mi ma yin pas ma bzung /_klong du ma nub/_khong rul bar ma gyur na dge slong shing sdong po chen po de ni rim gyis rgya mtshor gzhol bar 'gyur/_rgya mtshor 'bab 
[\[147a\]]
[\[147a.1\]]par 'gyur/_/rgya mtshor bab par 'gyur ba de bzhin du/_gal te dge slong khyod kyis tshu rol la ma chags zhes bya ba nas khong rul bar ma gyur na/_de lta na dge slong khyod rim gyis mya ngan las 'das pa la gzhol bar 'gyur/_mya ngan las 'das pa la 'bab par 
[\[147a.2\]]'gyur/_mya ngan las 'das pa la bab par 'gyur ro/_/btsun pa bdag gis ma 'tshal na tshu rol gyi 'gram ni ci lags/_pha rol gyi 'gram ni ci lags/_dbus su thogs pa ni ci lags/_skam la phyung ba ni ci lags/_mis bzung ba ni ci lags/_mi ma lags 
[\[147a.3\]]pas bzung ba ni ci lags/_klong du nub pa ni ci lags/_khong rul ba ni ci lags/_bcom ldan 'das ji ltar bcom ldan 'das las bdag gis mdor bsdus pa'i chos thos nas zhes bya ba nas/_'di las srid pa gzhan mi shes so zhes bgyi ba'i chos de lta bu mdor bsdus te/_
[\[147a.4\]]legs par bdag la bshad du gsol zhes bya ba'i bar gong ma bzhin du'o/_/dge slong tshu rol gyi 'gram zhes bya ba de ni nang gi skye mched drug gi tshig [{]bla dgas [,]bla dwags [}]yin no/_/pha rol gyi 'gram zhes bya ba de ni phyi'i skye mched drug gi tshig [{]bla dgas [,]bla dwags [}]yin no/_/dbus su thogs pa zhes bya 
[\[147a.5\]]ba de ni dga' ba'i 'dod chags kyi tshig [{]bla dgas [,]bla dwags [}]yin no/_/skam la phyung ba zhes bya ba de ni nga'o snyam pa'i nga rgyal gyi tshig [{]bla dgas [,]bla dwags [}]yin no/_/mis bzung ba zhes bya ba ni 'di ltar 'di na la la rab tu byung ba dang khyim pa 'dres par gnas te/_dga' bar mtshungs pa dang bde 
[\[147a.6\]]bar mtshungs pa dag_/bde na bde ba dang /_sdug bsngal na sdug bsngal zhing 'phral gyi bya ba byung zhing byung ba rnams yang dag par blangs te mthar 'byin par byed pa lta bu yin no/_/mi ma yin pas zin pa zhes bya ba ni 'di ltar 'di na la la tshul khrims sam/_brtul zhugs 
[\[147a.7\]]sam/_dka' thub bam/_tshangs par spyod pa bsten pa 'dis bdag lha'am/_lha gang yang rung ba zhig tu gyur cig ces smon lam btab nas tshangs par spyad pa spyod pa lta bu'o/_/klong du nub pa zhes bya ba ni ji ltar 'di ni la la bslab pa phul nas babs pa lta bu yin no/_/
[\[147b\]]
[\[147b.1\]]khong rul ba zhes bya ba ni ji ltar 'di na la la tshul khrims 'chal pa/_sdig pa'i chos can/_khong myags shing phyir 'dzag pa/_shing rul lta bur gyur pa/_lung bong ltar spyod pa/_dge sbyong ma yin par dge sbyong du khas 'che ba/_tshangs par spyod pa ma yin par tshangs 
[\[147b.2\]]par spyod par khas 'che ba yod pa lta bu yin te/_dge slong khyod kyis gal te de bzhin du tshu rol gyi 'gram du ma thogs zhes bya ba nas/_mya ngan las 'das pa la bab par 'gyur ro zhes bya ba'i bar gong ma bzhin du'o/_/de nas dge slong des bcom ldan 'das kyis gsungs pa la 
[\[147b.3\]]mngon par dga' ste rjes su yi rangs nas/_bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ngo /_/de nas dge slong de bcom ldan 'das kyis shing sdong po chen po'i dpe 'di'i gdams ngag gis gtams te 
[\[147b.4\]]gcig pu dben pa bag yod pa/_rtun pa dang ldan pa/_bdag nyid gtong bar gnas pa na/_gang gi phyir rigs kyi bu rnams skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung nas tshangs par spyod pa'i mtha' bla na 
[\[147b.5\]]med pa de tshe de nyid la rang gi mngon par shes pas mngon sum du byas te bsgrubs nas bdag gi skye ba zad do/_/tshangs par spyod pa la bsten to/_/bya ba byas so/_/'di las srid pa gzhan mi shes so zhes bya bar shes nas go bar byas te/_tshe dang ldan pa de dgra bcom pa sems 
[\[147b.6\]]shin tu rnam par grol bar gyur to/_/de'i tshe bcom ldan 'das dang ha cang yang mi ring ba zhig na gnag rdzi dga' bo zhes bya ba 'dug par gyur pa khar ba la brten nas gnag skyong zhing 'dug pa las de'i khar bas sbal pa zhig brdzis so/_/de gnad rnams chad la thug_/tshigs 
[\[147b.7\]]rnams bye la thug pa dang sems bskyed pa/_gal te bdag gis lus 'gul tam/_skad phyung na gzhi des gnag rdzi dga' bo'i gtam gyi bar chad du 'gyur ro snyam du rig nas/_bcom ldan 'das la mngon par dad par byas nas shi ba dang /_rgyal chen bzhi'i ris kyi lha 
[\[148a\]]
[\[148a.1\]]rnams su skyes so/_/de nas gnag rdzi dga' bos khar ba phyogs gcig tu bzhag nas bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das la gnag 
[\[148a.2\]]rdzi dga' bos 'di skad ces gsol to/_/btsun pa bdag ni tshu rol gyi 'gram du mi chags/_pha rol gyi 'gram du mi chags/_dbus su mi chags/_skam la mi 'byung /_mis mi gzung /_mi ma lags pas mi gzung /_klong du mi 'byin/_khong du mi 'drul bar bgyi lags na/_
[\[148a.3\]]legs par gsungs pa'i chos 'dul ba la bdag rab tu 'byung ba dang bsnyen par rdzogs pa dge slong gi dngos po 'thob pa lta na/_bdag bcom ldan 'das kyi spyan sngar tshangs par spyod pa spyad par bgyi'o/_/dga' bo khyod kyis bdag po rnams la gnag gtad dam btsun 
[\[148a.4\]]pa mi 'tshal lags te/_de ci'i slad du zhe na/_btsun pa ba rnams kyang gzhon la be'u rnams kyang tshar lags te/_so so'i gnag ra 'tshal bas so so'i gnas su mchi lags pas/_bdag legs par gsungs pa'i chos 'dul ba la rab tu 'byung ba dang bsnyen par 
[\[148a.5\]]rdzogs pa dge slong gi dngos po 'thob pa lta na/_bdag ni bcom ldan 'das kyi spyan sngar tshangs par spyod pa spyad par bgyi'o/_/dga' bo ba rnams kyang gzhon la be'u rnams kyang tshar te rang rang gi gnag ra shes pas rang rang gi gnas su 'gro bar 'gyur mod kyi/_'on kyang gnag rdzi 
[\[148a.6\]]zas dang gos bdag gir byed pas ni 'di ltar bdag po rnams la de bya dgos so/_/de nas gnag rdzi dga' bos bcom ldan 'das kyi zhabs gnyis la mgo bos phyag 'tshal te/_bcom ldan 'das kyi spyan snga nas song ngo /_/de nas 'jigs so/_/'jigs so zhes sgra chen po 'byin 
[\[148a.7\]]cing brgyug par brtsams pa dang /_lam gyi bar nas gnag rdzi ngo shes lnga brgyas mthong ste de rnams kyis smras pa/_ci zhig gis 'jigs/_des smras pa/_skye bas 'jigs so/_/rga bas 'jigs so/_/'chi bas 'jigs so/_/de rnams kyang de'i phyi bzhin du brgyug 
[\[148b\]]
[\[148b.1\]]par brtsams pa dang /_gnag rdzi dang /_phyugs rdzi dang /_rtswa thun dang /_shing thun dang /_lam gyis 'tsho ba dang /_lam gol bas 'tsho ba'i mi gzhan dag kyang de rnams mthong nas brgyug par brtsams so/_/lam gyi mdun nas 'ong ba rnams kyis de dag de ltar 
[\[148b.2\]]sgra 'byin pa mthong nas de rnams kyis dris pa/_shes ldan dag 'di ci zhig_/de rnams kyis smras pa/_'jigs so/_/ci zhig gis 'jigs/_skye bas 'jigs so/_/rga bas 'jigs so/_/'chi bas 'jigs so/_/de rnams kyis kyang thos nas slar log go/_/
[\[148b.3\]]ji tsam na ri 'or dang nye ba zhig tu phyin pa dang /_de nas ri 'or de na gnas pa'i skye bo'i tshogs des skye bo'i tshogs chen po mthong nas sngangs pas phan tshun du 'dong bar byed de/_kha cig ni bros so/_/kha cig ni rdzas rnams sbed do/_/kha cig ni go bgos nas 'dug go/_/mi 
[\[148b.4\]]dpa' bo gzhan dag cig yod pa de dag gis bsu nas dris pa shes ldan dag 'di ci zhig_/de rnams kyis smras pa/_'jigs so/_/ci zhig gis 'jigs/_skye bas 'jigs so/_/rga bas 'jigs so/_/'chi bas 'jigs so/_/de nas ri 'or na gnas pa'i skye bo'i 
[\[148b.5\]]tshogs de bag phebs so/_/de'i tshe tshe dang ldan pa shA ri'i bu 'khor de nyid du 'dus shing 'dug par gyur to/_/de nas tshe dang ldan pa shA ri'i bus gnag rdzi dga' bo song nas ring po ma lon par rig nas/_bcom ldan 'das la 'di skad ces gsol to/_/btsun pa bcom 
[\[148b.6\]]ldan 'das kyis ci'i slad du gnag rdzi dga' bo legs par gsungs pa'i chos 'dul ba la rab tu 'byung bar 'tshal ba bzlog ste sdum par btang lags/_shA ri'i bu gnag rdzi dga' bo slar khyim pa khyim na gnas pa gang yin pa de ni gnas ma yin zhing go skabs med de/_
[\[148b.7\]]sogs 'jog yongs su spyod pas 'dod pa rnams la longs spyod par 'gyur ba de ni gnas med do/_/gnag rdzi dga' bo de'u re bdag po rnams la gnag gtad de 'ong bar 'gyur zhing /_de gang gi phyir rigs kyi bu rnams skra dang kha spu bregs te gos ngur smrig bgos 
[\[149a\]]
[\[149a.1\]]nas dad pa yang dag pa kho nas khyim nas khyim med par rab tu byung nas tshangs par spyod pa'i mtha' bla na med pa tshe de nyid la rang gi mngon par shes pas mngon sum du byas te rdzogs par byas nas skye ba zad do/_/tshangs par spyod pa la bsten to/_/bya ba byas 
[\[149a.2\]]so/_/'di las srid pa gzhan mi shes so zhes go bar byed par 'gyur ro/_/de nas dus gzhan zhig na gnag rdzi dga' bos bdag po rnams la gnag gtad nas 'khor lnga brgya dang bcom ldan 'das gang na ba der song nas phyin pa dang /_bcom ldan 'das la 'di skad 
[\[149a.3\]]ces gsol to/_/btsun pa bdag gis bdag po rnams la gnag rnams gtad lags te/_btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na bdag bcom ldan 'das kyi spyan sngar 
[\[149a.4\]]tshangs par spyod pa spyad par bgyi'o/_/legs par gsungs pa'i chos 'dul ba la gnag rdzi dga' bo 'khor lnga brgya dang rab tu byung ba dang bsnyen par rdzogs pa dge slong gi dngos po thob par gyur to/_/de ltar rab tu byung ba dang /_tshe dang ldan pa de zhes bya ba nas sems shin tu 
[\[149a.5\]]rnam par grol bar gyur ces bya ba'i bar snga ma bzhin du'o/_/chos nyid kyis lha'i bu'am lha'i bu mo skyes nas ring por ma lon par sems gsum skye bar 'gyur te/_gang nas shi 'phos pa dang /_gang du skyes pa dang /_las gang gis yin pa'o/_/sngon sbal pa byed byed pa'i 
[\[149a.6\]]lha'i bus bltas na dud 'gro dag nas shi 'phos pa dang /_rgyal chen bzhi'i ris kyi lha rnams su skyes pa dang /_bcom ldan 'das la sems mngon par dad pas yin nas de 'di snyam du sems te/_bdag gis gang yang zhag lon nas bcom ldan 'das la blta ba dang 
[\[149a.7\]]bsnyen bkur bya ba'i phyir 'gro ba ni bdag gi cha ma yin gyis/_mal bdag gis zhag ma lon pa kho nar bcom ldan 'das la blta ba dang bsnyen bkur bya ba'i phyir 'gro'o snyam mo/_/de nas sngon sbal pa byed byed pa'i lha'i bus rna cha dri ma med pa g.yo ba thogs nas zhes bya ba nas 
[\[149b\]]
[\[149b.1\]]gang gA'i 'gram thams cad snang ba rgya chen pos gsal bar byas te bcom ldan 'das la me tog gis gtor nas bcom ldan 'das kyi spyan sngar chos mnyan pa'i phyir 'dug go zhes bya ba'i bar gong ma bzhin du'o/_/de nas bcom ldan 'das kyis sngon sbal pa byed byed 
[\[149b.2\]]pa'i lha'i bu'i bsam pa dang /_bag la nyal dang /_khams dang /_rang bzhin mkhyen nas de dang mthun pa 'phags pa'i bden pa bzhi so sor rtogs par 'gyur ba'i chos bshad pa mdzad de/_de thos pa zhes bya ba nas thog ma med pa'i dus nas bsags pa'i 'jig 
[\[149b.3\]]tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/_btsun pa bdag ni 'phags so/_/mngon par 'phags so zhes bya ba'i bar gong ma bzhin du'o/_/bdag bcom ldan 'das dang chos dang /_
[\[149b.4\]]dge slong gi dge 'dun la skyabs su mchi lags kyis/_bdag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/de nas sngon sbal pa byed byed pa'i lha'i bu tshong pa khe spogs 
[\[149b.5\]]rnyed pa lta bu dang /_zhing pa lo tog legs pa lta bu dang /_dpa' bo g.yul las rnam par rgyal ba lta bu dang /_nad pa nad thams cad las thar ba lta bur 'byor pa gang gis bcom ldan 'das kyi spyan sngar 'ongs pa'i 'byor pa de nyid dang rang gi gnas su song ngo /_/
[\[149b.6\]]dge slong rnams nam gyi cha stod dang nam gyi cha smad la mi nyal bar sbyor ba la brtson zhing gnas pa de rnams kyis bcom ldan 'das kyi spyan snga na snang ba rgya chen po mthong ngo /_/de mthong nas kyang the tshom du gyur nas bcom ldan 'das la zhus pa/_ci lags/_bcom 
[\[149b.7\]]ldan 'das ma dang bcom ldan 'das la blta ba'i slad du mi mjed kyi bdag po tshangs pa'am/_lha rnams kyi dbang po brgya byin nam/_'jig rten skyong ba bzhi mchis sam/_dge slong dag nga blta ba'i phyir mi mjed kyi bdag po tshangs pa 'ongs pa yang ma yin/_lha rnams 
[\[150a\]]
[\[150a.1\]]kyi dbang po brgya byin yang ma yin/_'jig rten skyong ba bzhi yang ma yin gyi/_'on kyang gnag rdzi dga' bo'i khar bas sbal pa brdzis te gnad rnams kyang chad la thug_/tshig rnams kyang bye la thug pa dang /_gnag rdzi dga' bo'i gtam bar chad par 
[\[150a.2\]]'gyur ro snyam nas/_mi g.yo zhing sgra ma phyung bar 'dug nas nga la sems mngon par dad par byas nas shi ba dang /_rgyal chen bzhi'i ris kyi lha rnams su skyes pa de mdang nga la blta ba'i phyir 'ongs nas/_ngas de la chos bshad nas bden pa mthong ste rang gi gnas su song 
[\[150a.3\]]ba yin no/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa gnag rdzi dga' bo dang 'khor lnga brgyas las ci zhig bgyis na gnag rdzi dag gi nang du skyes shing /_bcom ldan 'das kyi bstan pa la rab tu 
[\[150a.4\]]byung nas nyon mongs pa thams cad spangs te dgra bcom pa'i 'bras bu mngon sum du bgyis pa lags/_sngon sbal pa byed byed pa'i lha'i bus las ci zhig bgyis na/_des na sbal par skyes par gyur cing bden pa mthong bar bgyis lags/_bcom ldan 'das kyis bka' stsal 
[\[150a.5\]]pa/_dge slong dag de nyid kyis las byas shing bsags la tshogs rnyed pa zhes bya ba nas/_lus can dag la 'bras bur 'gyur zhes bya ba'i bar gong ma bzhin du'o/_/dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa 'od srung zhes bya 
[\[150a.6\]]ba 'jig rten du byung ste zhes bya ba nas/_de bA rA Na sI'i grong khyer na drang srong smra ba [{]ri dgas [,]ri dwags [}]kyi nags na nye bar rten cing bzhugs so zhes bya ba'i bar gong ma bzhin du'o/_/de'i gsung rab la gnag rdzi dga' bo rab tu byung ba sde snod gsum pa chos smra ba rigs pa dang grol ba'i spobs 
[\[150a.7\]]pa can 'khor lnga brgya pa rtsod pa'i chos la mkhas pa zhig ste/_de dge 'dun gyi rtsod pa byung zhing byung ba rnams zhi bar byed pa dang /_de na dge slong khengs pa nga rgyal can gnyis shig lan 'ga' yang de'i drung du mi 'dong ngo /_/dus gzhan zhig na de gnyis phan tshun du rtsod pa 
[\[150b\]]
[\[150b.1\]]byung nas don de'i phyir de gnyis de'i drung du dong nas rkang pa la phyag byas te smras pa/_bdag cag gnyis la 'di dang 'di lta bu'i rtsod pa byung na zhi bar mdzad du gsol/_des bsams pa/_gal te bdag gis 'di gnyis kyi rtsod pa deng kho na zhi bar byas na rag ma 
[\[150b.2\]]las pas 'di gnyis phyis 'ong bar mi 'gyur ro snyam nas/_des dge 'dun thams cad bsogs nas rtsod pa de dge 'dun gyi nang du glengs nas chad par ni ma byas so/_/phyi de nyin yang de la ri 'or du dogs pa zhig byung nas de der song ba dang /_de nas de gnyis 
[\[150b.3\]]kyis thogs so zhes dge 'dun gyi nang du rtsod pa de glengs nas de nas dge 'dun gyis zhi bar byas so/_/ji tsam na dge slong sde snod gsum pa de ri 'or de nas 'ongs te lam gyis dub pa bsal nas lhan cig gnas pa dang nye gnas rnams la dris pa re zhig rtsod pa 
[\[150b.4\]]dang rtsod zla gnyis mi 'ong ngam/_de rnams kyis smras pa/_mkhan po de gnyis kyi rtsod pa de zhi bar bgyis lags so/_/su zhig gis zhi bar byas/_dge 'dun gyis so/_/ji ltar byas/_de rnams kyis rgyas par smras pa dang /_des ngag rtsub po'i las 
[\[150b.5\]]byung ba/_tshe dang ldan pa dag mi shes te/_ji ltar gnag rdzi rnams kyi ltar rtsod pa de zhi bar byas so/_/de rnams kyis kyang mkhan po de de bzhin te/_ji ltar gnag rdzi rnams kyi ltar rtsod pa zhi bar bgyis so zhes mthun par smras so/_/dge slong dag ji snyam du 
[\[150b.6\]]sems/_de'i tshe de'i dus na dge slong sde snod gsum pa gang yin pa de ni gnag rdzi dga' bo 'di nyid yin no/_/de'i lhan cig gnas pa dang nye gnas lnga brgya po gang yin pa de dag ni gnag rdzi lnga brgya po 'di dag nyid yin no/_/gang yang 'dis yang dag par rdzogs pa'i 
[\[150b.7\]]sangs rgyas 'od srung gi nyan thos kyi dge 'dun la gnag rdzi zhes bya ba'i tshig smras shing /_lhan cig gnas pa dang nye gnas rnams kyis kyang mthun par smras pas/_las de'i rnam par smin pas tshe rabs lnga brgyar 'khor lnga brgya dang gnag rdzi rnams su skyes par gyur to/_/
[\[151a\]]
[\[151a.1\]]gang 'dis bklags shing bton pas phung po la mkhas pa dang /_khams la mkhas pa dang /_skye mched la mkhas pa dang /_rten cing 'brel bar 'byung ba la mkhas pa dang /_gnas dang gnas ma yin pa la mkhas par byas pas/_da 
[\[151a.2\]]ltar 'di 'khor lnga brgya dang nga'i bstan pa la rab tu byung nas nyon mongs pa thams cad spangs te dgra bcom pa mngon sum du byas so/_/dge slong dag sngon sbal pa byed byed pa'i lha'i bu yang yang dag par rdzogs pa'i sangs rgyas 'od srung kho na'i gsung rab la dge slong spong ba pa 
[\[151a.3\]]zhig tu gyur te/_ljongs rgyu zhing song ba dang ri 'or zhig na gtsug lag khang zhig yod pa der son to/_/de mtshan mo'i thun dang po la skyil mo krung bcas te yid la bya ba goms par bya bar brtsams pa dang /_ji tsam na 'don pa byed pa'i dge slong rnams kha ton byed pa dang /_
[\[151a.4\]]bsam gtan gyi tsher ma ni sgra yin pas de sgras sems rtse gcig pa nyid ma btub nas des bsams pa/_'di dag kha ton zer du chug gung thun la 'dug par bya'o snyam nas gung thun la langs te 'dug pa dang /_ji tsam na dge slong gzhan dag kha ton byed nas des bsams 
[\[151a.5\]]pa/_thun tha ma la 'dug par bya'o snyam nas/_de thun tha ma la langs te 'dug pa dang /_ji tsam na gzhan dag kha ton byed nas de 'dod chags dang bral ba ma yin pas kun nas dkris pa drag po skyes nas des smras pa/_'od srung gi dge sbyong 'di rnams ni sbal pa 
[\[151a.6\]]bzhin mtshan thog thag sgra 'byin to zhes byas so/_/dge slong dag ji snyam du sems/_dge slong spong ba pa gang yin pa de ni sngon sbal pa byed byed pa'i lha'i bu 'di nyid yin te/_gang yang 'dis yang dag par rdzogs pa'i sangs rgyas 'od srung gi nyan thos rnams la sbal 
[\[151a.7\]]pa zhes tshig tu smras pas las de'i rnam par smin pas tshe rabs lnga brgyar sbal par skyes par gyur te/_da lta'i bar du yang sbal par skyes pa yin no/_/gang yang nga la sems mngon par dad par byas pas des na rgyal chen bzhi'i ris kyi lha rnams su skyes par gyur 
[\[151b\]]
[\[151b.1\]]to/_/gang yang dag par rdzogs pa'i sangs rgyas 'od srung las tshangs par spyod pa spyad pas des na da ltar bden pa mthong bar byas so/_/dge slong dag de lta bas na gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba 
[\[151b.2\]]nas brtson par bya ste/_dge slong dag khyed kyis de lta bu la bslab par bya'o/_/zhes de skad ces bka' stsal to zhes bya ba'i bar gong ma bzhin du'o/_/de nas bcom ldan 'das chu bo gang gA rgal ba dang /_de na ngang pa dang /_nya dang ru sbal lnga brgyas bskor te 
[\[151b.3\]]bskor ba byas so/_/de rnams la bcom ldan 'das kyis tshig gsum gyi chos bshad pa mdzad de/_bzhin [{]bzangs [,]bzang [}]dag 'di ltar 'du byed thams cad ni mi rtag pa'o/_/chos thams cad ni bdag med pa'o/_/mya ngan las 'das pa ni zhi ba yin pas nga la 
[\[151b.4\]]sems mngon par dad par gyis la/_ci nas kyang dud 'gro'i skye gnas la 'dod chags dang bral bar gyis shig_/de rnams 'di snyam du sems te/_gang bdag cag gis bcom ldan 'das las tshig gsum gyi chos thos nas kha zas za bar byed pa ni bdag cag gi cha 
[\[151b.5\]]ma yin no snyam nas/_de rnams kyis bzas bcad pa dang /_dud 'gro'i skye gnas su song ba rnams ni me'i shas che bas dus las 'das te shi 'phos pa dang /_rgyal chen bzhi'i ris kyi lha rnams su skyes so/_/chos nyid kyis lha'i bu'am lha'i bu mo skyes nas ring po ma lon 
[\[151b.6\]]par sems gsum skye bar 'gyur te/_gang nas shi 'phos pa dang /_gang du skyes pa dang /_las gang gis yin pa'o/_/de rnams kyis bltas na dud 'gro dag las shi 'phos nas rgyal chen bzhi'i ris kyi lha rnams su skyes pa dang zhes bya ba nas/_me tog man dA ra 
[\[151b.7\]]bas thu ba bkang ste bcom ldan 'das kyi nye 'khor dang chu bo gang gA snang bas gsal bar byas nas bcom ldan 'das la me tog gis gtor te/_bcom ldan 'das la kun nas bskor te 'dug go/_/bcom ldan 'das kyis de rnams kyi bsam pa dang /_bag la nyal dang 
[\[152a\]]
[\[152a.1\]]dang /_khams dang rang bzhin mkhyen nas de dang 'dra ba'i 'phags pa'i bden pa bzhi rtogs par 'gyur ba'i chos bshad pa mdzad pas zhes bya ba nas/_thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes 
[\[152a.2\]]bcom nas rgyun du zhugs pa'i 'bras bu mngon sum du byas te/_de rnams kyis bden pa mthong ba dang /_des lan gsum du ched du brjod pas ched du brjod do/_/btsun pa 'di lta bu ni bdag cag la phas ma bgyis te/_mas ma lags/_rang gi skye bo dang /_gnyen 
[\[152a.3\]]gyi tshogs dang sdug pas ma lags/_rgyal pos ma lags/_lha rnams kyis ma lags/_sngon gyi 'das pas ma lags/_dge sbyong dang bram zes ma lags pa gang lags pa bcom ldan 'das kyis bdag cag la mdzad de/_sems can dmyal ba dang 
[\[152a.4\]{]yi dgas [,]yi dwags [}]rnams nas ni rkang pa drangs/_lha dang mi rnams su ni rab tu bkod/_'khor ba las ni ring du mdzad/_khrag dang mchi ma'i rgya mtsho ni bskams/_rus pa'i ri bo las ni bsgral/_ngan song gi sgo rnams ni bkum/_mtho ris dang thar pa'i sgo rnams ni 
[\[152a.5\]]phye/_thog ma ma mchis pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/_btsun pa bdag cag ni 'phags so/_/mngon par 'phags so/_/
[\[152a.6\]]bdag cag sangs rgyas bcom ldan 'das dang /_chos dang /_dge slong gi dge 'dun la skyabs su mchi lags kyis/_bdag cag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags 
[\[152a.7\]]so/_/de nas sngon nya dang /_ngang pa dang /_ru sbal byed byed pa'i lha'i bu de rnams tshong pa khe spogs rnyed pa lta bu dang zhes bya ba nas rang gi gnas su dong ngo zhes bya ba'i bar gong ma bzhin du'o/_/dge slong rnams the tshom skyes nas the tshom thams cad gcod pa 
[\[152b\]]
[\[152b.1\]]sangs rgyas bcom ldan 'das la zhus pa/_btsun pa nya dang /_ngang pa dang /_ru sbal 'di rnams kyis las ci zhig bgyis na des na ngang pa dang /_nya dang /_ru sbal rnams su skyes lags/_las ci zhig bgyis na des na lha rnams su skyes nas bden pa mthong bar 
[\[152b.2\]]bgyis lags/_bcom ldan 'das kyis bka' stsal pa/_dge slong dag ngang pa dang /_nya dang /_ru sbal 'di dag nyid kyis las rnams byas shing bsags pa tshogs rnyed pa dag ni zhes bya ba nas/_lus can dag la 'bras bur 'gyur zhes bya ba'i bar gong ma bzhin du'o/_/dge slong dag 
[\[152b.3\]]sngon byung ba bskal pa bzang po 'di nyid la skye dgu'i tshe lo nyi khri thub pa na ston pa 'od srung zhes bya ba 'jig rten du byung ste zhes bya ba nas/_de bA rA Na sI'i grong khyer na drang srong smra ba [{]ri dgas [,]ri dwags [}]kyi nags na nye bar rten cing bzhugs so zhes bya ba'i bar gong ma bzhin du'o/_/de'i bstan pa la de 
[\[152b.4\]]rnams rab tu byung bar gyur te/_de na dge slong de rnams kyis bslab pa'i gzhi phra mo phra mo rnams dral bas las de'i rnam par smin pas nya dang /_ngang pa dang /_ru sbal rnams su skyes par gyur to/_/gang yang nga la sems mngon par dad par byas pa des na lha rnams su skyes par gyur to/_/
[\[152b.5\]]gang yang yang dag par rdzogs pa'i sangs rgyas 'od srung las tshangs par spyod pa spyad pa des na bden pa mthong bar byas so/_/dge slong dag de lta bas na/_gcig tu gnag pa'i las rnams kyi rnam par smin pa ni gcig tu gnag pa yin la zhes bya ba nas brtsal bar bya ste/_dge slong 
[\[152b.6\]]dag khyed cag gis de lta bu la bslab par bya'o/_/zhes de skad ces bka' stsal to/_/zhes bya ba'i bar gong ma bzhin du'o/_/de nas bcom ldan 'das chu bo gang gA rgal ba dang [{]yi dgas [,]yi dwags [}]sdong dum tshig pa lta bu/_keng rus sgreng ba lta bu/_rang gi skras lus yog pa/_lto ri 
[\[152b.7\]]sul ltar 'dug pa/_kha khab kyi mig tsam yod pa 'bar rab tu 'bar/_kun du rab tu 'bar te me lce gcig tu gyur pa lnga brgya tsam gyis yongs su bskor nas/_de rnams kyis thal mo sbyar te/_bcom ldan 'das la gsol pa/_btsun pa bdag cag [{]yi dgas [,]yi dwags [}]rnams ni rnam par 
[\[153a\]]
[\[153a.1\]]ltung ba'i lus can rnams lags te/_sngon gyi las kyi nongs pas chab kyang mi rnyed lags na 'tshal ma mthong ba lta smos kyang ci 'tshal/_khyod ni thugs rje chen po mnga' ba lags na bdag cag la chab stsol cig_/bcom ldan 'das kyis de rnams la chu bo gang gA 
[\[153a.2\]]bstan nas/_chu bsil skye bo kun gyis nye bar spyad bya ba/_/skal ldan shing rta klung [(]chan [,]chen [)]'di ni grong dag dang /_/yul 'khor dag dang grong khyer tshim par byed cing 'bab/_/zhing rnang sA lu ku mu da dang ut+pal skrun/_/[{]yi dgas [,]yi dwags [}]rnams kyis gsol pa/_chu bo skye bo kun gyis nye bar spyad 
[\[153a.3\]]bgyi ba/_/skal ldan shing rta 'bab 'di bdag cag rnams la skams/_/'di ni khrag gi dri mas gang zhing lag pa na/_/dbyug pa dgra star bcas pa thogs pas 'di bsrungs mthong /_/bcom ldan 'das kyis gang gA'i lha la bka' stsal pa/_khyod ni grong dang yul 'khor grong 
[\[153a.4\]]khyer tshim byed cing /_/zhing rnang sA lu ku mu da dang ut+pal skrun/_/ci phyir [{]yi dgas [,]yi dwags [}]skom pas rab nyen tshim mi byed/_/khyod la byis pa'i skye bo sdug bsngal snying rje med/_/gang gA'i lhas gsol pa/_byis pa'i skye bo la bdag 'jigs pas ma lags shing /_/tshig rtsub sgyus kyang mi 
[\[153a.5\]]mthun chab gtong mi bgyid de/_/nongs bgyis sgrib pa chen pos bsgribs pa 'di dag la/_/chu bo skams gyur 'di la bdag gis ci zhig nongs/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu chen po [{]yi dgas [,]yi dwags [}]rnams la chu 
[\[153a.6\]]lud cig_/btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das kyi ltar mnyan nas [{]yi dgas [,]yi dwags [}]rnams la chu blud par brtsams pa dang /[ {]yi dgas [,]yi dwags [}]de rnams kyi kha khab kyi mig tsam po dag bskyed par ma nus so/_/de nas bcom ldan 'das kyi 
[\[153a.7\]]rdzu 'phrul gyis de rnams kyi kha bskyed nas tshe dang ldan pa maud gal gyi bu chen pos chu blud pa dang /_de rnams skom pas nyen pas mang du 'thungs pas lto rgyas par gyur to/_/de nas bcom ldan 'das la sems dang ba bskyed nas shi'o zhes bya ba nas/_bden pa mthong nas rang gi gnas su 
[\[153b\]]
[\[153b.1\]]song ngo /_/zhes bya ba'i bar gong ma bzhin du'o/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa [{]yi dgas [,]yi dwags [}]'di rnams kyis las ci zhig bgyis na des na [{]yi dgas [,]yi dwags [}]rnams su skyes lags/_las ci zhig bgyis 
[\[153b.2\]]na des na lha rnams su skyes nas bden pa mthong bar bgyis lags/_bcom ldan 'das kyis bka' stsal pa/_dge slong dag 'di dag nyid kyis las rnams byas shing bsags pa tshogs rnyed pa dag ni zhes bya ba nas/_lus can dag la 'bras bur 'gyur/_zhes bya ba'i bar gong 
[\[153b.3\]]ma bzhin du'o/_/dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa 'od srung zhes bya ba 'jig rten du byung ste/_zhes bya ba nas/_de bA rA Na sI'i grong khyer na drang srong smra ba [{]ri dgas [,]ri dwags [}]kyi nags na nye bar rten cing bzhugs so zhes bya ba'i bar gong ma 
[\[153b.4\]]bzhin du'o/_/de'i nyan thos rnams kyis dad pa las bslangs nas sangs rgyas dang /_chos dang /_dge 'dun la bya ba byed do/_/gang gi tshe yang dag par rdzogs pa'i sangs rgyas bcom ldan 'das 'od srung gi bstan pa rgyas par ma gyur pa de'i tshe dad pa 'dri ba'i dge slong yang nyung bar gyur 
[\[153b.5\]]to/_/gang gi tshe rgyas par gyur pa de'i tshe dad pa 'dri ba'i dge slong yang mang bar gyur to/_/ji tsam na 'dun khang zhig na dge bsnyen lnga brgya bya ba 'ga' zhig gi phyir lhags shing 'dus par gyur pa dang /_dad pa 'dri ba'i dge slong rab tu mang po dag de rnams kyi drung du song nas sbyin du 
[\[153b.6\]]gzhug par 'dod pa na/_de rnams kyis kun nas dkris pa drag pos ngag rtsub pa'i las phyung ba/_'od srung gi dge sbyong 'di rnams ni [{]yi dgas [,]yi dwags [}]rnams su skyes pa bzhin rtag tu lag pa zed par byed do zhes smras so/_/dge slong dag ji snyam du sems/_dge bsnyen lnga brgya po gang 
[\[153b.7\]]dag yin pa de dag ni [{]yi dgas [,]yi dwags [}]lnga brgya po 'di dag nyid yin te/_gang yang 'di rnams kyis yang dag par rdzogs pa'i sangs rgyas 'od srung gi nyan thos rnams la [{]yi dgas [,]yi dwags [}]kyi tshig smras pa'i las de'i rnam par smin pas tshe rabs lnga brgyar [{]yi dgas [,]yi dwags [}]rnams su skyes par gyur te/_da 
[\[154a\]]
[\[154a.1\]]lta'i bar du yang [{]yi dgas [,]yi dwags [}]rnams su skyes pa yin no/_/gang yang nga la sems mngon par dad par byas pa des na lha rnams su skyes so/_/gang yang dag par rdzogs pa'i sangs rgyas 'od srung la skyabs su 'gro ba dang bslab pa'i gzhi blangs pa des na bden 
[\[154a.2\]]pa mthong bar byas so/_/dge slong dag de lta bas na gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba nas brtsal bar bya ste/_dge slong dag khyed cag gis de lta bu la bslab par bya'o/_/zhes de skad ces bka' stsal to zhes bya ba'i 
[\[154a.3\]]bar gong ma bzhin du'o/_/de nas bcom ldan 'das chu bo gang gA las rgal ba na glang po che'i lta stangs kyis g.yas phyogs nas chu bo gang gA la gzigs pa dang /_dge slong rnams kyis bcom ldan 'das la zhus pa/_btsun pa bcom ldan 'das ci'i slad du g.yas phyogs nas 
[\[154a.4\]]chu bo gang gA la gzigs par mdzad/_bcom ldan 'das kyis bka' stsal pa/_dge slong dag khyed cag chu bo gang gA'i gleng gzhi nyan par 'dod dam/_bcom ldan 'das da de'i dus la bab lags so/_/bde bar gshegs pa da de'i dus la bab lags te/_bcom 
[\[154a.5\]]ldan 'das kyis chu bo gang gA'i gleng gzhi gang lags pa bshad na dge slong rnams nyan par 'gyur lags so//_//'dul ba gzhi/_bam po sum bcu rtsa dgu pa/_dge slong dag sngon byung ba rgyal po smyug sbams zhes bya ba chos kyi rgyal po chos dang ldan pa zhig byung ste/_
[\[154a.6\]]de'i yul 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba/_shing me tog dang 'bras bu rtag pa/_lha rnams dus dus su char 'bebs pas sa gzhi lo thog dang ldan zhing 'thab pa dang /_thab mo dang /_rtsod pa dang /_'khrug long dang /_
[\[154a.7\]]chom rkun dang /_mu ge dang /_nad rnams rab tu zhi bar gyur la/_mi rnams rtag tu chos la gzhol ba na chos kyis rgyal srid byed du 'jug go/_/ji tsam na rgyal po de so ga'i dus la bab nas shing rnams kyi me tog kha 'bus shing ngang pa dang /_khrung khrung dang /_rma bya dang /_ne tso dang /_
[\[154b\]]
[\[154b.1\]]ri skegs dang /_khu byug dang /_shang shang te'u rnams skad 'byin pa'i nags khrod du btsun mo'i 'khor gyis yongs su bskor nas skyed mos tshal gyi gnas su song ba dang /_ji tsam na mi lus gnyer mas gang ba/_mgo skya ba/_lus kyi yan lag rnyis pa/_dbang po rgud pa/_
[\[154b.2\]]sha skem pa/_zho sha chung ba zhig khar ba la brten nas gom pa dal bu dal bus 'gro ba zhig mthong ngo /_/de nas rgyal pos blon po rnams la smras pa/_shes ldan dag mi lus gnyer mas gang ba mgo skya ba zhes bya ba nas/_khar ba la brten nas 'gro ba 'di ci zhig yin zhes bya ba'i bar 
[\[154b.3\]]gong ma bzhin du'o/_/de rnams kyis smras pa/_lha de ni 'du byed rnams dengs pas rgas 'khogs pa zhes bgyi'o/_/rgyal pos smras pa/_shes ldan dag nga la yang 'di lta bu'i chos 'byung bar 'gyur ram/_de rnams kyis smras pa/_lha chos de ni thun mong lags so/_/de 
[\[154b.4\]]nas rgyal po yid mi bde zhing chas pa dang yang mi skya bo rbab rbab bo/_lus gas shing hrud hrud po/_lto ri sul ltar 'dug pa/_rma rnag gis gang ba/_yan lag dang nying lag rnams las 'dzag pa/_lhan pa rnams kyis dkris pa zhig shugs ring po ring por 'byin cing khar ba 
[\[154b.5\]]la brten nas 'theng zhing 'gro bar chas pa mthong ngo /_/mthong nas kyang blon po rnams la smras pa/_shes ldan dag mi skya bo bseng bseng po zhes bya ba nas/_'theng zhing 'gro bar chas pa 'di ci zhig yin zhes bya ba'i bar gong ma bzhin du'o/_/de rnams kyis smras pa/_lha 'di 
[\[154b.6\]]ni nad kyis thebs pa zhes bgyi'o/_/rgyal pos smras pa/_shes ldan dag nga la yang 'di lta bu'i chos 'byung bar 'gyur ram/_blon po rnams kyis smras pa/_lha chos 'di ni thun mong lags te/_nyes par spyod pa'i las bgyis pa rnams la sngon gyi las kyi nyes pas 'byung bar 
[\[154b.7\]]'gyur ro/_/rgyal pos bsams pa/_rnam pa thams cad du sdig pa mi bya'o snyam du bsams nas chas pa dang /_yang des ras sngon po dang /_ser po dang /_dmar po dang /_dkar po rnams kyis khyogs brgyan nas gdugs dang /_rgyal mtshan dang /_'phan dang /_
[\[155a\]]
[\[155a.1\]]dung dang /_rnga pha Ta ha dang /_skyes pa dang /_bud med dang /_khye'u dang /_bu mo dag bun long zhing /_mi bzhis bteg nas mgyogs mis ni sna drangs/_skyes bu lag na shing thogs pa ni phyi bzhin 'brang zhing kyi hud pha/_kyi hud sdug pa/_kyi hud spun/_
[\[155a.2\]]kyi hud jo bo zhes kun du ngud mo'i sgra 'don pa mthong ngo /_/mthong nas kyang blon po rnams la smras pa/_shes ldan dag ras sngon po dang /_ser po dang /_dmar po dang /_dkar po rnams kyis khyogs brgyan cing zhes bya ba nas/_ngud mo'i sgra 'don pa 'di ci zhig yin 
[\[155a.3\]]zhes bya ba'i bar gong ma bzhin du'o/_/blon po rnams kyis smras pa/_lha 'di ni gum pa zhes bgyi'o/_/rgyal pos smras pa/_shes ldan dag nga la yang 'di lta bu'i chos 'byung bar 'gyur ram/_de rnams kyis smras pa/_lha chos 'di ni thun mong lags so/_/de nas rgyal 
[\[155a.4\]]pos rgas pa dang /_nad pa dang /_shi ba yang dag par mthong nas yid byung ste/_bdag gis kyang 'di lta bu'i longs spyod rnams spang dgos so snyam nas slar log ste/_mya ngan gyi khang par zhugs nas 'dug go/_/de'i yul na bram ze dus dpog ces bya ba phyug pa nor mang 
[\[155a.5\]]ba longs spyod che ba zhig yod de/_des ji ltar rgyal pos rgas pa dang /_nad pa dang /_shi ba mthong ste yid byung nas mya ngan gyi khang par zhugs nas 'dug pa thos so/_/thos nas kyang bram ze brgya stong du mas yongs su bskor cing shing rta rta rgod ma dang ldan pa thams cad nas dkar 
[\[155a.6\]]ba'i nang du zhugs te/_gser gyi khar ba dang ril ba spyi blugs thogs nas rgyal po smyug sbams gang na ba der song ste phyin pa dang /_rgyal po la blon po rnams kyis smras pa/_lha bram ze dus dpog chab sgo na mchis so/_/de nas rgyal po phyir byung nas dkor khang du 'dug pa dang /_
[\[155a.7\]]bram ze dus dpog gis rgyal ba dang tshe spel ba dag byas te 'dug nas smras pa/_lha ci'i slad du thugs ngan gyi khang par zhugs te bzhugs/_rgyal pos ji ltar gyur pa thams cad bram ze dus dpog la rgyas par smras pa dang /_des smras pa lha 'jig rten ni rang gi las kyi 'bras 
[\[155b\]]
[\[155b.1\]]bu la spyod pa lags pas 'di la thugs ngan bgyir ma mchis so/_/sems can legs pa'i las bgyid pa rnams kyang mchis/_nyes pa'i las bgyid pa rnams kyang mchis/_gnyi ga'i las bgyid pa yang mchis te/_'khor los sgyur ba rnams ni rtag tu las legs 
[\[155b.2\]]pa bgyid de/_gum na yang lha rnams su skye bar 'gyur ro/_/lha yang 'khor los sgyur ba lags te/_mi'i bde ba khyad par du 'phags pa bstar nas lha'i bde ba yang nyams su bstar bar 'gyur mod kyi/_lha 'on kyang mtho ris kyi them skas su gyur pa mchod sbyin la brtson par 
[\[155b.3\]]mdzod cig_/de nas rgyal pos blon po rnams la bsgo ba/_shes ldan dag yul thams cad du dril sgrogs su chug ste/_rgyal po gtan pa med pa'i mchod sbyin byed kyis khyed shog la longs spyod cig ces sgo shig_/de nas rgyal pos sbyin pa'i khang pa rtsig tu bcug nas zas 
[\[155b.4\]]'dod pa rnams la ni zas/_btung ba 'dod pa rnams la ni btung ba byin no/_/der 'bras khu dbo ba'i dong byas nas/_der dron po dag blugs pa dang bsil bar gyur pas ma dros pa ma dros pa zhes bya bar grags so/_/de'i 'bras khu dang 'bras bkrus pa'i khu bas lo bcu 
[\[155b.5\]]gnyis tshang par bkang bas lud par gyur pa'i kha de nas 'bab chur bab pas 'bras khu'i chu 'bras khu'i chu zhes bya bar grags so//_//sdom la/_gzhon nu bskyed dang glang chen sgra/_/dpung rgyan ldan dang nor bu can/_/sa la stobs dang sa la'i stobs/_/[(]gsar [,]gser [)]bre 
[\[155b.6\]]dang ni gnas bcas dang /_/thug pa dang ni mnyan yod dang /_/ma dros grong khyer bin du dang /_/yangs pa can ni tha ma yin/_/de nas bcom ldan 'das yul gzhon nu bskyed par gshegs nas gzhon nu bskyed par tshe dang ldan pa kun dga' bo la bka' stsal pa/_kun 
[\[155b.7\]]dga' bo phyogs 'dir rgyal po gso sbyong 'phags zhes bya ba btsas nas 'di nyid du chen por gyur to/_/des na grong khyer yang gzhon nu bskyed pa zhes bya bar grags so/_/krung krung sgra can du gshegs nas/_de nas bcom ldan 'das kyis tshe dang ldan pa kun dga' bo 
[\[156a\]]
[\[156a.1\]]la bka' stsal pa/_kun dga' bo krung krung sgra 'dir rgyal po gso sbyong 'phags kyi glang po che dam pas krung krung zhes bya ba'i skad phyung bas/_krung krung can krung krung can zhes bya bar grags so/_/dpung rgyan ldan du gshegs nas dpung rgyan ldan 
[\[156a.2\]]gyi phyogs zhig tu 'dzum pa mdzad do/_/zhes bya ba nas sangs rgyas bzhi'i gdan zhes bya ba rgyas par gong ma bzhin du'o/_/nor bu can du gshegs nas nor bu can du tshe dang ldan pa kun dga' bo la bka' stsal pa/_kun dga' bo nor bu can 'dir byang chub sems dpas nor 
[\[156a.3\]]bu mang po'i mchod sbyin byas pas nor bu can zhes bya bar grags so/_/sa la'i stobs su gshegs nas/_sa la'i stobs kyi phyogs zhig tu 'dzum pa mdzad nas zhes bya ba nas sangs rgyas bzhi'i gdan zhes bya ba rgyas par gong ma bzhin du'o/_/gser gyi brer gshegs 
[\[156a.4\]]nas kun dga' bo gser gyi bre 'dir byang chub sems dpas gser mang po mchod sbyin byas pas da dung yang bram ze rnams gser bres 'jal zhing 'ged pas gser gyi bre gser gyi bre zhes bya bar grags so/_/gnas bcas su gshegs nas gnas bcas su tshe dang ldan pa kun dga' bo 
[\[156a.5\]]la bka' stsal pa/_kun dga' bo gnas bcas 'dir rgyal po gso sbyong 'phags zhes bya ba 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba na rgyal srid byed du 'jug go/_/de dus gzhan zhig na spyi bor sha rmen 'jam 
[\[156a.6\]]zhing shin tu 'jam pa zhig skyes te/_dper na shing bal gyi 'da' ba'am ras bal gyi 'da' ba bzhin du cung zad kyang gnod pa skyed par mi byed do/_/de yongs su smin nas brtol ba las gzhon nu zhig byung na/_gzugs bzang ba mdzes pa blta na sdug pa/_pags 
[\[156a.7\]]pa'i mdog gser 'dra ba zhes bya ba nas yan lag thams cad dang ldan pa zhes bya ba'i bar gong ma bzhin du ste/_/spyi bo skyes spyi bo skyes zhes bya bar grags so/_/rgyal po gso sbyong 'phags kyis gzhon nu byung ma thag tu btsun mo'i 'khor drug khri'i nang du bkri ba dang /_
[\[156b\]]
[\[156b.1\]]mthong ma thag tu btsun mo de thams cad kyi nu ma las 'o ma zags nas so so nas smras pa/_nga las nu/_nga las nu zhes smras pas/_nga las nu nga las nu zhes bya bar grags so/_/de la kha cig gis ni spyi bo skyes/_kha cig gis ni nga las nu zhes bya bar 
[\[156b.2\]]shes so/_/gzhon nu nga las nu yul zhig tu song ba dang /_rgyal po gso sbyong 'phags na bar gyur nas/_de rtsa ba dang /_sdong bu dang /_lo ma dang /_me tog dang /_'bras bu'i sman gyis bkur sti byas kyang /_de slar thu bar gyur nas/_des blon po rnams la bsgo ba/_
[\[156b.3\]]shes ldan dag myur du gzhon nu la rgyal srid kyi dbang bskur bas dbang skur cig_/lha bka' bzhin 'tshal zhes blon po rnams kyis pho nya btang nas rgyal po gso sbyong 'phags pa snyung bar gyur nas des bka' stsal pa/_gzhon nu spyan drongs la rgyal srid kyi dbang bskur 
[\[156b.4\]]ba nyams su myong bar gyis shig ces byung gis/_de bas na gzhon nu myur du gshegs pa'i rigs so zhes spring ngo /_/de chas pa na rgyal po gso sbyong 'phags shi'o/_/de nas yang blon po rnams kyis yang de la pho nya btang ste/_gzhon nu khyed kyi yab nongs kyis gshegs 
[\[156b.5\]]te rgyal srid bzhes su gsol zhes spring ba dang /_gzhon nu nga las nus bsams pa/_bdag gi yab ni nongs na bdag der ji ste 'gro snyam du bsams nas de nyid na 'dug pa dang /_yang blon po rnams 'dus nas blon po'i gtso bo pho nyar btang nas de song ste smras pa/_
[\[156b.6\]]gzhon nu gshegs la rgyal srid bzhes su gsol/_des smras pa/_gal te bdag gis chos bzhin gyis rgyal srid 'thob na 'di nyid du rgyal srid kyi dbang bskur ba 'ong bar 'gyur ro/_/blon po rnams kyis spring ba/_lha rgyal srid kyi dbang bskur ba la ni mang du 'tshal te/_
[\[156b.7\]]rin po che'i gcal dang /_seng ge'i khri dang /_gdugs dang /_cod pan dang /_dpung rgyan gyis pho brang gi nang du rgyal srid dbang bskur 'tshal lo/_/de bas na gzhon nu 'di nyid du gshegs pa'i rigs so/_/des smras pa/_gal te bdag gis chos bzhin gyis 
[\[157a\]]
[\[157a.1\]]rgyal srid 'thob par 'gyur na thams cad 'di nyid du 'ong grang /_gzhon nu nga las nu'i mdun nas 'gro ba gnod sbyin lha gnas zhes bya ba des rin po che'i gcal dang /_seng ge'i khri de nyid du blangs so/_/pho brang na gnas pa rnams kyis kyang 
[\[157a.2\]]gdugs dang /_cod pan dang /_dpung rgyan khyer te rang lhags te pho brang na gnas pa rang lhags shing rang lhags pas gnas bcas gnas bcas zhes bya bar grags so/_/de nas bcom ldan 'das kyis tshe dang ldan pa kun dga' bo la bka' stsal pa/_kun 
[\[157a.3\]]dga' bo mnyan yod gang na ba der 'dong ngo /_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/_de nas bcom ldan 'das mnyan yod nas rgyu zhing gshegs pa dang /_ji tsam nas phyogs shig na bram ze zhig 
[\[157a.4\]]zan ma zos par zhing rmed pa na/_de'i ched du bu mo zhig thug pa khyer te 'ongs so/_/bcom ldan 'das kyang phyogs de nyid du gshegs so/_/de nas bram zes sangs rgyas bcom ldan 'das kyi sku skyes bu chen po'i mtshan sum bcu rtsa gnyis kyis legs par 
[\[157a.5\]]brgyan pa/_dpe byad bzang po brgyad bcus mdzes par byas pa/_'od 'dom gang gis brgyan pa/_'od zer nyi ma stong bas lhag pa/_rin po che'i ri bo 'gro ba ltar kun nas bzang ba mthong ngo /_/mthong ma thag tu yang de bcom ldan 'das la dad pa skyes te/_ji ltar 
[\[157a.6\]]dge ba'i rtsa ba bsags pa'i sems can la thog mar sangs rgyas mthong ba de ltar ni lo bcu gnyis su zhi gnas goms par byas pa la sems las su rung ba skye ba dang /_bu med pa bu rnyed pa dang /_dbul pos nor gyi gter mthong ba dang /_rgyal srid la dga' ba rgyal srid 
[\[157a.7\]]kyi dbang bskur ba ni de lta ma yin no/_/des thug pa de khyer te myur ba myur bar bcom ldan 'das gang na ba der song ste phyin pa dang /_bcom ldan 'das la 'di skad ces gsol to/_/kye gau ta ma 'di ni thug pa lags te/_gal te shes ldan gau ta ma bdag la 
[\[157b\]]
[\[157b.1\]]thugs brtse na 'jams gsol cig_/de nas bcom ldan 'das kyis bram ze de la khron pa rnying pa zhig bstan nas/_bram ze khyod kyis gal te yongs su btang na khron pa rnying pa 'dir lugs shig_/des khron pa rnying pa der blugs so des khron pa rnying pa der blugs 
[\[157b.2\]]pa dang /_'di ltar yang sangs rgyas rnams kyi sangs rgyas kyi mthu dang /_lha rnams kyi lha'i mthus khron pa rnying pa de thug pas gang nas rlangs pa 'thul zhing 'dug par gyur to/_/de nas bcom ldan 'das kyis bram ze de bos nas bram ze thug pa brims shig_/des brim 
[\[157b.3\]]par brtsams pa na bcom ldan 'das kyis ji ltar dge 'dun thams cad kyis 'thungs kyang khron pa rnying pa de de bzhin du thug pas gang nas rlangs pa 'thul zhing 'dug par 'gyur ba de ltar byin gyis brlabs so/_/de nas bram ze de lhag par yang mngon par dad par gyur te/_
[\[157b.4\]]bcom ldan 'das kyi zhabs la phyag byas te chos mnyan pa'i phyir spyan snga na 'dug pa dang /_bcom ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas de dang 'dra bar 'phags pa'i bden pa bzhi so sor rtogs par 'gyur 
[\[157b.5\]]ba'i chos bshad pa mdzad pas zhes bya ba nas thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/_btsun pa bdag ni 'phags so/_/mngon par 'phags 
[\[157b.6\]]so/_/zhes bya ba'i bar gong ma bzhin du'o/_/bdag ni bcom ldan 'das dang chos dang dge slong gi dge 'dun la skyabs su mchi lags kyis/_bdag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad 
[\[157b.7\]]lags so/_/de nas bram ze de tshong pa khe spogs rnyed pa lta bu dang /_zhing pa lo thog legs pa lta bu dang /_dpa' bo g.yul ngor rgyal ba lta bu dang /_nad pa nad thams cad las thar ba lta bur gyur nas bcom ldan 'das kyis gsungs pa la mngon par dga' ste rjes su yi 
[\[158a\]]
[\[158a.1\]]rangs nas bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas song ngo /_/ji tsam na zhing drung du phyin pa dang /_zhing de la gser gyi nas she dag skyes par mthong ngo /_/mthong nas kyang ya mtshan 
[\[158a.2\]]skyes nas mig bgrad de tshigs su bcad pas smras pa/_kye ma yon tan rang bzhin zhing /_/nyes kun rnam par spangs pa la/_/bdag gis de ring sa bon btab/_/de ring nyid du 'bras bu thob/_/de nas bram ze de rings pa rings par rgyal po'i drung du song nas 
[\[158a.3\]]son pa dang /_rgyal ba dang tshe spel ba dag byas nas rgyal po la smras pa/_lha bdag gis stsang nas stsal ba de rnams gser she dag tu gyur gyis de la spyan zhig bsko bar gsol/_rgyal pos spyan bskos te btang ba dang /_bram zes phung por byas te/_bgos pa las 
[\[158a.4\]]rgyal po'i skal ba nas tha mal par gyur nas/_spyan gyis rgyal po la rig par byas pa dang /_rgyal pos bsgo ba/_yang bgos shig_/yang bgos pa dang /_de bzhin du rgyal po'i skal ba ni nas tha mal par gyur nas/_de ltar lan bdun gyi bar du bgos na de kho na 
[\[158a.5\]]bzhin du nas su gyur pa dang /_rgyal po ngo mtshar skyes nas de bdag nyid song ste bltas na de bzhin du gyur nas des bram ze de la smras pa/_bram ze 'di ni khyod kyi bsod nams las skyes pa yin gyis/_rgyal po'i skal ba thong la khyod kyis ci dpags pa de kho bo la byin cig_/
[\[158a.6\]]de nas bram ze de shin tu mgu bas ci byin pa de dag gser gyi nas she dag tu gyur to/_/de nas bcom ldan 'das gshegs pa dang /_ji tsam na phyogs gzhan zhig na zhing pa skya bo rbab rbab po rkang pa dang lag pa ser ga byung ba/_sha na'i ras kyi smad g.yogs gyon pa lnga brgya 
[\[158a.7\]]zhing rmed do/_/rmon pa de dag kyang lcag gzer bu can gyis gzhus pas/_lus smas shing rma byung bas rnag 'dzag la sngam pa 'don bzhin du zhing rmod do/_/zhing pa de rnams kyis sangs rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan 
[\[158b\]]
[\[158b.1\]]pa/_dpe byad bzang po brgyad bcus mdzes par byas pa/_'od 'dom gang gis brgyan pa/_'od zer nyi ma stong bas lhag pa/_rin po che'i ri bo 'gro ba ltar kun nas bzang ba mthong ngo zhes bya ba nas/_dge ba'i rtsa ba bsags pa'i sems can rnams la thog mar 
[\[158b.2\]]sangs rgyas mthong ba ni zhes bya ba'i bar gong ma bzhin du'o/_/de nas bcom ldan 'das gang na ba der dong ba dang /_bcom ldan 'das kyis rgyang ring po kho na nas zhing pa rnams 'ong ba gzigs so/_/gzigs nas kyang gdul ba'i don du lam la bzur nas dge slong gi dge 
[\[158b.3\]]'dun gyi gung la gdan bshams pa nyid la bzhugs so/_/de nas zhing pa de rnams kyis bcom ldan 'das kyi zhabs gnyis la mgo bos phyag byas te phyogs gcig tu 'dug go/_/de nas bcom ldan 'das kyis zhing pa de rnams kyi bsam pa dang /_bag la nyal dang /_
[\[158b.4\]]khams dang /_rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de zhes bya ba nas/_thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom 
[\[158b.5\]]nas rgyun du zhugs pa'i 'bras bu mngon sum du byas te/_de rnams kyis bden pa mthong nas zhes bya ba'i bar gong ma bzhin du'o/_/bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/btsun pa legs par gsungs 
[\[158b.6\]]pa'i chos 'dul ba la bdag cag rab tu 'byung ba dang /_bsnyen par rdzogs pa dge slong gi dngos po 'thob pa lta na/_bdag cag bcom ldan 'das kyi spyan sngar tshangs par spyod pa spyad par bgyi'o/_/bcom ldan 'das kyis de rnams dge slong tshur shog ces bya bas rab 
[\[158b.7\]]tu phyung ngo zhes bya ba nas/_sangs rgyas dgongs pas lus gzugs bkab par gyur ces bya ba'i bar gong ma bzhin du'o/_/bcom ldan 'das kyis de rnams la gdams ngag byin nas de rnams kyis 'bad pa dang /_brtsal ba drag po zhes bya ba nas mngon du smra bar bya bar gyur to/_/
[\[159a\]]
[\[159a.1\]]zhes bya ba'i bar gong ma bzhin du'o/_/glang de dag kyang gnya' shing dang /_ru thag bcad nas bcom ldan 'das gang na ba der dong ste lhags nas bcom ldan 'das la kun nas bskor te 'dug pa dang /_bcom ldan 'das kyis de rnams la tshig gsum 
[\[159a.2\]]gyi chos bshad pas zhes bya ba'i bar gong ma bzhin du'o/_/dper na chu bo gang gA rgal te gshegs pa na ngang pa dang /_nya dang /_ru sbal rnams kyis bden pa mthong nas rang gi gnas su song ba bzhin no/_/dge slong rnams the tshom skyes nas the tshom thams cad gcod pa 
[\[159a.3\]]sangs rgyas bcom ldan 'das la zhus pa/_btsun pa sngon zhing pa bgyid bgyid pa'i dge slong 'di dag gis las ci zhig bgyis na/_las des zhing par gyur nas bcom ldan 'das kyi bstan pa la rab tu byung ste/_nyon mongs pa thams cad spangs nas dgra bcom pa 
[\[159a.4\]]mngon sum du bgyis lags/_sngon glang bgyid bgyid pa'i lha'i bu 'di dag gis kyang las ci zhig bgyis na/_des na glang rnams su skyes shing bden pa mthong bar bgyis lags/_bcom ldan 'das kyis bka' stsal pa/_dge slong dag 'di dag nyid kyis las rnams 
[\[159a.5\]]byas shing bsags pa tshogs rnyed pa zhes bya ba nas/_lus can dag la 'bras bur 'gyur zhes bya ba'i bar gong ma bzhin du'o/_/dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na/_ston pa 'od srung zhes bya ba 'jig rten du byung ste/_
[\[159a.6\]]zhes bya ba nas/_de bA rA Na sI'i grong khyer na drang srong smra ba [{]ri dgas [,]ri dwags [}]kyi nags na nye bar rten cing bzhugs so/_/zhes bya ba'i bar gong ma bzhin du'o/_/de'i bstan pa la zhing pa lnga brgya po 'di rnams rab tu byung bar gyur te/_de na 'di dag gis ma bklags ma bton/_
[\[159a.7\]]yid la bya ba goms par ma byas so/_/'on kyang dad pas byin pa zos shing zos nas 'du 'dzi la chags te le los dus 'das par byas so/_/dge slong dag ji snyam du sems/_dge slong lnga brgya po gang yin pa de ni zhing pa lnga brgya po 'di dag nyid yin no/_/gtsug lag khang gi 
[\[159b\]]
[\[159b.1\]]bdag po gang yin pa de ni zhing pa 'di dag gang gi yin pa'i khyim bdag 'di nyid yin te/_gang yang 'di dag gis gtsug lag khang gi bdag po'i dad pas byin pa zos nas ma bklags ma bton/_yid la bya ba goms par ma byas la/_'du 'dzi la chags te/_
[\[159b.2\]]le los dus 'das par byas pa'i las des na tshe rabs lnga brgyar gtsug lag khang gi bdag po de'i zhing pa rnams su gyur te/_da lta'i bar du yang zhing par skyes pa yin no/_/'di dag gis yang dag par rdzogs pa'i sangs rgyas 'od srung gi bstan pa la rab tu byung 
[\[159b.3\]]nas tshangs par spyod pa spyod pa des na da ltar nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/_/sngon glang byed byed pa'i lha'i bu 'di rnams kyang yang dag par rdzogs pa'i sangs rgyas 'od srung gi bstan pa la rab tu 
[\[159b.4\]]byung bar gyur te/_'di dag gis de na bslab pa'i gzhi phra mo phra mo rnams dral bas las des na glang rnams su skyes so/_/gang yang nga la sems mngon par dad par byas pa des na lha rnams su skyes so/_/gang yang dag par rdzogs pa'i sangs rgyas 'od srung las tshangs 
[\[159b.5\]]par spyod pa spyad cing bsrungs pas da ltar lha'i bur gyur nas bden pa mthong bar byas so/_/dge slong dag de lta bas na gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba nas brtsal bar bya ste/_dge slong dag khyed cag gis de lta bu 
[\[159b.6\]]la bslab par bya'o zhes de skad ces bka' stsal ces bya ba'i bar gong ma bzhin du'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chu [{]mangs [,]mang [}]gang na ba der 'dong ngo /_/btsun pa bka' bzhin 'tshal zhes tshe dang ldan pa 
[\[159b.7\]]kun dga' bos bcom ldan 'das kyi ltar mnyan nas/_de nas bcom ldan 'das chu [{]mangs su [,]mang du [}]gshegs pa dang /_phyogs gzhan zhig na bram ze zhig zhing rmed do/_/de nas bram ze des sangs rgyas bcom ldan 'das sku skyes bu chen po'i mtshan sum bcu rtsa gnyis kyis kun 
[\[160a\]]
[\[160a.1\]]nas brgyan pa/_dpe byad bzang po brgyad bcus brgyan pa zhes bya ba nas kun nas bzang ba mthong ngo /_/zhes bya ba'i bar gong ma bzhin du'o/_/des bsams pa/_gal te shes ldan gau ta ma'i drung du phyag 'tshal du song na ni bdag gi las 
[\[160a.2\]]'chor la/_'on te phyag 'tshal du ma song na ni bsod nams yongs su nyams par 'gyur na/_de la gang gis na las kyang mi 'chor la bsod nams kyang yongs su nyams par mi 'gyur ba'i thabs bzang po ci yod snyam pa las de blo skyes pa/_'di nyid na 'dug bzhin du 
[\[160a.3\]]phyag byas na de lta na las kyang mi 'chor la/_bsod nams kyang yongs su nyams par mi 'gyur ro snyam nas/_des ji ltar lcag gzer bu can nyid thogs shing gnas de nyid du 'dug bzhin du sangs rgyas bcom ldan 'das la phyag 'tshal lo zhes phyag byas so/_/de nas 
[\[160a.4\]]bcom ldan 'das kyis tshe dang ldan pa kun dga' bo la bka' stsal pa/_kun dga' bo bram ze 'dis nyes te/_gal te pha bi las phyogs 'di na yang dag par rdzogs pa'i sangs rgyas 'od srung gi ring bsrel gyi tshogs ma zhig par bzhugs so snyam pa de lta bu'i so so rang 
[\[160a.5\]]gis rigs pa'i ye shes shig yod par gyur na nga'i spyan sngar 'ongs te phyag byas pa zhig_/de lta na pha bis yang dag par rdzogs pa'i sangs rgyas gnyis la phyag byas par 'gyur ba zhig_/de ci'i phyir zhe na/_kun dga' bo phyogs 'di na yang dag par rdzogs pa'i sangs rgyas 'od 
[\[160a.6\]]srung gi ring bsrel gyi tshogs ma zhig pa bzhugs pa'i phyir ro/_/de nas tshe dang ldan pa kun dga' bos myur ba myur bar bla gos bzhi ltab tu byas te bting nas bcom ldan 'das la 'di skad ces gsol to/_/bcom ldan 'das gdan bshams pa nyid la bzhugs su gsol/_des na sa 
[\[160a.7\]]phyogs 'dir yang dag par rdzogs pa'i sangs rgyas gnyis kyis longs spyad par 'gyur lags te/_gang yang yang dag par rdzogs pa'i sangs rgyas 'od srung dang /_gang yang da ltar bcom ldan 'das kyis so/_/bcom ldan 'das kyi gdan bshams pa nyid la bzhugs so/_/
[\[160b\]]
[\[160b.1\]]bzhugs nas dge slong rnams la bka' stsal pa/_dge slong dag khyed yang dag par rdzogs pa'i sangs rgyas 'od srung gi ring bsrel gyi tshogs ma zhig pa rnams lta bar 'dod dam/_bcom ldan 'das da de'i dus la bab lags so/_/bde bar gshegs pa da de'i dus la 
[\[160b.2\]]bab lags te/_bcom ldan 'das kyis yang dag par rdzogs pa'i sangs rgyas 'od srung gi ring bsrel gyi tshogs ma zhig pa gang dge slong rnams la bstan pa mthong lags na/_dge slong rnams sems mngon par dad par 'gyur lags so/_/bcom ldan 'das kyis 
[\[160b.3\]]'jig rten pa'i thugs bskyed pa mdzad de/_chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe srog chags grog sbur rnams kyis kyang bcom ldan 'das kyi dgongs pa sems kyis shes par 'gyur bas klu rnams kyis bsams 
[\[160b.4\]]pa/_bcom ldan 'das kyis ci zhig gi phyir 'jig rten pa'i thugs bskyed pa mdzad snyam na/_bcom ldan 'das yang dag par rdzogs pa'i sangs rgyas 'od srung gi ring bsrel gyi tshogs ma zhig pa gzigs par bzhed par mthong nas/_de nas de rnams kyis yang dag par 
[\[160b.5\]]rdzogs pa'i sangs rgyas 'od srung gi ring bsrel gyi tshogs ma zhig par phyung ba dang /_de nas bcom ldan 'das kyis dge slong rnams la bka' stsal pa/_dge slong dag rtags zung shig_/nub par 'gyur ro zhes pa dang nub bo/_/rgyal po gsal rgyal gyis bcom ldan 
[\[160b.6\]]'das kyis yang dag par rdzogs pa'i sangs rgyas 'od srung gi ring bsrel gyi tshogs ma zhig pa/_nyan thos rnams la bstan to zhes thos so/_/thos nas kyang yang ngo mtshar skyes nas btsun mo dang /_gzhon nu dang /_blon po dang /_khrom gyi ru pa dang /_grong mi dang /_yul 
[\[160b.7\]]mi rnams dang /_lhan cig chas so/_/de bzhin du lus 'phags po dang /_khyim bdag mgon med zas sbyin dang /_drang srong sbyin dang /_so phag mkhan rnying pa dag dang /[ {]ri dgas [,]ri dwags [}]'dzin gyi ma sa ga dang /_srog chags brgya stong phrag du ma ngo mtshar skyes te chas so/_/
[\[161a\]]
[\[161a.1\]]kha cig sngon gyi dge ba'i rtsa bas yang dag par bskul ba dang /_ji tsam na de mi snang bar gyur to/_/de rnams kyis yang dag par rdzogs pa'i sangs rgyas bcom ldan 'das 'od srung gi ring bsrel gyi tshogs ma zhig pa nub par gyur to zhes thos 
[\[161a.2\]]so/_/thos nas kyang yang de rnams kyis bdag cag 'dir lhags pa dag ni don med par gyur to zhes sdug bsngal dang /_yid mi bde ba skyes so/_/dge bsnyen zhig gis sa phyogs der bskor ba byas nas sems la sems kyis 'di snyam du mngon par 'dus byas te/_
[\[161a.3\]]bdag gis 'di la gom pa bor bas bsod nams ji snyed cig tu 'gyur snyam pa dang /_de nas bcom ldan 'das kyis skye bo'i tshogs chen po de'i 'gyod pa skyes pa bsal ba'i phyir dang /_dge bsnyen de'i bsam pa yang thugs su chud nas tshigs su bcad de gsungs pa/_mkhas 
[\[161a.4\]]pa gang zhig rab tu sems dang bas/_/sangs rgyas mchod rten la ni gom 'dor na/_/'dzam bu'i chu bo'i gser gyi srang tshad ni/_/stong phrag brgya yang de dang mnyam pa min/_/dge bsnyen gzhan zhig gis yang phyogs der 'jim pa'i gong bu gcig bzhag nas sems kyis 
[\[161a.5\]]'di snyam du mngon par 'dus byas te/_re zhig gom pa bor ba'i bsod nams kyang de snyed du bcom ldan 'das kyis gsungs na/_'di la 'jim pa'i gong bu bzhag pa'i bsod nams ji snyed cig tu 'gyur snyam pa dang /_de nas bcom ldan 'das kyis dge bsnyen de'i bsam pa 
[\[161a.6\]]thugs su chud nas tshigs su bcad de gsungs pa/_gang zhig rab dang sems kyis sangs rgyas kyi/_/mchod rten la ni 'jim gong 'jog byed na/_/'dzam bu'i chu bo'i gser gyi gong bu ni/_/stong phrag brgya yang de dang mnyam pa min/_/de thos nas srog chags brgya 
[\[161a.7\]]stong phrag du ma dag gis kyang 'jim pa'i gong bu bcer to/_/gzhan dag gis de la me tog sil mas gtor nas/_sems kyis 'di snyam du mngon par 'dus byas pa/_re zhig gom pa bor ba dang /_'jim pa'i gong bu'i bsod nams kyang de snyed du bcom ldan 
[\[161b\]]
[\[161b.1\]]'das kyis gsungs na/_bdag cag gi me tog sil ma rnams la bsod nams ji snyed cig tu 'gyur snyam pa dang /_de nas bcom ldan 'das kyis de'i bsam pa thugs su chud nas tshigs su bcad de gsungs pa/_gang zhig rab dang sems kyis sangs rgyas kyi/_/
[\[161b.2\]]mchod rten me tog sil ma spungs pas 'thor/_/'dzam bu'i chu bo'i gser gyi bre bo ni/_/stong phrag brgya yang de dang mnyam pa min/_/gzhan dag gis de la me tog gi phreng bas bskor ba byas nas sems kyis mngon par 'dus byas pa/_me tog sil ma rnams kyi bsod 
[\[161b.3\]]nams de snyed du bcom ldan 'das kyis gsungs na/_bdag cag gis me tog phreng bas bskor ba la bsod nams ji snyed cig tu 'gyur snyam pa dang /_de nas bcom ldan 'das kyis de rnams kyi bsam pa thugs su chud nas tshigs su bcad de gsungs pa/_mkhas pa gang 
[\[161b.4\]]zhig rab tu sems dang bas/_/sangs rgyas mchod rten me tog phreng bskor ba/_/'dzam bu chu bo'i gser gyi sgrom dag ni/_/stong phrag brgya yang de dang mnyam pa min/_/gzhan dag gis de la mar me'i phreng ba phul nas/_sems kyis mngon par 'dus byas pa/_me 
[\[161b.5\]]tog phreng bas bskor ba'i bsod nams de snyed du bcom ldan 'das kyis gsungs na/_bdag cag gis me mar phul ba'i bsod nams ji snyed cig tu 'gyur snyam pa dang /_de nas bcom ldan 'das kyis de dag gi bsam pa thugs su chud nas tshigs su bcad de gsungs pa/_
[\[161b.6\]]mkhas pa gang zhig rab tu sems dang bas/_/sangs rgyas mchod rten mar me 'bul byed na/_/'dzam bu'i chu bo'i gser srang bye ba ni/_/stong phrag brgya yang de dang mnyam pa min/_/gzhan dag gis de la dri'i chus chag chag btab nas/_sems kyis mngon par 
[\[161b.7\]]'dus byas pa/_mar me phul ba'i bsod nams de snyed du/_bcom ldan 'das kyis gsungs na/_bdag cag gis dri'i chus chag chag btab pa'i bsod nams ji snyed cig tu 'gyur snyam pa dang /_de nas bcom ldan 'das kyis de rnams kyi bsam pa thugs su 
[\[162a\]]
[\[162a.1\]]chud nas tshigs su bcad de gsungs pa/_mkhas pa gang zhig rab tu sems dang bas/_/sangs rgyas mchod rten dri chus 'thor byed na/_/'dzam bu'i chu bo'i gser gyi phung po ni/_/stong phrag brgya yang de dang mnyam pa min/_/gzhan dag gis de la 
[\[162a.2\]]gdugs dang /_rgyal mtshan dang /_'phan btags nas sems kyis mngon par 'dus byas pa gom pa bor ba dang /_'jim gong bzhag pa dang /_me tog sil mas gtor ba dang /_me tog phreng bas bskor ba dang /_me mar phul ba dang /_dri'i chus gtor ba'i 
[\[162a.3\]]bsod nams de snyed du bcom ldan 'das kyis gsungs na/_bdag cag gis gdugs dang /_rgyal mtshan dang /_'phan btags pa'i bsod nams ji snyed cig tu 'gyur snyam pa dang /_de nas bcom ldan 'das kyis de rnams kyi bsam pa thugs su chud nas tshigs 
[\[162a.4\]]su bcad de gsungs pa/_rab dang sems kyis sangs rgyas mchod rten la/_/gdugs dang rgyal mtshan 'phan ni 'dogs byed na/_/gser ni ri bo lhun po dang mnyam pa/_/stong phrag brgya yang de dang mnyam pa min/_/rgya mtsho lta bu'i rdzogs sangs rgyas/_/de bzhin 
[\[162a.5\]]gshegs pa tshad med pa/_/ded dpon bla na med pa la/_/yon du bshad pa de yin no/_/de rnams 'di snyam du de la re zhig bcom ldan 'das yongs su mya ngan las 'das pa la bya ba byas pa'i bsod nams de snyed du bcom ldan 'das kyis gsungs na/_bzhugs pa 
[\[162a.6\]]la bsod nams ji snyed cig tu 'gyur snyam pa dang /_de nas bcom ldan 'das kyis de rnams kyi bsam pa thugs su chud nas tshigs su bcad de gsungs pa/_'di na sems rab dang byas nas/_/gang zhig bzhugs dang gang zhig ni/_/mya ngan 'das la mchod byed pa/_/
[\[162a.7\]]bsod nams mnyam ste khyad par med/_/'di ltar sangs rgyas bsam mi khyab/_/sangs rgyas chos kyang bsam mi khyab/_/bsam mi khyab la dad rnams kyi/_/rnam par smin pa'ang bsam mi khyab/_/yang dag par rdzogs pa'i sangs rgyas chos kyi 'khor lo 
[\[162b\]]
[\[162b.1\]]thogs pa med pa skor ba bsam gyis mi khyab pa de dag gi yon tan ni rtogs par mi nus so/_/de nas bcom ldan 'das kyis skye bo'i tshogs chen po de la gang thos na srog chags brgya stong phrag du mas khyad par chen po thob ste/_kha cig gis ni nyan thos kyi byang chub 
[\[162b.2\]]tu sems bskyed/_kha cig gis ni rang sangs rgyas kyi byang chub tu/_kha cig gis ni bla na med pa yang dag par rdzogs pa'i byang chub tu sems bskyed/_kha cig gis ni dro bar gyur pa thob/_kha cig gis ni rtse mo/_/kha cig gis ni bden pa dang mthun pa'i bzod 
[\[162b.3\]]pa dag_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan gcig phyir 'ong ba'i 'bras bu/_kha cig gis ni phyir mi 'ong ba'i 'bras bu/_kha cig gis ni nyon mongs pa thams cad spangs nas dgra bcom pa nyid mngon sum du 
[\[162b.4\]]byas/_'khor de las phal cher ni sangs rgyas la gzhol/_chos la 'bab/_dge 'dun la bab par bkod pa de lta bu'i chos bshad pa mdzad do/_/bram ze dang khyim bdag dad pa can rnams kyis phyogs de nyid du dus ston btsugs pa dang /_de nas chu [{]mangs [,]mang [}]dus 
[\[162b.5\]]ston can chu [{]mangs [,]mang [}]dus ston can zhes bya bar grags so/_/de nas bcom ldan 'das yul ko sa la nas ljongs rgyu zhing gshegs pa dang mnyan yod du byon nas mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/khyim 
[\[162b.6\]]bdag mgon med zas sbyin gyis bcom ldan 'das ko sa la nas ljongs rgyu zhing gshegs pa dang mnyan yod du byon nas/_mnyan yod na rgyal bu rgyal byed kyi tshal gyi bdag gi kun dga' ra ba na bzhugs so zhes thos so/_/thos nas kyang bcom ldan 'das gang na ba der song ste 
[\[162b.7\]]phyin nas bcom ldan 'das kyi zhabs gnyis la mgo bos phyag byas nas phyogs gcig tu 'dug go/_/phyogs gcig tu 'dug pa dang /_bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/_yang 
[\[163a\]]
[\[163a.1\]]dag par 'dzin du 'jug par mdzad/_yang dag par gzengs stod par mdzad ces bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas khyim bdag mgon med zas sbyin stan las langs 
[\[163a.2\]]te zhes bya ba nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol zhes bya 
[\[163a.3\]]ba nas/_gtsang zhing bsod pa'i bza' ba dang bca' ba dag sta gon byas nas/_nang par sngar langs te gdan bting nas nor bu'i chu snod sta gon byas nas zhes bya ba'i bar gong ma bzhin te/_bcom ldan 'das la spyan 'dren gyis dus tshod gsol pa/_btsun pa gdugs tshod lags 
[\[163a.4\]]shing mchis na bcom ldan 'das de'i dus la bab par dgongs su gsol/_/sgo srungs kyi mi la bsgo ba/_kye nang rje re zhig sangs rgyas la sogs pa dge slong gi dge 'dun gdugs tshod ma gsol gyi bar du gzhan mu stegs pa dag nang du ma btang zhig_/de'i 'og tu mu stegs pa 
[\[163a.5\]]rnams la sbyin no/_/jo bo bka' bzhin 'tshal zhes sgo srungs kyi mis khyim bdag mgon med zas sbyin las mnyan to/_/de nas bcom ldan 'das snga dro sham thabs mnabs lhung bzed dang chos gos bsnams te dge slong gi tshogs kyis yongs su bskor cing /_dge slong gi dge 'dun 
[\[163a.6\]]gyis mdun gyis bltas nas zhes bya ba nas phyag bcabs te lhung bzed gyu bar rig nas stan ches dma' ba zhig blangs te bcom ldan 'das kyi spyan sngar chos mnyan pa'i phyir 'dug go/_/de nas tshe dang ldan pa 'od srung chen po dgon pa'i gnas mal zhig nas skra dang kha spu ring zhing chos 
[\[163a.7\]]gos ngan pa zhig gyon te rgyal byed kyi tshal du 'ongs te/_des bltas na rgyal byed kyi tshal stong par 'dug nas des dge skos la dris pa/_sangs rgyas la sogs pa dge slong gi dge 'dun gang du bzhud/_des smras pa/_khyim bdag mgon med zas sbyin gyis spyan drangs so/_/des bsams 
[\[163b\]]
[\[163b.1\]]pa/_de nyid du bsod snyoms bza' zhing sangs rgyas la sogs pa dge slong gi dge 'dun la bsnyen bkur bya'o snyam nas/_de khyim bdag mgon med zas sbyin gyi khyim du song ba dang /_sgo srungs kyis smras pa/_'phags pa nang du ma bzhud par gzhes shig_/ci'i phyir khyim bdag 
[\[163b.2\]]mgon med zas sbyin gyi mchid nas re zhig sangs rgyas la sogs pa dge slong gi dge 'dun gdugs tshod ma gsol gyi bar du gzhan mu stegs pa dag nang du ma btang zhig_/de'i 'og tu mu stegs pa rnams la sbyin no zhes bsgo lags so/_/tshe dang ldan pa 'od srung chen pos bsams 
[\[163b.3\]]pa/_bram ze dang khyim bdag dag gis bdag la dge sbyong shAkya'i sras kyi yin no zhes bya bar ma shes pa de ni bdag gis rnyed pa legs par rnyed kyis song la skye bo bkren pa rnams la snying rje bya'o snyam du bsams te skyed mos tshal du song nas des bsams pa/_deng bdag gis su zhig rjes 
[\[163b.4\]]su gzung bar bya snyam pa dang /_re zhig cig na grong phyi nyug ma mdzes thebs pa lus zhigs shing lus las rnag khrag 'dzag pa zhig slong mo la rgyu zhing 'dug nas de'i drung du de song ba dang des kyang bslangs na 'bras khu zhig rnyed nas/_des tshe dang ldan pa 'od srung chen po lus mdzes pa dang sems dang 
[\[163b.5\]]zhing spyod lam zhi bar mthong nas des bsams pa/_nges par bdag gis yon gnas 'di lta bu la bya ba ma byas pas des na bdag 'di lta bu'i gnas su gyur gyis/_gal te 'phags pa 'od srung chen pos bdag la thugs brtse ba'i phyir 'bras khu bzhes na bdag gis 'di dbul lo snyam pa 
[\[163b.6\]]dang /_de nas tshe dang ldan pa 'od srung chen pos de'i bsam pa sems kyis shes nas lhung bzed bzed de/_sring mo gal te khyod kyis btang ba yin na lhung bzed 'dir lugs shig_/de nas des sems mngon par dad par byas nas lhung bzed der blugs pa dang sbrang ma zhig lhung ngo /_/
[\[163b.7\]]des de dbyung bar brtsams pa dang /_'bras khu de'i nang du sor mo gcig chad de lhung ngo /_/des bsams pa/_'phags pas bdag gi sems bsrung ba'i phyir ma phor zad kyi 'on kyang gsol ni mi gsol lo snyam pa dang /_tshe dang ldan pa 'od srung chen pos de'i bsam pa sems kyis shes nas 
[\[164a\]]
[\[164a.1\]]de'i mngon sum kho nar 'bab pa'i rtsig drung zhig tu 'dug nas 'thungs pa dang /_des bsams pa/_cung zad du na bdag gi sems bsrung ba'i phyir gsol gyi/_'on kyang 'dis zas kyi go chod par ni ma byas so snyam pa dang /_de nas tshe dang ldan pa 'od srung chen pos 
[\[164a.2\]]de'i bsam pa sems kyis shes nas grong phyi nyug ma de la 'di skad ces smras so/_/sring mo rab tu dga' ba skyed cig dang khyod kyis byin pa'i zas 'dis kho bo nyin zhag gcig 'da' bar bya'o/_/de lhag par dga' ba skyes nas bdag gis 'phags pa 'od srung chen po la bsod snyoms 
[\[164a.3\]]bstabs na bzhes so snyam nas/_tshe dang ldan pa 'od srung chen po la sems dang ba bskyed nas shi bas dga' ldan gyi lha'i ris su skyes so/_/lha rnams kyi dbang po brgya byin gyis des 'bras khu zhig phul nas sems mngon par dad par byas nas shi ba ni mthong na gang du skyes pa ma mthong nas/_
[\[164a.4\]]des sems can dmyal bar brtag par brtsams na yang ma mthong /_dud 'gro dang /[ {]yi dgas [,]yi dwags [}]dang /_mi dang /_rgyal chen bzhi'i ris dang /_sum bcu rtsa gsum pa rnams su yang ma mthong ste/_'di ltar lha rnams kyi shes pa mthong ba ni 'og tu 'jug gi gong du mi 'jug go/[(]/[,) ]//
[\[164a.5\]]'dul ba gzhi/_bam po bzhi bcu pa/_de nas lha rnams kyi dbang po brgya byin bcom ldan 'das gang na ba der song ste phyin nas bcom ldan 'das la tshigs su bcad pa'i dbyangs kyis zhu ba zhus pa/_'od srung bdag nyid chen po can/_/bsod snyoms phyir ni rgyu ba na/_/'od srung 
[\[164a.6\]]'bras khu phul ba yi/_/bud med de ni gar dga' lags/_/bcom ldan 'das kyis bka' stsal pa/_dga' ldan zhes bya'i lha de rnams/_/'dod pa thams cad 'byor pa ste/_/'od srung 'bras khu phul ba yi/_/bud med de ni de na dga'/_/de nas lha rnams kyi dbang po brgya 
[\[164a.7\]]byin 'di snyam du sems te/_re zhig mi 'di dag ni bsod nams mngon sum du ma mthong na yang sbyin pa dag gtong /_bsod nams dag byed na/_bdag bsod nams dag mngon sum du mthong zhing rang gi bsod nams kyi 'bras bu la gnas pa go ci'i phyir sbyin pa dag mi gtang bsod nams 
[\[164b\]]
[\[164b.1\]]dag mi bya snyam nas/_'phags pa 'od srung chen po 'di sdug pa dang /_mgon med pa dang /_bkren pa dang /_phongs pa la thugs brtse ba yin gyis/_ma la bdag gis 'di la bsod snyoms bstab par bya'o snyam du bsams nas/_bkren pa'i srang du khyim shag shig tu 'dug pa/_
[\[164b.2\]]lhang lhong rdol ba shin tu mi bzad pa zhig sprul nas/_bdag nyid thag pa skra yegs pa/_sha na'i ras kyi smad g.yogs gyon pa/_rkang lag ser ga byung ba zhig tu sprul nas ras 'thag par brtsams so/_/lha mo bde sogs kyang thag pa'i chung ma'i cha byad du byas nas ras skud 
[\[164b.3\]]'ju bar brtsams so/_/de'i phyogs gcig tu ni lha'i zhal zas zhig sta gon byas te bzhag pa dang /_de nas tshe dang ldan pa 'od srung chen po bkren pa dang /_mgon med pa dang /_phongs pa'i skye bo rnams la rjes su brtse ba'i phyir rim gyis khang pa der phyin nas 'di ni sdug bsngal 
[\[164b.4\]]ba zhig go zhes lhung bzed bzed nas sgor bsdad pa dang /_lha rnams kyi dbang po brgya byin gyis lha'i zhal zas kyis bkang ngo /_/de nas tshe dang ldan pa 'od srung chen po 'di snyam du 'di'i zas lha'i bdud rtsi la khyim gyi spungs ni 'di tsam pas shin tu 'gal lo zhes bsams te/_bdag 
[\[164b.5\]]gi snying la the tshom skyes pa/_'di ni chos nyid yin te/_dgra bcom pa rnams ni ma bsams par ye shes mthong ba mi 'jug pas bsam pa la zhugs pa dang /_ji tsam na lha rnams kyi dbang po brgya byin yin par mthong nas des smras pa/_kau shi ka 'di ltar de bzhin gshegs 
[\[164b.6\]]pa dgra bcom pa yang dag par rdzogs pa'i sangs rgyas kyis khyod kyi yun ring po nas rjes su 'brel pa'i the tshom dang som nyi'i zug rngu rtsa nas phyung zin na ci'i phyir skye bo sdug bsngal ba'i bar chad byed/_'phags pa 'od srung chen po skye bo sdug bsngal ba'i bar chad ci ste bgyid/_re 
[\[164b.7\]]zhig mi 'di rnams ni bsod nams dag mngon sum du ma mthong na yang sbyin pa dag gtong /_bsod nams dag bgyid na/_bdag bsod nams dag mngon sum du mthong zhing rang gi bsod nams kyi 'bras bu la gnas pa go ci'i phyir sbyin pa dag mi gtang /_bsod nams dag mi 
[\[165a\]]
[\[165a.1\]]bgyid/_bcom ldan 'das kyis kyang /_bsod nams dag ni bya dgos te/_/bsod nams ma byas sdug bsngal 'gyur/_/bsod nams dag ni byas pa yis/_/'jig rten 'di dang pha rol dga'/_/zhes ma gsungs sam/_de phyin chad tshe dang ldan pa 
[\[165a.2\]]'od srung chen po bsams nas khyim rnams su bsod snyoms la 'gro bar brtsams so/_/de nas lha rnams kyi dbang po brgya byin nam mkha' la 'dug bzhin du lha'i zhal zas kyis tshe dang ldan pa 'od srung gi lhung bzed 'gengs pa dang /_tshe dang ldan pa 'od srung chen pos lhung bzed khas 
[\[165a.3\]]bub pas bza' ba dang btung ba bor bar gyur pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_de'i phyir rjes su gnang gis lhung bzed kyi kha g.yogs bcang bar bya'o/_/grong phyi nyug ma che ge mo zhes bya bas 
[\[165a.4\]]'phags pa 'od srung chen po la 'bras khu gsol nas de dga' ldan gyi lha rnams kyi ris su skyes so zhes kun du sgra grags so/_/ko sa la'i rgyal po gsal rgyal gyis grong phyi nyug ma che ge mo zhes bya bas 'phags pa 'od srung chen po la 'bras khu gsol nas dga' ldan gyi 
[\[165a.5\]]lha'i ris su skyes so zhes thos so/_/thos nas kyang bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_bcom ldan 'das kyis ko sa la'i rgyal po 
[\[165a.6\]]gsal rgyal la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad ces bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin no/_/de nas ko sa la'i rgyal po gsal rgyal stan las 
[\[165a.7\]]langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das 'phags pa 'od srung chen po'i slad du dgung bdun du bdag 
[\[165b\]]
[\[165b.1\]]gdugs tshod sbyor zhing mchis na gnang bar mdzad du gsol/_bcom ldan 'das kyis ko sa la'i rgyal po gsal rgyal la cang mi gsung bas gnang ngo /_/de nas ko sa la'i rgyal po gsal rgyal gyis bcom ldan 'das cang mi gsung bas gnang bar rig nas/_bcom ldan 'das kyi zhabs 
[\[165b.2\]]gnyis la mgo bos phyag 'tshal te bcom ldan 'das kyi spyan snga nas song ngo /_/de nas ko sa la'i rgyal po gsal rgyal gyis de nyid kyi nub mo nas gtsang zhing bsod pa'i bza' ba dang bca' ba dag sta gon byas nas nang par sngar langs te gdan bting nas nor bu'i chu snod bzhag nas bcom 
[\[165b.3\]]ldan 'das la spyan 'dren gyis dus tshod gsol pa zhes bya ba nas/_rang gi lag nas stobs shing tshim par byed de zhes bya ba'i bar gong ma bzhin no/_/mu lto ba zhig rgan gral logs na 'dug pa rgyal po 'di bsod nams dag mngon sum du mthong zhing rang gi bsod nams kyi 'bras bu 
[\[165b.4\]]la gnas pa yin pas bsod nams dag gis ngoms mi shes par sbyin pa dag gtong bsod nams dag byed do zhes sems mngon par dad par gyur to/_/de nas ko sa la'i rgyal po gsal rgyal gyis sangs rgyas la sogs pa dge slong gi dge 'dun la rnam grangs du mar gtsang zhing bsod 
[\[165b.5\]]pa'i bza' ba dang bca' ba rang gi lag nas bstabs shing tshim par byas te/_bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go/_/de nas bcom 
[\[165b.6\]]ldan 'das kyis bka' stsal pa/_rgyal po chen po su'i ming nas brjod de yon bsngo ba bya/_ci khyod kyi 'am/_'on te khyod pas bsod nams ches mang du bskyed pa gang yin pa zhig gi/_rgyal pos bsams pa bdag gi bsod snyoms bcom ldan 'das kyis yongs su longs spyad pas bdag 
[\[165b.7\]]bas bsod nams ches mang du bskyed pa gzhan lta su yod snyam du bsams nas gsol pa/_bcom ldan 'das bdag pas bsod nams ches mang du bskyed pa gang lags pa de'i ming nas brjod cing bcom ldan 'das kyis yon bsngo ba mdzad du gsol/_de nas bcom ldan 'das kyis mu lto ba 
[\[166a\]]
[\[166a.1\]]de'i ming nas brjod cing yon bsngo ba mdzad do/_/de bzhin du nyi ma drug gi bar du mdzad pa dang /_nyi ma drug pa la rgyal po lag pa la 'gram pa gtad nas/_bcom ldan 'das ni bdag gi bsod snyoms longs spyad cing yon bsngo ba ni mu lto ba'i ming nas brjod nas mdzad do 
[\[166a.2\]]snyam ste sems khong du chud cing 'dug pa de blon po rnams kyis mthong nas de rnams kyis smras pa/_lha ci'i slad du phyag la zhal gtad de thugs mi dgyes shing bzhugs/_rgyal pos smras pa/_shes ldan dag da ltar bcom ldan 'das ni nga'i bsod snyoms yongs su longs spyad na yon 
[\[166a.3\]]bshad pa ni mu lto ba'i ming nas brjod cing mdzad na/_ci ste sems khong du chud cing mi 'dug_/de nas blon po rgan po zhig gis smras pa/_lha thugs khral chung ngur bzhugs shig dang bdag gis sang ci nas kyang bcom ldan 'das kyis lha kho na'i mtshan nas brjod de yon bsngo ba mdzad pa 
[\[166a.4\]]de ltar bgyi'o/_/des zho shas 'tsho ba rnams la bsgo ba/_khyed kyis sang kha zas ches bsod pa dang rab tu mang po sta gon gyis la brim pa yang 'di ltar ci nas kyang phyed ni dge slong rnams kyi lhung bzed kyi nang du 'gro la/_phyed ni sa la 'bo bar gyis shig_/de dag gis phyi de nyin kha zas ches bsod 
[\[166a.5\]]pa dang /_ches rab tu mang ba bshams te/_de nas sangs rgyas la sogs pa dge slong gi dge 'dun legs par bzhugs par rig nas brim par brtsams te/_phyed ni dge slong rnams kyi lhung bzed du blugs/_phyed ni sa la pho'o/_/de nas mu lto bas sa la pho ba rnams bsdu ba'i phyir brgyugs pa dang 
[\[166a.6\]]de phyag tshang 'brim pa dag gis slar bskrad do/_/de nas mu lto ba des smras pa/_gal te rgyal po 'di la nor rdzas rab tu mang po yod na bdag cag lta bu sdug bsngal ba slong ba gang yin pa de dag la ci'i phyir mi sbyin/_kha zas 'di bor ba ci phan zhes mu lto ba de sems 'khrugs pas sngon gyi ji lta ba de 
[\[166a.7\]]ltar sems dad par bya ma nus so/_/de nas rgyal pos sangs rgyas la sogs pa dge slong gi dge 'dun de rnams gdugs tshod gsol zin pa dang /_bcom ldan 'das bdag gi ming nas smos te yon bsngo ba ni mi mdzad do snyam du bsams nas yon bsngo ba ma mnyan pa kho nar khyim du song ngo /_/
[\[166b\]]
[\[166b.1\]]de nas bcom ldan 'das kyis ko sa la'i rgyal po gsal rgyal gyi ming nas smos te yon bsngos pa 'di skad du mdzad de/_glang po rta dang shing rta dpung bu chung /_/zhon nas grong khyer yul bcas 'khol byed pa/_/zan dron lan tshwa dag gis ma btab cing /_/snum bag med pa'i ma thu ni yin par 
[\[166b.2\]]ltos/_/de nas bcom ldan 'das la tshe dang ldan pa kun dga' bos 'di skad ces gsol to/_/btsun pa bcom ldan 'das kyis ko sa la'i rgyal po gsal rgyal gyi pho brang du gdugs tshod lan mang du gsol nas ming nas brjod de yon bsngo ba mdzad na/_'di lta bu'i yon bsngo ba mdzad 
[\[166b.3\]]pa ni bdag gis sngon chad ni lan 'ga' yang ma thos lags so/_/bcom ldan 'das kyis bka' stsal pa/_kun dga' bo ko sa la'i rgyal po gsal rgyal gyi nas kyi dar thug lan tshwas ma btab pa la brtsams te las kyi rgyu ba khyod nyan par 'dod dam/_bcom ldan 'das da de'i dus la bab lags so/_/
[\[166b.4\]]bde bar gshegs pa da de'i dus la bab lags te/_bcom ldan 'das kyis ko sa la'i rgyal po gsal rgyal gyi nas kyi dar thug lan tshwas ma stsal ba las brtsams te las kyi rgyu ba bshad pa bcom ldan 'das las dge slong rnams kyis thos nas 'dzin par 'gyur lags so/_/de nas bcom ldan 'das 
[\[166b.5\]]kyis dge slong rnams la bka' stsal pa/_dge slong dag sngon byung ba ri 'or zhig na khyim bdag cig gnas pa des rigs mnyam pa las chung ma blangs nas/_de de dang lhan cig rtse bar byed/_dga' bar byed/_dga' mgur spyod par byed do/_/de rtse bar byed/_dga' bar byed/_dga' mgur spyod par 
[\[166b.6\]]byed pa las bu gzugs bzang ba mdzes pa blta na sdug pa zhes bya ba nas bskyed bsrings te de chen por gyur to zhes bya ba'i bar gong ma bzhin no/_/ji tsam na khyim bdag des chung ma la smras pa/_bzang mo bdag cag gi bu lon ded pa dang /_nor 'phrog pa skyes kyis bdag zong thogs te yul gzhan 
[\[166b.7\]]du 'gro'o/_/des smras pa/_rje'i sras de bzhin mdzod cig_/des zong thogs te yul gzhan zhig tu song ba las de de nyid du ma stes te shi bar gyur to/_/de ched po mi bdog pa zhig pas de'i khyim gyi nor rnams zad pas de'i bu yang sdug bsngal bar gyur pa dang /_khyim bdag de'i sten grogs shig 
[\[167a\]]
[\[167a.1\]]yod pa des de la smras pa/_khye'u kho bo'i zhing las dag byos shig dang ngas khyod kyi zan sbyar bar bya'o/_/des de'i zhing las dag bya bar brtsams nas des kyang de'i zan sbyar to/_/ji tsam dus gzhan zhig na dus ston la bab nas khye'u de'i mas bsams pa/_deng ni 
[\[167a.2\]]khyim bdag gi chung ma mdza' bshes dang gnyen dang nye du dang /_dge sbyong dang /_bram ze'i skye bo rnams zan sbyin pas brel bar 'gyur gyis/_snga 'tshogs su song la khye'u de'i zan bskyal lo snyam nas/_de snga 'tshogs su song nas khyim bdag gi chung ma la don de dag go bar byas pa dang de khros 
[\[167a.3\]]nas smras pa/_re zhig dge sbyong dang /_bram ze dang /_nye du rnams kyang da dung ma byin par mngag gzhug pa khye'u la sbyin nam/_re zhig de ring ni sdod cig_/sang nyis 'gyur du sbyin no/_/de nas khye'u de'i mas bsams pa/_khye'u bkres par ma gyur grang snyam nas bdag nyid kyi nas kyi zan dron lan 
[\[167a.4\]]tshwas ma btab pa 'di bskyal lo snyam mo/_/des de khyer nas zhing thog tu song ba dang khye'u des de rgyang mi ring ba zhig nas mthong nas des smras pa/_yum zhim po cung zad ma mchis sam/_des smras pa/_bu de ring ni zan nar ma gang yin pa nyid kyang med do/_/yum ci ste lags/_des bu la khyim bdag gi 
[\[167a.5\]]chung ma ji skad du zer ba de dag thams cad rgyas par bsnyad nas zan dron lan tshwas ma btab pa 'di yang kho mo nyid kyis khyer te 'ongs kyis/_bu 'di zo shig ces smras pa dang /_des smras pa/_zhog la bzhud cig_/des bzhag ste song ngo /_/sangs rgyas rnams 'byung ba med pa na 'jig rten du rang sangs 
[\[167a.6\]]rgyas dman zhing ngan pa la snying brtse ba can/_bas mtha'i gnas mal la dga' ba/_'jig rten gyi yon gnas gcig pu dag 'byung bar 'gyur bas ji tsam na rang sangs rgyas shig phyogs der phyin pa dang /_des de lus mdzes pa dang /_sems dang ba dang /_spyod lam zhi bar mthong nas des bsams 
[\[167a.7\]]pa/_gdon mi za bar bdag gis yon gnas yang dag pa 'di lta bu la bya ba ma byas pa des na bdag 'di 'dra ba'i gnas skabs su gyur gyis/_gal te bdag las zan dron lan tshwas ma btab pa 'di bzhes na bdag gis de la dbul bar bya'o snyam pa dang /_de nas rang sangs rgyas des skyes bu 
[\[167b\]]
[\[167b.1\]]bkren pa de'i bsam pa sems kyis shes nas lhung bzed bzed de/_bzhin [{]bzangs [,]bzang [}]gal te khyod kyis btang ba yin na lhung bzed 'dir chug shig_/de nas des dad pa drag pos zan dron lan tshwas ma btab pa rang sangs rgyas de la phul lo/_/dge slong dag ji snyam du sems/_de'i tshe de'i 
[\[167b.2\]]dus kyi khye'u bkren pa gang yin pa de ni ko sa la'i rgyal po gsal rgyal 'di nyid yin te/_de'i tshe de'i dus na 'dis rang sangs rgyas la zan dron lan tshwas ma btab pa phul ba gang yin pa'i las des na lan drug sum bcu rtsa gsum pa'i lha rnams kyi rgyal srid kyi dbang phyug la dbang byas so/_
[\[167b.3\]]mnyan yod 'di nyid du yang lan drug rgyal po rgyal rigs spyi bo nas dbang bskur to/_/las kyi lhag ma de nyid kyis da ltar yang rgyal po rgyal rigs spyi bo nas dbang bskur bar gyur te/_ngas 'di'i zan dron gyi rnam par smin pa rdzogs pa de la dgongs nas/_glang po rta dang shing rta dpung bu chung /_/zhon 
[\[167b.4\]]nas grong khyer yul bcas 'khol byed pa/_/zan dron lan tshwa dag gis ma btab cing /_/snum bag med pa'i mthu ni yin par ltos/_/zhes gsungs so/_/bcom ldan 'das kyis ko sa la'i rgyal po gsal rgyal gyi zan dron lan tshwas ma btab pa las brtsams nas las kyi rgyu ba bshad do 
[\[167b.5\]]zhes kun du sgra grags pa ko sa la'i rgyal po gsal rgyal gyis thos nas/_de bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das kyis rgyal po gsal 
[\[167b.6\]]rgyal la chos dang ldan pa'i gtam gyis zhes bya ba nas/_yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas ko sa la'i rgyal po gsal rgyal stan las langs te bla gos phrag pa gcig tu gzar nas pus mo g.yas pa'i lha nga sa la 
[\[167b.7\]]btsugs te/_bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig la bdag dgung zla ba gsum du na bza' chos gos dang bsod snyoms dang /_snyun gsos kyi rkyen 
[\[168a\]]
[\[168a.1\]]sman gyi yo byad rnams 'bul zhing mchis na gnang bar mdzad du gsol/_bcom ldan 'das kyis ko sa la'i rgyal po gsal rgyal la cang mi gsung bas gnang ngo /_/de nas sangs rgyas la sogs pa dge slong gi dge 'dun la ko sa la'i rgyal po gsal rgyal gyis zla ba gsum 
[\[168a.2\]]du zhal zas ro brgya dang ldan pa gsol nas dge slong re re la yang 'bum ri ba'i gos re re bskon te/_'bru mar gyi bum pa bye ba bsogs nas mar me'i phreng ba bltam par brtsams so/_/de na gdugs tshod kyi kha dang /_mchod pa'i tshe ca co'i sgra chen po grag pa dang /_ci tsam na grong nyug ma shin tu 
[\[168a.3\]]sdug bsngal ba zhig rdza'i chag dum zhig thogs te slong ba la zhugs pa des sgra chen po dang sgra mthon po thos so/_/thos nas kyang dris pa/_shes ldan dag sgra mthon po dang sgra chen po 'di ci zhig yin/_gzhan dag gis smras pa/_ko sa la'i rgyal po gsal rgyal gyis sangs rgyas la sogs pa dge slong gi dge 
[\[168a.4\]]'dun la zla ba gsum du gdugs tshod gsol nas dge slong re re la yang 'bum ri ba'i gos re re bskon te/_'bru mar gyi bum pa bye ba bsogs te mar me'i phreng ba gtong bar rtsom pa yin no/_/de nas grong nyug ma de 'di snyam du sems te/_ko sa la'i rgyal po gsal rgyal 'di bsod nams kyis 
[\[168a.5\]]ngoms mi shes nas da dung yang sbyin pa dag gtong bsod nams dag byed na/_ma la bdag gis kyang 'ga' zhig las bslangs la bcom ldan 'das la me mar zhig bltam mo snyam nas/_des bslangs pa'i 'bru mar nyung zad snod gyo ral gyi nang du blugs te bcom ldan 'das kyi 'chag sa'i slad du mar 
[\[168a.6\]]me bltam nas/_zhabs gnyis la gtugs te smon lam btab pa/_dge ba'i rtsa ba 'dis ji ltar ston pa bcom ldan 'das shAkya thub pa 'di skye dgu'i tshe lo brgya thub pa na 'jig rten du byung ba de bzhin du bdag kyang skye dgu'i tshe lo brgya thub pa na ston pa shAkya thub pa zhes bya ba kho nar 'gyur zhing /_yang ji 
[\[168a.7\]]ltar 'di'i zung mchog dang zung bzang po shA ri'i bu dang /_maud gal gyi bu dang /_nye gnas dge slong kun dga' bo dang /_yab zas gtsang dang /_yum lha mo sgyu 'phrul chen mo dang /_sras gzhon nu sgra can zin bzang po dang /_grong khyer ser skya'i gzhi lags pa de bzhin du bdag gi yang zung mchog dang zung bzang 
[\[168b\]]
[\[168b.1\]]po shA ri'i bu dang /_maud gal gyi bu dang /_nye gnas dge slong kun dga' bo dang /_yab zas gtsang dang /_yum lha mo sgyu 'phrul chen mo dang /_sras gzhon nu sgra can zin bzang po dang /_grong khyer ser skya'i gzhir 'gyur zhing ji ltar yang bcom ldan 'das 'di sku gdung gses nas yongs su mya 
[\[168b.2\]]ngan las 'das pa de bzhin du bdag kyang sku gdung gses nas yongs su mya ngan las 'da' bar gyur cig ces byas so/_/ji tsam na mar me de dag thams cad ni shi'o/_/des btang ba'i mar me ni 'bar zhing 'dug go/_/chos nyid kyis sangs rgyas bcom ldan 'das rnams ji srid nang du yang dag 
[\[168b.3\]]ma bzhag pa de srid du sangs rgyas bcom ldan 'das rnams kyi nye gnas rnams nang du yang dag mi 'jog pas tshe dang ldan pa kun dga' bos bsams pa/_sangs rgyas bcom ldan 'das rnams 'od la mnal bar mdzad pa de ni gnas ma yin zhing go skabs med pas ma la bdag gis mar me de gsad 
[\[168b.4\]]par bya'o snyam nas des lag pas gsad par brtsams pa las ma nus so/_/de nas chos gos kyi grwa dang /_de nas bsil yab kyis g.yabs na 'on kyang gsad par ma nus so/_/bcom ldan 'das kyis tshe dang ldan pa kun dga' bo la bka' stsal pa/_kun dga' bo 'di ci byed/_des gsol pa/_
[\[168b.5\]]bcom ldan 'das bdag gi glo ba la bsams pa/_sangs rgyas bcom ldan 'das rnams 'od la mnal bar mdzad pa ni gnas ma mchis shing go skabs ma mchis kyis/_ma la bdag gis zhugs mar dgum mo snyam nas bdag gis de sug pas dgum par brtsams na rngo ma thog go/_/de nas 
[\[168b.6\]]chos gos kyi grwa dang /_de nas bsil yab kyis g.yabs na 'on kyang rngo ma thog lags so/_/bcom ldan 'das kyis bka' stsal pa/_kun dga' bo dub par ma byed cig_/gal te rnam par 'thor rlung langs na des kyang gsad par mi nus na lag pa dang /_chos gos kyi grwa dang /_bsil yab 
[\[168b.7\]]kyis lta smos kyang ci dgos/_'di ltar mar me 'di ni bu mo 'dis sems kyis mngon par 'du byed pa chen pos bus pa yin no/_/gzhan yang kun dga' bo bu mo 'di ni skye dgu rnams kyi tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa 
[\[169a\]]
[\[169a.1\]]zhes bya bar 'gyur zhing de'i zung mchog dang zung bzang po shA ri'i bu dang /_maud gal gyi bu dang /_nye gnas dge slong kun dga' bo dang /_yab zas gtsang dang /_yum lha mo sgyu 'phrul chen mo dang /_sras gzhon nu sgra can zin bzang po dang grong khyer [(]sar [,]ser [)]skya'i gzhi zhes bya 
[\[169a.2\]]bar 'gyur la/_de sku gdung gses nas yongs su mya ngan las 'da' bar 'gyur ro/_/grong nyug ma che ge mo zhes bya bas bcom ldan 'das kyi 'chag sa'i slad du mar me btang bas de bcom ldan 'das kyis bla na med pa yang dag par rdzogs pa'i byang chub tu lung bstan to zhes kun du 
[\[169a.3\]]sgra grags pa bram ze dang khyim bdag dad pa can rnams kyis thos nas/_de'i ma 'ongs pa'i yon tan la bsams nas yo byad thams cad kyis bstabs so/_/de nas ko sa la'i rgyal po gsal rgyal gyis thos nas de nas ngo mtshar skyes te/_'bru mar bum pa stong bsdogs nas mar me sna 
[\[169a.4\]]tshogs su sbrengs te rin po che sna bzhi'i mar me 'chag sa'i slad du bus so/_/de nas bcom ldan 'das kyi spyan sngar song ste bcom ldan 'das la 'di skad ces gsol to/_/btsun pa bdag gis 'phags pa 'od srung chen po mchod pa'i slad du bcom ldan 'das dgung bdun gyi bar du 
[\[169a.5\]]gdugs tshod la spyan drangs nas/_bcom ldan 'das kyis bdag gi sngon gyi 'tshal ma dron po lan tshwas ma stsal ba las brtsams te las kyi rgyu ba lung bstan nas/_yang bcom ldan 'das nyan thos kyi dge 'dun dang thabs cig tu bdag gis dgung zla gsum du gdugs tshod gsol nas dge 
[\[169a.6\]]slong re re la yang 'bum ri ba'i gos phrugs re bskon te/_'bru mar bum pa bye ba bsdogs te phreng bar sbrengs nas zhugs mar bltam lags na/_bcom ldan 'das kyis bdag bla na med pa yang dag par rdzogs pa'i byang chub tu lung ma bstan lags na/_bcom ldan 'das bdag kyang 'jig 
[\[169a.7\]]rten gyi gtso bo 'dren par 'gyur bar lta na/_bdag bla na med pa yang dag par rdzogs pa'i byang chub tu lung bstan na legs lags so/_/bcom ldan 'das kyis bka' stsal pa/_rgyal po chen po bla na med pa yang dag par rdzogs pa'i byang chub ni zab pa/_zab par snang ba/_mthong bar dka' 
[\[169b\]]
[\[169b.1\]]ba/_rtogs par dka' ba/_brtag par bya ba ma yin pa/_rtog ge'i spyod yul ma yin pa/_zhib mo brtags pa'i rtogs pa dang /_mkhas pa dang mdzangs pas rig par bya ba yin te/_de ni khyed kyi sbyin pa lan gcig byas pas thob par sla ba ma yin te/_sbyin pa lan brgyas ma yin/_sbyin 
[\[169b.2\]]pa lan stong gis ma yin/_sbyin pa lan brgya phrag stong gis ma yin no/_/'on kyang rgyal po chen po bla na med pa yang dag par rdzogs pa'i byang chub 'dod na sbyin pa dag kyang sbyin/_bsod nams dag kyang bya zhing dge ba'i bshes gnyen dag kyang bsten par bya/_bsnyen par bya/_bsnyen 
[\[169b.3\]]bkur bya'o/_/rgyal po chen po khyod kyis de bzhin du sbyin pa dag ni btang /_bsod nams dag ni byas shing dge ba'i bshes gnyen dag kyang bsten/_bsnyen bsnyen bkur byas na de lta na khyod nam zhig na 'jig rten gyi gtso bo 'dren par 'gyur grang /_de skad ces bka' stsal pa dang /_ko sa 
[\[169b.4\]]la'i rgyal po gsal rgyal mchi ma blags te ngus so/_/de nas ko sa la'i rgyal po gsal rgyal gyis gos kyi mtha' mas mchi ma phyis nas bcom ldan 'das la 'di skad ces gsol to/_/btsun pa bcom ldan 'das kyis bla na med pa yang dag par rdzogs pa'i byang chub don du gnyer ba na 
[\[169b.5\]]sbyin pa ni ci snyed cig stsal/_bsod nams ni ji snyed cig bgyis lags/_bcom ldan 'das kyis bka' stsal pa/_rgyal po chen po re zhig 'das pa'i bskal pa gzhan rnams lta zhog gi/_bskal pa bzang po 'di nyid la nga bla na med pa yang dag par rdzogs pa'i byang chub don du gnyer bas rnam 
[\[169b.6\]]grangs du mar sbyin pa btang ba dang /_bsod nams byas pa de dag legs par rab tu nyon la zung shig dang bshad do//_//bar sdom la/_nga las nu dang legs mthong che/_/dus dpog ku sha gdol ba dang /_/lha chen po dang mu khyud rgyal/_/me long gdong dang nor [{]bzangs [,]bzang [}]dang /_/thams 
[\[169b.7\]]cad sgrol dang 'dum byed do/_/rgyal po chen po sngon byung ba skye dgu rnams kyi tshe lo dpag tu med pa na rgyal po gso sbyong 'phags zhes bya ba byung bar gyur te/_de'i spyi bor sha rmen 'jam zhing shin tu 'jam pa zhig skyes pa dper na shing bal gyi 'da' ba 'am/_ras bal gyi 'da' ba lta bur gnod pa 
[\[170a\]]
[\[170a.1\]]cung zad kyang mi skyed do/_/de yongs su smin nas rdol ba las gzhon nu gzugs bzang po mdzes pa/_blta na sdug pa/_pags pa'i mdog gser 'dra ba/_mgo gdugs ltar 'dug pa/_lag pa ring ba/_dpral ba'i dbyes che ba/_smin ma 'jar ba/_sna'i gzangs mtho ba/_yan 
[\[170a.2\]]lag dang nying lag thams cad dang ldan pa/_skyes bu chen po'i mtshan sum bcu rtsa gnyis kyis kun nas brgyan pa'i lus dang ldan pa zhig byung ngo /_/byung ma thag tu btsun mo'i 'khor gyi nang du bkri ba dang /_rgyal po gso sbyong 'phags kyi btsun mo brgyad khris gzhon nu mthong nas nu ma rnams las 'o ma 
[\[170a.3\]]zags pa dang /_bud med re res kyang nga las nu nga las nu zhes smras pas de'i ming nga las nu nga las nu zhes bya bar gyur to/_/gzhan dag na re 'di spyi bo las skyes pas de'i phyir gzhon nu'i ming spyi bo skyes zhes bya'o zhes zer to/_/de na kha cig gis ni nga las nu zhes bya bar shes so/_/kha cig gis ni 
[\[170a.4\]]spyi bo skyes zhes bya bar shes so/_/gzhon nu nga las nu gzhon nu'i rtsed mos rtse ba la brgya byin drug shi 'phos pa lon no/_/rgyal tshab la gnas pa la brgya byin drug shi 'phos pa lon no/_/gzhon nu nga las nu yul zhig tu song ste/_de yul du phyin pa dang rgyal po gso sbyong 'phags na bar gyur nas de 
[\[170a.5\]]rtsa ba dang /_sdong bu dang /_lo ma dang /_me tog dang /_'bras bu'i sman gyis snyen bkur byas na yang phyir thu ba kho nar gyur nas des blon po rnams la bsgo ba/_shes ldan dag myur du gzhon nu la rgyal srid kyi dbang bskur bas dbang bskur cig_/lha bka' bzhin 'tshal zhes blon po rnams kyis pho nya bkug ste 
[\[170a.6\]]rgyal po gso sbyong 'phags bsnyung nas/_des gzhon nu spyan drongs la rgyal srid kyi dbang bskur ba nyams su myong bar gyis shig ces bka' stsal gyis/_gzhon nu myur du byon pa'i rigs so zhes spring ngo /_/de chas pa dang rgyal po gso sbyong 'phags shi'o/_/de nas blon po dag gis yang pho nya gzhan zhig 
[\[170a.7\]]gtong ba la gzhon nu khyod kyi yab ni nongs kyis/_tshur spyon rgyal srid bzhes shig ces spring ngo /_/gzhon nu nga las nus bsams pa/_gal te bdag gi yab nongs na/_der song yang ci phan snyam du bsams nas de nyid na 'dug go/_/blon po rnams yang 'dus nas blon po zhig pho nyar btang 
[\[170b\]]
[\[170b.1\]]ba dang der song nas smras pa/_gzhon nu rgyal srid bzhes shig_/des smras pa/_gal te kho bos chos dang mthun pas rgyal srid 'thob par 'gyur na rgyal srid kyi dbang bskur ba 'di nyid du 'ong bar 'gyur ro/_/blon po rnams kyis spring ba/_lha rgyal srid kyi dbang bskur ba la ni mang 
[\[170b.2\]]du 'tshal te/_rin po che'i gcal dang /_seng ge'i khri dang /_gdugs dang /_cod pan dang /_dpung rgyan gyis pho brang gi nang du rgyal srid kyi dbang bskur bar bgyi 'tshal bas de lta bas na gzhon nu 'di nyid du byon pa'i rigs so/_/des smras pa/_ngas chos dang mthun par rgyal srid 
[\[170b.3\]]'thob pa lta na thams cad 'di nyid du 'ong bar 'gyur ro/_/gzhon nu nga las nu'i mdun nas 'gro ba gnod sbyin lha gnas zhes bya ba des rin po che'i gcal dang /_seng ge'i khri de nyid du blangs so/_/pho brang na gnas pa rnams kyis kyang gdugs dang /_cod pan dang /_dpung rgyan khyer 
[\[170b.4\]]nas rang de nyid du lhags te/_pho brang 'khor ba rang lhags pas gnas de'i ming gnas bcas gnas bcas zhes bya bar grags so/_/phyis blon po de rnams dang /_khrom gyi ru pa dang /_grong mi dang /_yul mi rnams kyis ni dbang bskur ba khyer te dong nas de rnams kyis smras pa/_lha 
[\[170b.5\]]dbang bskur ba bzhes su gsol/_des smras pa/_nga mi rnams kyis cod pan bcing ngam/_gal te chos kyi rgyal srid 'thob na mi ma yin pa rnams kyis cod pan 'ching grang /_ji tsam na de mi ma yin pa rnams kyis cod pan bcings pa dang /_de'i rin po che sna bdun byung ba 'di lta ste/_'khor lo rin 
[\[170b.6\]]po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che nyid do/_/de la bu dpa' ba rtul phod pa/_yan lag mchog gi gzugs dang ldan pa/_pha rol gyi sde rab tu 'joms par byed pa stong yang 
[\[170b.7\]]tshang bar byung ngo /_/yangs pa can gyi nyen kor na nags tshal stug po dag dga' dga' ltar 'dug pa zhig yod pa de na drang srong mngon par shes pa lnga dang ldan pa lnga brgya bsam gtan byed do/_/nags tshal stug po de na yang bya gar rab tu mang po dag cig kyang gnas so/_/bsam gtan gyi tsher ma ni 
[\[171a\]]
[\[171a.1\]]sgra yin pas bya gar rnams lding zhing skad 'byin par byed pa dang /_de nas drang srong rang bzhin ngan zhes bya ba zhig yod pa de 'khrugs nas des bya gar rnams la 'dab gshog rnams lhags par shog shig ces dmod pa bor ro/_/de rnams drang srong 'khrugs pas 'dab gshog 
[\[171a.2\]]rnams lhags par gyur to/_/de nas de rnams rkang pas 'gro bar brtsams pa dang /_rgyal po de yang ljongs rgyur song bas bya gar rnams rkang pas 'gro ba mthong ngo /_/de nas des blon po rnams la dris pa ci'i phyir bya gar 'di rnams rkang pas 'gro bar gyur/_blon po rnams kyis smras pa/_lha 
[\[171a.3\]]bsam gtan gyi tsher ma ni sgra lags pas drang srong 'khrugs pa dag gis 'di rnams la dmod pa bor ba dang /_de nas drang srong 'khrugs pas 'di rnams kyi 'dab gshog rnams lhags par gyur to/_/de nas rgyal pos smras pa/_gang dag sems can rnams la snying brtse ba med pa'i drang srong 'di lta bu 
[\[171a.4\]]yang yod pa lta zhes smras nas/_shes ldan dag deng la drang srong rnams la khyed cag nga'i yul na ma 'dug shig ces sgo shig ces smras so/_/de nas blon po rnams drang srong gi thad du dong nas bsgo ba/_rgyal po'i zhal nas khyed cag nga'i yul na ma 'dug shig ces bka' stsal to/_/drang srong rnams kyis 
[\[171a.5\]]bsams pa/_rgyal po 'di ni gling bzhi la dbang ba yin pas ri rab kyi bang rim du 'gro'o snyam nas/_de rnams der dong ste gnas so/_/rgyal po nga las nu'i mi rnams ni sems par byed pa dang /_'jal bar byed pa dang /_nye bar rtog par byed pa yin te/_de dag gis bsams shing nye bar brtags nas 
[\[171a.6\]]bzo'i gnas dang las kyi gnas tha dad pa rnams bya bar brtson pas de rnams sems par byed pa dang /_'jal bar byed pa dang /_nye bar rtog par byed pa yin pa'i phyir ming shed las skyes shed las skyes zhes bya bar grags so/_/de rnams kyis zhing las dag bya bar brtsams pa dang /_rgyal po ljongs 
[\[171a.7\]]rgyur song bas mi de rnams zhing las dag byed par mthong nas des blon po rnams la smras pa/_mi 'di rnams ci zhig byed/_blon po rnams kyis smras pa/_lha sman du 'gyur bar bgyi ba'i slad du lo thog la sogs pa skrun pa lags so/_/rgyal pos smras pa/_ci bdag gi rgyal srid kyi mi rnams zhing las 
[\[171b\]]
[\[171b.1\]]byed dam/_de nas des smras pa/_lhas sa bon gyi rigs nyi shu rtsa bdun gyi char phob shig ces byas pa dang /_rgyal po nga las nus sems bskyed ma thag tu lhas sa bon gyi rigs nyi shu rtsa bdun gyi char phab bo/_/rgyal po nga las nus yul mi rnams la dris pa/_'di 
[\[171b.2\]]dag su'i bsod nams kyis byung /_de rnams kyis smras pa/_lha'i yang lags/_bdag cag gi yang lags so/_/yang mi de rnams ras bal gyi zhing rmo bar brtsams pa dang /_yang rgyal po nga las nu ljongs rgyur song bas mthong nas/_des blon po rnams la smras pa/_mi 'di 
[\[171b.3\]]rnams ci zhig byed/_blon po rnams kyis smras pa/_lha mi 'di rnams ni ras bal gyi zhing rmed lags so/_/rgyal pos smras pa/_ci zhig tu dgos/_de rnams kyis smras pa/_lha gos bgyi ba'i slad du'o/_/de nas rgyal po nga las nus smras pa/_ci nga'i rgyal srid kyi mi rnams ras bal 
[\[171b.4\]]gyi zhing rmed dam/_lhas ras bal kho na'i char phob cig ces byas pa dang /_rgyal po nga las nus sems bskyed ma thag tu lhas ras bal kho na'i char phab bo/_/rgyal pos yul mi rnams la dris pa/_'di dag su'i bsod nams kyis byung /_de rnams kyis smras pa/_lha'i yang 
[\[171b.5\]]lags/_bdag cag gi yang lags so/_/yang mi de rnams ras bal de rnams 'khal bar brtsams pa dang /_rgyal pos smras pa/_mi 'di dag ci zhig byed/_blon po rnams kyis smras pa/_lha skud pa 'tshal ba'i slad du ras bal de 'khal lags so/_/rgyal pos smras pa/_
[\[171b.6\]]ci nga'i rgyal srid kyi mi rnams ras skud 'khal lam/_lhas ras skud kyi char kho na phob shig ces byas pa dang /_rgyal po nga las nus sems bskyed ma thag tu lhas ras skud kho na'i char phab bo/_/rgyal po des smras pa/_'di dag su'i bsod nams kyis byung /_de rnams kyis smras pa/_lha'i 
[\[171b.7\]]yang lags/_bdag cag gi yang lags so/_/de nas rim gyis ras 'thag par brtsams pa dang /_rgyal pos smras pa/_'di dag ci zhig byed/_de rnams kyis smras pa/_lha gos su bgyi ba'i slad du ras 'thag lags so/_/rgyal pos bsams pa/_da ci nga'i rgyal srid kyi mi rnams ras 'thag 
[\[172a\]]
[\[172a.1\]]gam snyam nas/_lhas ras nyid kyi char phob shig ces byas pa dang /_rgyal po nga las nus sems bskyed ma thag tu lhas ras nyid kyi char phab bo/_/rgyal pos dris pa 'di dag su'i bsod nams kyis byung /_de rnams kyis smras pa/_lha'i yang lags/_bdag cag gi yang 
[\[172a.2\]]lags so/_/rgyal pos bsams pa/_mi 'di rnams ni bdag gi bsod nams dag gi mthu rab tu mi shes te/_bdag la 'dzam bu'i gling 'byor pa dang /_rgyas pa dang /_bde ba dang /_lo legs pa/_skye bo dang mi mang pos gang ba yang yod/_bdag la rin po che sna bdun 'di lta ste/_'khor lo rin po che 
[\[172a.3\]]dang /_glang po rin po che dang /_rta rin po che dang /_nor bu rin po che dang /_btsun mo rin po che dang /_khyim bdag rin po che dang /_bdun pa blon po rin po che yang yod/_bdag la bu dpa' ba rtul phod pa/_yan lag mchog gi gzugs dang ldan pa/_pha rol gyi sde rab tu 'joms par byed pa stong yang tshang bar 
[\[172a.4\]]yod kyis/_kye ma bdag gi pho brang gi nang du rin po che'i char 'bab cing de las phyi rol du ni kAr ShA pa Na 'ga' yang mi 'bab par gyur cig snyam pa dang /_rgyal po nga las nus sems bskyed ma thag tu pho brang gi nang du zhag bdun du rin po che'i char bab la/_phyi rol du ni kAr ShA pa Na 'ga' yang ma bab ste/_
[\[172a.5\]]ji ltar mthu chen po/_rdzu 'phrul chen po bsod nams byas pa/_dge ba byas pa rang gi bsod nams kyi 'bras bu so sor nyams su myong ba bzhin no/_/rgyal pos smras pa/_'di dag su'i bsod nams kyis byung /_de rnams kyis smras pa/_lha'i lags so/_/rgyal pos smras pa/_shes ldan dag khyed kyis nyes te/_
[\[172a.6\]]gal te khyed kyis lha'i bsod nams kyis lags so zhes smras pa dang /_ngas 'dzam bu'i gling mtha' dag tu rin po che'i char phab par 'gyur ba zhig_/'on kyang khyed las rin po che su 'dod pa des rin po che ci 'dod pa dag long shig_/de nas rgyal po nga las nu de rgyal srid chen po'i dbang byed du 'jug pa la 
[\[172a.7\]]brgya byin drug shi 'phos pa lon no/_/nga las nu'i mdun nas 'gro ba gnod sbyin lha gnas zhes bya ba de la rgyal pos smras pa/_gang ngas bka' stsal dgos pa bka' 'og tu ma chud pa'i gling gzhan 'ga' lta yod dam/_lha gnas kyis smras pa/_lha shar gyi lus 'phags zhes bgyi ba'i gling 
[\[172b\]]
[\[172b.1\]]'byor pa dang /_rgyas pa dang /_bde ba dang /_lo legs pa/_skye bo dang mi mang pos gang ba mchis kyis/_lha der gshegs te bka' stsal du gsol/_de nas rgyal po nga las nu 'di snyam du sems te/_bdag la 'dzam bu'i gling 'byor pa dang /_rgyas pa dang /_bde ba dang /_lo legs pa/_
[\[172b.2\]]skye bo dang mi mang pos gang ba yang yod/_bdag la rin po che sna bdun 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che yang yod/_bdag la bu dpa' ba/_
[\[172b.3\]]rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa stong yang tshang /_bdag gi pho brang gi nang du yang rin po che'i char zhag bdun du bab na/_shar gyi lus 'phags zhes bya ba'i gling zhig yod ces grag gis/_ma la bdag der yang song la rjes su bstan par 
[\[172b.4\]]bya'o snyam pa dang /_sems bskyed ma thag tu rgyal po nga las nu dpung gi tshogs bye ba brgyad 'bum dang thabs cig tu bu stong gis yongs su bskor nas mdun nas 'gro ba rin po che sna bdun dang nam mkha' la 'phags te/_rgyal po nga las nu shar gyi lus 'phags kyi gling du chas nas rgyal po nga 
[\[172b.5\]]las nu shar gyi lus 'phags kyi gling du gnas te/_rgyal po nga las nus ji ltar sems can bsod nams byas pa/_dge ba byas pa/_mthu chen po/_rdzu 'phrul chen pos rang gi bsod nams kyi 'bras bu nyams su myong ba ltar shar gyi lus 'phags kyi gling du lo mang po dang /_
[\[172b.6\]]lo brgya phrag mang po dang /_lo stong phrag mang po dang /_lo brgya stong phrag mang por rjes su bstan par byas so/_/de shar gyi lus 'phags gling na rjes su ston pa la brgya byin drug shi 'phos pa lon no/_/yang rgyal po nga las nus gnod sbyin lha gnas la smras pa/_bka' 'og tu ma chud 
[\[172b.7\]]pa'i gling gzhan 'ga' lta yod dam/_lha gnas kyis smras pa/_lha nub kyi ba lang spyod ces bya ba'i gling 'byor pa dang /_rgyas pa dang /_bde ba dang /_lo legs pa dang /_skye bo dang mi mang pos gang ba mchis kyis lha der yang gshegs te rjes su bstan du gsol//_//
[\[173a\]]
[\[173a.1\]]'dul ba gzhi/_bam po bzhi bcu rtsa gcig pa/_de nas rgyal po nga las nu 'di snyam du sems te/_bdag la 'dzam bu'i gling 'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba yang yod/_bdag gi pho brang gi 
[\[173a.2\]]nang du yang rin po che'i char zhag bdun du bab/_bdag gis shar gyi lus 'phags kyi gling du yang phyin/_lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por bdag gis shar gyi lus 'phags kyi gling du rjes su bstan na/_nub kyi ba 
[\[173a.3\]]lang spyod ces bya ba'i gling zhig yod ces grag gis/_ma la bdag der yang song la rjes su bstan par bya'o snyam pa dang /_sems bskyed ma thag tu rgyal po nga las nu dpung gi tshogs bye ba brgyad 'bum dang thabs cig tu bu stong gis yongs su bskor nas mdun nas 'gro ba rin po che 
[\[173a.4\]]sna bdun dang steng gi nam mkha' la 'phags te/_rgyal po nga las nu nub kyi ba lang spyod kyi gling du chas nas rgyal po nga las nu nub kyi ba lang spyod kyi gling du gnas te/_rgyal po nga las nus ji ltar sems can bsod nams byas pa/_dge ba byas pa/_mthu chen po/_rdzu 'phrul 
[\[173a.5\]]chen pos rang gi bsod nams kyi 'bras bu nyams su myong ba ltar nub kyi ba lang spyod kyi gling du lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por rjes su bstan par byas so/_/de nub kyi ba lang spyod kyi gling na rjes su ston pa la brgya 
[\[173a.6\]]byin drug shi 'phos pa lon no/_/yang rgyal po nga las nus gnod sbyin lha gnas la smras pa/_bka' 'og tu ma chud pa'i gling gzhan 'ga' lta yod dam/_lha gnas kyis smras pa/_lha byang gi sgra mi snyan ces bgyi ba'i gling 'byor pa dang /_rgyas pa dang /_bde ba dang /_lo 
[\[173a.7\]]legs pa dang /_skye bo dang /_mi mang pos gang la/_gzhan yang mi de dag ni bdag gir bgyi ba ma mchis pa/_yongs su 'dzin pa ma mchis pa zhig mchis kyis/_kye ma lha der yang gshegs te/_nyid kyi dpung gi tshogs rnams la rjes su bstan du gsol/_de nas 
[\[173b\]]
[\[173b.1\]]rgyal po nga las nu 'di snyam du sems te/_bdag la 'dzam bu'i gling 'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba yang yod/_bdag gi pho brang gi nang du yang rin po che'i char zhag bdun du bab/_bdag shar [(]kyi [,]gyi [)]lus 
[\[173b.2\]]'phags kyi gling du song ste yang lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por bdag gis shar gyi lus 'phags kyi gling du rjes su bstan/_bdag nub kyi ba lang spyod kyi gling du yang song ste lo mang po dang /_lo brgya phrag mang po 
[\[173b.3\]]dang /_lo stong phrag mang po dang /_lo brgya stong phrag mang por bdag gis nub kyi ba lang spyod kyi gling du rjes su bstan na/_byang gi sgra mi snyan ces bya ba'i gling 'byor pa dang /_rgyas pa dang /_bde ba dang /_lo legs pa/_skye bo dang /_mi mang pos rab tu gang la/_
[\[173b.4\]]gzhan yang mi de dag ni bdag gir bya ba med pa/_yongs su 'dzin pa med pa zhig yod ces grag gis/_ma la bdag der yang song la rang gi dpung gi tshogs la rjes su bstan par bya'o snyam pa dang /_sems bskyed ma thag tu rgyal po nga las nu dpung gi tshogs bye ba 
[\[173b.5\]]brgyad 'bum dang thabs cig tu bu stong gis yongs su bskor nas mdun nas 'gro ba rin po che sna bdun dang nam mkha' la 'phags te chas pa dang /_rgyal po nga las nus ri rab kyi ngos logs nas sa phyogs dkar zhing dkar ba dag mthong ngo /_/mthong nas kyang gnod sbyin 
[\[173b.6\]]lha gnas la smras pa/_lha gnas sa phyogs dkar zhing dkar ba pha bi ci zhig yin/_lha de ni byang gi sgra mi snyan gyi mi rnams kyi ma rmos ma btab pa'i 'bras sA lu'i 'bru lags te/_'di ltar byang gi sgra mi snyan pa'i mi rnams ni ma rmos ma btab pa'i 'bras sA lu'i 'bru la 
[\[173b.7\]]longs spyod pa lags pas lha yang der yang gshegs nas ma rmos ma btab pa'i 'bras sA lu'i 'bru la longs spyod par 'gyur lags so/_/rgyal po nga las nus thos nas kyang blon po rnams la smras pa/_sna bo dag khyed kyis sa phyogs dkar zhing dkar ba dag mthong ngam/_lha 
[\[174a\]]
[\[174a.1\]]mthong lags so/_/sna bo dag de ni byang gi sgra mi snyan gyi mi rnams kyi ma rmos ma btab pa'i 'bras sA lu'i 'bru yin te/_'di ltar byang gi sgra mi snyan pa'i mi rnams ni ma rmos ma btab pa'i 'bras sA lu'i 'bru la longs spyod pa yin pas/_khyed cag kyang der song nas ma 
[\[174a.2\]]rmos ma btab pa'i 'bras sA lu'i 'bru la longs spyod par 'gyur ro/_/rgyal po nga las nu chas pa na ri rab kyi ngos logs na bkra zhing bkra ba'i ljon pa phreng ba bkod pa bzhin du gyur pa dag rgyang ring po kho na nas mthong ngo /_/mthong nas kyang yang gnod sbyin lha gnas la smras pa/_
[\[174a.3\]]lha gnas bkra zhing bkra ba'i ljon pa phreng ba bkod pa bzhin du gyur pa pha bi ci zhig yin/_lha de rnams ni byang gi sgra mi snyan gyi mi rnams kyi dpag bsam gyi shing lags te/_'di ltar byang gi sgra mi snyan gyi mi rnams ni dpag bsam gyi shing gi gos 'tshal lags so/_/rgyal 
[\[174a.4\]]po nga las nus thos nas kyang blon po rnams la smras pa/_sna bo dag khyed kyis bkra zhing bkra ba'i ljon pa phreng ba bkod pa bzhin du gyur pa dag mthong ngam/_lha mthong lags so/_/sna bo dag de rnams ni byang gi sgra mi snyan gyi mi rnams kyi dpag bsam gyi gos kyi shing 
[\[174a.5\]]yin te/_'di ltar byang gi sgra mi snyan gyi mi rnams ni dpag bsam gyi shing gi gos gyon pa yin gyis/_khyed kyang der son nas dpag bsam gyi shing gi gos gyon par 'gyur ro/_/rgyal po nga las nu byang gi sgra mi snyan du song ste/_rgyal po nga las nu byang gi sgra mi snyan du 
[\[174a.6\]]'dug nas/_rgyal po nga las nus ji ltar sems can bsod nams byas pa/_dge ba byas pa/_mthu chen po/_rdzu 'phrul chen pos rang gi bsod nams kyi 'bras bu myong ba ltar byang gi sgra mi snyan gyi gling du lo mang po dang /_lo brgya phrag mang po dang /_lo stong phrag 
[\[174a.7\]]mang po dang /_lo brgya stong phrag mang por rang gi dpung gi tshogs rnams la rjes su bstan to/_/de de na rang gi dpung gi tshogs la rjes su ston pa la brgya byin drug shi 'phos pa lon no/_/yang rgyal po nga las nus gnod sbyin lha gnas la smras pa/_bka' 'og tu ma chud pa'i 
[\[174b\]]
[\[174b.1\]]gling gzhan 'ga' lta yod dam/_lha ma mchis so/_/'on kyang lha sum bcu rtsa gsum pa'i lha tshe ring ba/_kha dog dang ldan pa/_bde ba mang zhing gzhal med khang mthon po na yun ring du gnas pa dag mchis kyis/_kye ma lha sum bcu rtsa gsum pa'i lha rnams la 
[\[174b.2\]]gzigs su bzhud cig_/de nas rgyal po nga las nu 'di snyam du sems te/_bdag la 'dzam bu'i gling 'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba yang yod/_bdag la rin po che sna bdun 'di lta ste/_'khor 
[\[174b.3\]]lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che yang yod/_bdag la bu dpa' ba/_rtul phod pa/_yan lag mchog gi gzugs dang ldan pa/_
[\[174b.4\]]pha rol gyi sde rab tu 'joms pa stong yang tshang /_bdag gi pho brang gi nang du yang rin po che'i char zhag bdun du phab/_bdag shar gyi lus 'phags kyi gling du yang song ste/_lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang 
[\[174b.5\]]por bdag gis shar gyi lus 'phags kyi gling du rjes su bstan/_bdag nub kyi ba lang spyod kyi gling du yang song ste lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por bdag gis nub kyi ba lang spyod kyi gling du rjes su bstan/_bdag 
[\[174b.6\]]byang gi sgra mi snyan gyi gling du yang song ste lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por bdag gis byang gi sgra mi snyan gyi gling du rang gi dpung gi tshogs la rjes su bstan na/_sum bcu rtsa gsum pa'i lha tshe ring ba/_
[\[174b.7\]]kha dog dang ldan pa/_bde ba mang zhing gzhal med khang mthon po na yun ring du gnas pa dag cig yod ces grag gis/_ma la bdag sum bcu rtsa gsum pa'i lha rnams blta ba'i phyir 'gro'o snyam pa dang /_sems bskyed ma thag tu rgyal po nga las nu dpung gi tshogs bye ba brgyad 
[\[175a\]]
[\[175a.1\]]'bum dang /_thabs cig tu bu stong gis yongs su bskor nas mdun nas 'gro ba rin po che sna bdun dang steng gi nam mkha' la 'phags te chas so/_/ri'i rgyal po ri rab ni gser gyi ri bo bdun gyis bskor ba yin pas/_de nas rgyal po nga las nu gser 
[\[175a.2\]]gyi ri bo mu khyud 'dzin la gnas te/_de de na rang gi dpung gi tshogs la rjes su ston pa la brgya byin drug shi 'phos pa lon no/_/ri bo mu khyud 'dzin nas gser gyi ri bo rnam par 'dud la 'dug ste/_de de na rang gi dpung gi tshogs la rjes su ston pa la brgya byin drug shi 'phos 
[\[175a.3\]]pa lon no/_/ri bo rnam par 'dud nas gser gyi ri bo rta rna la 'dug ste/_de de na rang gi dpung gi tshogs la rjes su ston pa la brgya byin drug shi 'phos pa lon no/_/ri bo rta rna nas gser gyi ri bo blta na sdug la 'dug ste/_de de na rang gi dpung gi tshogs la rjes su ston pa 
[\[175a.4\]]la brgya byin drug shi 'phos pa lon no/_/ri bo blta na sdug nas gser gyi ri bo seng ldeng can la 'dug ste/_de de na rang gi dpung gi tshogs la rjes su ston pa la brgya byin drug shi 'phos pa lon no/_/ri bo seng ldeng can nas gser gyi ri bo gshol mda' 'dzin la 'dug ste/_
[\[175a.5\]]de de na rang gi dpung gi tshogs la rjes su ston pa la brgya byin drug shi 'phos pa lon no/_/ri bo gshol mda' 'dzin nas gser gyi ri bo gnya' shing 'dzin la 'dug ste/_de de na rang gi dpung gi tshogs la rjes su ston pa la brgya byin drug shi 'phos pa lon no//_//bar sdom la/_
[\[175a.6\]]mu khyud 'dzin dang rnam par 'dud/_/de bzhin ri bo rta rna dang /_/blta na sdug dang seng ldeng can/_/gshol mda' 'dzin dang gnya' shing 'dzin/_/ri bo gnya' shing 'dzin nas steng gi nam mkha' la 'phags te chas pa na ri rab kyi bang rim de la drang srong lnga brgya po de rnams gnas te/_de 
[\[175a.7\]]rnams kyis rgyal po de 'ong ba mthong nas de rnams kyis smras pa/_shes ldan dag rgyal po 'thab krol can 'di 'ong ngo /_/de na drang srong bzhin ngan zhes bya ba des skyor bar chu blugs te gtor bas dpung gi tshogs rnams thogs par gyur pa dang /_de'i mdun nas blon po rin po 
[\[175b\]]
[\[175b.1\]]che 'gro bas des drang srong de rnams la smras pa/_bram ze khro ba dor bar gyis/_/'di ni kun la 'grub pa yin/_/'di ni mi dbang nga las nu/_/bya gar de dag ma yin no/_/ji tsam na rgyal po nga las nu phyogs der phyin nas smras pa/_dpung gi tshogs 'di su zhig gis bkag_/
[\[175b.2\]]blon po rin po ches smras pa/_drang srong rnams kyis so/_/rgyal pos smras pa/_drang srong 'di rnams nang na ci zhig la dga'/_des smras pa/_lha ral pa la dga' lags so/_/rgyal pos smras pa/_'di rnams ral pa byi nas bdag gi mdun nas 'gro bar gyur cig ces byas 
[\[175b.3\]]pa dang /_de nas de rnams kyi ral pa byi nas lag na mda' gzhu thogs te mdun du brgyug par brtsams pa dang /_bud med rin po ches rgyal po la gsol pa/_lha drang srong 'di rnams ni dka' thub can lags na 'di dag ci bgyi thong lags/_rgyal pos btang ba dang /_de 
[\[175b.4\]]rnams kyis slar yang brtson 'grus la gnas nas mngon par shes pa lnga mngon sum du byas so/_/rgyal po nga las nu yang dpung gi tshogs dang nam mkha' la 'phags te chas so/_/ri rab ri'i rgyal po dpag tshad brgyad khri ni 'og tu gser gyi sa gzhi la thug par 'dug go/_/dpag 
[\[175b.5\]]tshad brgyad khri ni chu'i steng du byung ste/_de ltar dpag tshad 'bum drug khri yod do/_/de'i ngos re re la yang dpag tshad brgyad khri yod de/_de ni khor khor yug tu dpag tshad sum 'bum nyi khri yod do/_/rin po che sna bzhi'i rang bzhin bzang po mdzes pa/_blta na sdug pa yin no/_/
[\[175b.6\]]de'i steng na lha sum bcu rtsa gsum pa rnams gnas te/_sum bcu rtsa gsum pa'i lha rnams kyi srung ma lnga po chu la gnas pa'i klu rnams dang /_gnod sbyin lag na yol go thogs pa rnams dang /_phreng thogs rnams dang /_rtag tu myos rnams dang /_rgyal po chen po bzhi rnams 
[\[175b.7\]]bkod pa la/_chu na gnas pa rnams kyis rgyal po nga las nu'i dpung gi tshogs rnams bkag pa dang /_ji tsam na rgyal po nga las nu phyogs der phyin nas smras pa/_dpung gi tshogs 'di su zhig gis bkag_/de rnams kyis smras pa/_lha chab na gnas pa'i klu rnams kyis so/_/rgyal 
[\[176a\]]
[\[176a.1\]]pos smras pa/_bdag dud 'gro rnams dang g.yul 'gyed dam/_des smras pa/_chu la gnas pa'i klu 'di dag nyid bdag gi mdun nas 'gro bar gyur cig ces byas pa dang /_de rnams rgyal po nga las nu'i mdun nas 'gro bar chas so/_/ji tsam na klu de rnams rgyal po 
[\[176a.2\]]nga las nu'i mdun nas rgyug cing /_lha lag na yol go thogs kyi drung du phyin pa dang /_de rnams kyis de dag la dris pa/_shes ldan dag ci ste rgyug_/de rnams kyis smras pa/_'dir mi'i rgyal po 'ong ngo /_/de nas klu de rnams dang /_lha lag na yol go thogs rnams log 
[\[176a.3\]]nas yang dpung gi tshogs de thogs par byas so/_/ji tsam na rgyal po nga las nu 'ongs nas des smras pa/_dpung gi tshogs 'di su zhig gis bkag_/des smras pa/_lha lha lag na yol go thogs 'di rnams kyis dpung gi tshogs bkag lags so/_/rgyal po nga las nus smras pa/_
[\[176a.4\]]lha lag na yol go thogs 'di dag nyid bdag gi mdun nas 'gro bar gyur cig de nas de rnams mdun nas rab tu brgyugs te/_ji tsam na klu de rnams dang lhan cig lha phreng thogs rnams kyi drung du phyin pa dang /_de rnams kyis de dag la dris pa/_shes ldan dag ci ste rgyug de dag gis smras pa/_
[\[176a.5\]]mi'i rgyal po 'dir 'ong ngo /_/de nas lha dang /_klu de rnams yang log nas dpung gi tshogs thogs par byas pa dang /_rgyal po phyogs der phyin nas des smras pa/_dpung gi tshogs 'di su zhig gis bkag des smras pa/_lha lha phreng thogs rnams kyis so/_/rgyal pos smras 
[\[176a.6\]]pa/_lha phreng thogs 'di dag nyid bdag gi mdun nas 'gro bar gyur cig_/de nas de rnams mdun nas brgyug par brtsams so/_/de rnams kyis brgyugs nas lha rtag tu myos rnams kyi drung du phyin pa dang /_de rnams kyis de dag la dris pa/_shes ldan dag ci ste rgyug_/
[\[176a.7\]]de rnams kyis smras pa/_mi'i rgyal po 'dir 'ong ngo /_/de nas de rnams log nas yang dpung gi tshogs de thogs par byas pa dang /_rgyal po phyogs der phyin nas des smras pa/_dpung gi tshogs 'di su zhig gis bkag des smras pa/_lha lha rtag tu myos rnams kyis so/_/rgyal 
[\[176b\]]
[\[176b.1\]]pos smras pa/_lha rtag tu myos 'di dag nyid bdag gi mdun nas 'gro bar gyur cig_/de nas de rnams mdun nas brgyugs so/_/de rnams kyis brgyugs nas rgyal chen bzhi'i ris kyi lha rnams kyi drung du phyin pa dang /_de rnams kyis de dag la dris pa/_shes ldan dag ci ste 
[\[176b.2\]]rgyug_/mi'i rgyal po 'dir 'ong ngo /_/rgyal chen bzhi'i rnams kyis bsams pa/_sems can 'di ni bsod nams kyi mthu chen po dang ldan pa yin te de dgag par mi nus so snyam nas/_de nas rgyal chen bzhi'i ris kyi lha de rnams kyis sum bcu rtsa gsum pa'i lha rnams la 
[\[176b.3\]]'dir mi'i rgyal po nga las nu 'ong ngo zhes sbran to/_/sum bcu rtsa gsum pa'i lha rnams kyis bsams pa/_sems can 'di ni bsod nams kyi mthu chen po dang ldan pa yin pas de bzlog par mi bya'i mchod yon gyis bsu bar bya'o snyam nas/_de nas sum bcu rtsa gsum 
[\[176b.4\]]pa'i lha de rnams kyis mchod yon gyis bsu'o/_/rgyal po nga las nu ri rab kyi rtse la 'dzeg pa na tshal sngo zhing sngo ba'i phreng ba sprin spungs pa lta bu mthon po dag mthong ngo /_/mthong nas kyang gnod sbyin lha gnas la smras pa/_lha gnas tshal sngo zhing sngo ba'i phreng ba sprin spungs pa 
[\[176b.5\]]lta bu mthon po pha bi dag ci zhig yin/_lha de ni sum bcu rtsa gsum pa'i lha rnams kyi shing yongs 'dus brtol zhes bgyi ba lags te/_sum bcu rtsa gsum pa'i lha rnams dbyar zla ba bzhi lha'i 'dod pa'i yon tan lnga dang 'byor cing ldan par de na rtse bar bgyid/_dga' bar bgyid/_
[\[176b.6\]]dga' mgur spyod par bgyid do/_/lha yang der byon nas lha'i 'dod pa'i yon tan lnga dang 'byor cing ldan par rol bar mdzad/_dgyes par mdzad/_dgyes mgur spyad par mdzod cig rgyal po nga las nus thos nas kyang blon po rnams la smras pa/_sna bo dag khyed cag 
[\[176b.7\]]gis tshal sngo zhing sngo ba'i phreng ba sprin spungs pa lta bu mthon po dag mthong ngam/_lha mthong lags so/_/sna bo dag de ni sum bcu rtsa gsum pa'i lha rnams kyi shing yongs 'du sa brtol ces bya ba yin te/_sum bcu rtsa gsum pa'i lha rnams dbyar zla ba bzhi lha'i 'dod pa'i yon 
[\[177a\]]
[\[177a.1\]]tan lnga dang 'byor cing ldan par de na rtse bar byed/_dga' bar byed/_dga' mgur spyod par byed kyis/_sna bo dag khyed cag kyang der phyin nas 'dod pa'i yon tan lnga dang 'byor cing ldan par rtse bar gyis/_dga' bar gyis dga' mgur spyad par gyis shig_/
[\[177a.2\]]yang rgyal po nga las nus ri rab kyi rtse na dkar zhing dkar ba sprin spungs pa lta bu mthon po zhig mthong ngo /_/mthong nas kyang gnod sbyin lha gnas la smras pa/_lha gnas dkar zhing dkar ba sprin spungs pa lta bu mthon po pha bi ci zhig yin/_lha de ni sum bcu rtsa gsum 
[\[177a.3\]]pa'i lha rnams kyi 'dun sa chos bzang lags te/_sum bcu rtsa gsum pa'i lha rnams dang /_rgyal chen bzhi rnams der 'dus shing tshogs nas lha dang mi rnams kyi don sems par bgyid/_'jal bar bgyid/_nye bar rtog par bgyid de/_lha yang der bzhud par 
[\[177a.4\]]'gyur ro/_/rgyal po nga las nus thos nas blon po rnams la smras pa/_sna bo dag khyed cag gis dkar zhing dkar ba sprin spungs pa lta bu mthon po mthong ngam/_lha mthong lags so/_/sna bo dag de ni sum bcu rtsa gsum pa'i lha rnams kyi 'dun sa chos bzang zhes bya ba yin 
[\[177a.5\]]te/_sum bcu rtsa gsum pa'i lha rnams dang /_rgyal chen bzhi rnams der 'dus shing tshogs nas lha dang mi rnams kyi don sems par byed/_'jal bar byed/_nye bar rtog par byed de/_sna bo dag khyed cag kyang der 'gro bar 'gyur ro/_/sum bcu rtsa gsum 
[\[177a.6\]]pa'i lha rnams kyi grong khyer blta na sdug ces bya ba ni chu dang zheng du dpag tshad nyis stong lnga brgya yod de/_kho ra khor yug tu dpag tshad khri yod pa/_gser gyi ra ba rim pa bdun gyis yongs su bskor ba ste/_ra ba de rnams kyi 'phang du ni dpag tshad phyed dang gsum yod do/_/ra ba de 
[\[177a.7\]]rnams la cog rnam pa bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pa dag btags so/_/skar khung kha yar lta ba dang /_mar lta ba dag kyang btod do/_/grong khyer blta na sdug gi nang gi sa'i phyogs ni bzang po/_
[\[177b\]]
[\[177b.1\]]mdzes pa/_blta na sdug pa/_bkra ba shin tu bkra ba/_tshon brgya rtsa gcig gis bkra bar byas pa dper na ras bal gyi 'da' ba'am shing bal gyi 'da' ba lta bur 'jam pa/_shin du 'jam pa/_rkang pas mnan nems zhes byed la/_rkang pa bteg na bar zhes byed pa/_
[\[177b.2\]]lha'i me tog man dA ra'i phung po pus mo nub tsam bkram pa ste/_rlung langs pas me tog rnying pa rnams khyer la me tog sar pa rnams 'bab par byed do/_/blta na sdug gi grong khyer la sgo dgu brgya dgu bcu rtsa dgu yod de/_sgo re re na gnod sbyin gos sngon po can go cha bgos pa/_
[\[177b.3\]]mda' gzhu skyes skor thogs pa lnga brgya 'di ltar sum bcu rtsa gsum pa'i lha rnams bsrung ba dang /_bskyab pa dang /_mdzes par bya ba'i phyir gnas so/_/grong khyer blta na sdug gi srang gi srid du ni dpag tshad nyis stong lnga brgya yod la rgyar ni dpag tshad bcu gnyis yod de 
[\[177b.4\]]bzang po mdzes pa/_blta na sdug pa/_gser gyi bye mas bdal ba/_tsan dan gyi chus chag chag btab pa/_gser gyi dra bas bres pa/_de'i phyogs kun na rdzing bu rnam pa sna tshogs yod de/_rdzing bu de rnams pha gu rnam pa bzhi po gser las byas pa dang /_dngul las byas 
[\[177b.5\]]pa dang /_bai DUr+ya las byas pa dang /_shel las byas pas bskor to/_/rdzing bu de rnams kyi them skas rnam pa bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pa yin no/_/rdzing bu de rnams lan kan rnam pa 
[\[177b.6\]]bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pas bskor cing /_gser las byas pa'i lan kan gyi gzungs gzer dang /_gdang bu dang /_lan kan gyi rten ma dngul las byas pa dang /_dngul las byas pa'i lan 
[\[177b.7\]]kan gyi gzungs gzer dang /_gdang bu dang /_lan kan gyi rten ma gser las byas pa dang /_bai DUr+ya las byas pa'i lan kan gyi gzungs gzer dang /_gdang bu dang /_lan kan gyi rten ma shel las byas pa dang /_shel las byas pa'i lan kan gyi gzungs gzer dang /_gdang bu dang /_lan 
[\[178a\]]
[\[178a.1\]]kan gyi rten ma bai DUr+ya las byas pa yin no/_/rdzing bu de rnams chu sbrang rtsi ltar mngar zhing bsil bas gang la/_ut+pa la dang /_pad ma dang /_ku mu da dang /_pad ma dkar pos gang zhing chu la gnas pa'i bya rnam pa sna tshogs 'dod dgur sgyur ba'i gzugs 
[\[178a.2\]]can rnams kyis snyan cing 'jebs la yid du 'ong ba'i sgra skad 'byin par byed do/_/de'i phyogs kun na me tog gi shing dang /_'bras bu'i shing dang /_dbu rgyan skye ba dag shin du dbyibs legs shing legs par skyes pa ni dper na phreng ba mkhan nam phreng ba mkhan gyi slob ma mkhas 
[\[178a.3\]]pa zhig gis rna rgyan du bya ba'i phyir me tog gi phreng ba legs par brgyus pa bzhin no/_/thang la gnas pa'i bya rnam pa sna tshogs 'dod dgur sgyur ba'i gzugs can rnams kyang snyan cing 'jebs pa'i sgra skad 'byin to/_/grong khyer blta na sdug na dpag bsam gyi gos kyi shing 
[\[178a.4\]]ljon pa rnam pa bzhi po sngon po dang /_ser po dang dmar po dang /_dkar po rnams las dpag bsam gyi shing ljon pa las byung ba'i gos rnam pa bzhi po sngon po dang /_ser po dang /_dmar po dang /_dkar po rnams te/_lha'am lha'i bu mo dag ji lta bu 'dod pa sems bskyed ma 
[\[178a.5\]]thag tu de lta bu lag tu 'thob par 'gyur ro/_/rgyan gyi shing rnam pa bzhi po rnams las rgyan rnam pa bzhi po lag pa'i rgyan dang /_rkang pa'i rgyan dang /_smad kyi rgyan dang /_snang bar bya ba'i rgyan no/_/lha'i bu'am lha'i bu mo dag ji lta bu 'dod pa'i sems bskyed ma thag 
[\[178a.6\]]tu de lta bu lag tu 'thob par 'gyur ro/_/rol mo'i cha spyad rnam pa bzhi po pi bang dang /_gling bu dang /_pi bang rgyud gsum pa dang /_sgra snyan rnams las lha'am lha'i bu mos ji lta bu 'dod pa sems bskyed ma thag tu de lta bu lag tu 'thob par 'gyur ro/_/lha'i kha zas rnam 
[\[178a.7\]]pa bzhi po sngon po dang /_ser po dang /_dmar po dang /_dkar po rnams las lha'am lha'i bu mos ji lta bu 'dod pa sems bskyed ma thag tu de lta bu lag tu 'thob par 'gyur ro/_/khang pa dang /_khang pa rtseg ma dang /_bsil khang dang /_khyams dang /_skar khung dang /_mthongs khung 
[\[178b\]]
[\[178b.1\]]can bud med kyi tshogs rnams dang /_lha mo'i tshogs rnams 'du ba'i gnas dag yod de/_de na btung ba sbrang rtsi'i btung ba dang /_ma d+ha ba'i btung ba dang /_ka dam b+ha ra'i btung ba dang /_rol mo'i sgra skad rnams kyis sum bcu rtsa gsum pa'i lha rnams rtse bar byed/_dga' bar 
[\[178b.2\]]byed/_dga' mgur spyod par byed de/_rang gi bsod nams kyi 'bras bu nyams su myong bar byed do/_/sum bcu rtsa gsum pa'i lha rnams kyi lha'i 'dun sa chos bzang zhes bya ba srid du dpag tshad sum brgya/_rgyar dpag tshad sum brgya ste/_kho ra khor yug tu dpag tshad dgu brgya 
[\[178b.3\]]yod pa/_bzang po/_mdzes pa/_blta na sdug pa/_shel gyi rgyu las byung ba ste/_grong khyer de las dpag tshad phyed dang bzhi gyen du 'phags so/_/der sum bcu rtsa gsum pa'i lha rnams kyi stan bshams pa ni nye dbang po sum bcu rtsa gnyis dang /_sum bcu rtsa gsum pa'i 
[\[178b.4\]]lha rnams kyi dbang po brgya byin gyi stan dag so sor bshams so/_/rgyal po nga las nu'i stan ni stan de dag thams cad kyi mjug kho nar bshams so/_/de nas sum bcu rtsa gsum pa'i lha rnams mchod yon thogs te rgyal po nga las nu bsu'o/_/de na sems can bsod nams 
[\[178b.5\]]kyi rnam par smin pas dbang che bar grags pa gang yin pa de dag ni rim gyis nang du zhugs so/_/lhag ma rnams ni phyi rol na 'khod pa dang /_rgyal po nga las nus bsams pa/_stan bshams pa gang dag yin pa 'di rnams las stan tha ma gang yin pa 'di ni gdon mi za 
[\[178b.6\]]bar bdag gi stan yin no snyam nas/_de nas rgyal po nga las nu 'di snyam du kye ma'o lha rnams kyi dbang po brgya byin gyis stan phyed bdag la bstabs kyang ci ma rung snyam du bsams pa dang /_sems bskyed ma thag tu/_rgyal po chen po lha rnams kyi dbang po brgya byin gyis rgyal 
[\[178b.7\]]po nga las nu la stan phyed bstabs nas/_rgyal po nga las nu lha rnams kyi dbang po brgya byin gyi stan phyed la 'dug go/_/rgyal po chen po rgyal po nga las nu dang lha rnams kyi dbang po brgya byin stan gcig la 'dug pa na 'di lta ste srid du'am/_zheng du'am/_kha dog rgyas pa'am/_
[\[179a\]]
[\[179a.1\]]smra dngags la khyad par ram/_bsam pa'am/_tha dad du bya ba cung zad kyang med de/_gzhan du na lha rnams kyi dbang po brgya byin ni mig mi 'dzums so/_/rgyal po chen po rgyal po nga las nu sum bcu rtsa gsum pa'i lha rnams kyi nang na 'dug pa la brgya byin 
[\[179a.2\]]sum bcu rtsa drug shi 'phos pa lon no/_/yang de na lha rnams la lha dang lha ma yin g.yul 'gyed pa 'byung ste/_de la gal te lha ma yin rnams pham par gyur na ni lha ma yin de rnams grong khyer gyi sgo bcad nas ra ba'i kha bskor nas 'dug go/_/'on te lha rnams pham par gyur 
[\[179a.3\]]na ni lha de rnams kyang khang pa'i sgo rnams bcad nas ra ba'i kha bskor nas 'dug go/_/ji tsam na lha ma yin rnams dpung gi tshogs yan lag bzhi pa go bskon nas gcan rim pa lnga dral te lha rnams kyi dbang po brgya byin gyi drung du g.yul 'gyed du 'ongs pa dang /_gnod sbyin rnams 
[\[179a.4\]]kyis lha rnams kyi dbang po brgya byin la smras pa/_kau shi ka mkhyen par mdzod cig_/lha ma yin rnams kyis gcan rim pa lnga dral te nye bar mchis kyis/_khyod kyi bgyi ba dang bshams pa gang lags pa de mdzod cig_/de nas lha rnams kyi dbang po brgya byin dpung gi 
[\[179a.5\]]tshogs yan lag bzhi pa go bgos nas lha ma yin dang g.yul sprad pa'i phyir spags pa rgyal po nga las nus mthong nas smras pa/_bzhugs shig bdag nyid mchi'o/_/brgya byin gyis smras pa/_de bzhin mdzod cig_/de nas rgyal po nga las nu dpung gi tshogs bye 
[\[179a.6\]]ba brgyad 'bum dang steng gi nam mkha' la 'phags nas gzhu rgyud kyi sgra sbrengs so/_/lha ma yin rnams kyis de thos nas smras pa/_'di su'i gzhu rgyud kyi sgra yin/_de rnams kyis 'di ni rgyal po nga las nu'i gzhu rgyud kyi sgra yin no zhes thos so/_/thos nas ngo mtshar skyes par 
[\[179a.7\]]gyur to/_/ji tsam na rgyal po nga las nus spags pa dang /_chos nyid kyis lha rnams dang lha ma yin de rnams g.yul 'gyed pa'i shing rta dag nam mkha' la thad ka thad kar 'dug ste/_gang gi yang mthon dman med pa yin pa las rgyal po nga las nu'i ni lha ma yin thams cad kyi ltag 
[\[179b\]]
[\[179b.1\]]gi nam mkha' la 'phags nas 'dug go/_/lha ma yin de rnams kyis smras pa/_bdag cag gi ltag na nam mkha' la spags te 'dug pa 'di su zhig yin/_de rnams kyis 'di ni mi'i rgyal po nga las nu zhes bya ba yin no zhes thos so/_/thos nas de rnams kyis bsams pa/_gang 
[\[179b.2\]]gi shing rta bdag cag gi ltag tu nam mkha' las 'gro ba'i sems can 'di ni bsod nams kyi rnam par smin pas dbang che bar grags pa yin no snyam nas/_de rnams pham par gyur te 'jigs skrag cing bcom pas rgyab bstan nas lha ma yin rnams kyi gnas su zhugs so/_/rgyal po 
[\[179b.3\]]nga las nus smras pa/_gang rgyal/_blon po rnams kyis smras pa/_lha rgyal lags so/_/rgyal pos bsams pa/_sum bcu rtsa gsum pa'i lha rnams pas ni bdag lhag go snyam mo/_/de nas rgyal po nga las nu 'di snyam du sems te/_bdag la 'dzam bu'i gling 'byor pa dang /_
[\[179b.4\]]rgyas pa dang /_bde ba dang /_lo legs pa/_skye bo dang /_mi mang pos rab tu gang ba yang yod/_bdag la shar gyi lus 'phags dang /_nub kyi ba lang spyod dang /_byang gi sgra mi snyan gyi gling yang yod/_bdag la rin po che sna bdun 'di lta ste/_'khor lo rin po che dang /_glang po 
[\[179b.5\]]rin po che dang /_rta rin po che dang /_nor bu rin po che dang /_btsun mo rin po che dang /_khyim bdag rin po che dang /_bdun pa blon po rin po che yang yod/_bdag la bu dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms par byed pa 
[\[179b.6\]]stong yang tshang bar yod/_bdag gi pho brang gi nang du yang gser gyi char zhag bdun du bab/_bdag sum bcu rtsa gsum pa'i lha rnams kyi nang du yang phyin/_lha'i 'dun sa chos bzang du yang zhugs/_lha rnams kyi dbang po brgya byin gyis kyang bdag la stan phyed bstabs 
[\[179b.7\]]kyis kye ma'o bdag gis lha rnams kyi dbang po brgya byin gnas 'di nas phyung la/_bdag kho nas lha dang mi rnams kyi rgyal srid kyi dbang phyug la dbang bya'o snyam pa dang /_sems bskyed ma thag tu rgyal po chen po rgyal po nga las nu 'byor pa de las yongs su nyams te/_'dzam bu'i gling 
[\[180a\]]
[\[180a.1\]]du 'ongs nas nad tshabs po che zhig gis thebs te sdug bsngal mi bzad pa 'chi ba la thug pa myong ba dang /_de nas rgyal po nga las nu'i blon po dang /_rtsis pa dang /_rgyal srid 'bul ba'i sna chen po la gtogs pa dang /_gsang sngags kyis lhan cig 'tsho bar byed pa 
[\[180a.2\]]rnams rgyal po nga las nu gang na ba der song ste phyin pa dang /_rgyal po nga las nu la 'di skad ces smras so/_/lha 'das nas yul 'khor gyi mi slad ma rnams shes ldan dag rgyal po nga las nus nongs pa'i dus kyi tshe ci zhig gsungs zhes 'dri na/_de skad du 'dri ba de dag la bdag cag gis 
[\[180a.3\]]ji skad du lan gdab par bgyi/_sna bo dag nga 'das nas gal te khyed cag la skye bo phyi ma rnams nye bar 'ongs nas de skad du 'dri bar byed na/_'dri ba de dag la khyed kyis lan 'di skad ces thob shig_/shes ldan dag rgyal po nga las nu ni rin po che sna bdun dang yang ldan/_mi'i 'byor pa rnam 
[\[180a.4\]]bzhis gling bzhir rgyal srid kyi dbang phyug la yang dbang byed du bcug_/sum bcu rtsa gsum pa'i lha rnams kyi nang du yang song nas 'dod pa'i yon tan rnam pa lnga po dag gis ma ngoms bzhin du nongs so zer ro zhes gyis shig_/tshigs su bcad pa dag kyang smras pa/_kAr ShA pa Na'i char 
[\[180a.5\]]bab kyang /_/'dod pa dag la ngoms pa med/_/mkhas pas 'dod pa mnog chung zhing /_/sdug bsngal mang por shes nas ni/_/lha yi 'dod pa rnams la yang /_/dga' bar 'gyur ba med pa nyid/_/yang dag rdzogs pa'i sangs rgyas kyi/_/nyan thos sred pa zad la dga'/_/
[\[180a.6\]]gangs kyi ri dang mnyam pa yi/_/gser gyi ri bor gyur kyang ni/_/gcig gi nor du'ang des mi chog_/mkhas pas de ltar shes par bya/_/gang zhig gzhi 'dis sdug bsngal rtog pa de/_/'dod pa dag la gzhar yang ji ltar dga'/_/'jig rten nor dag zug rngur rtogs nas ni/_/
[\[180a.7\]]brtan pas de nyid gdul phyir bslab par bya/_/rgyal po chen po de lta bas na rnam grangs 'dis khyod kyis 'di ltar gang mi'i 'jig rten na 'dod pa'i yon tan lngas ngoms shing chog shes te 'chi bar 'gyur ba'i mi gang dag yin pa de dag ni nyung la/_mi'i 'jig rten na 'dod pa'i yon tan lngas 
[\[180b\]]
[\[180b.1\]]mi ngoms shing chog mi shes te 'chi bar 'gyur ba ni ches mang bar rig par bya'o/_/de nas rgyal po nga las nus gtan pa med pa'i mchod sbyin btang nas tshigs su bcad de smras pa/_/'jig rten pha rol ya nga zhing /_/tshe thung bar ni shes byas nas/_/bsod nams dag ni bya ba ste/_/bsod 
[\[180b.2\]]nams ma byas sdug bsngal 'gyur/_/de bas bsod nams 'dod pa yis/_/sbyin pa tshul bzhin btang byas na/_/'jig rten 'di dang pha rol du/_/sbyin pa byas pa dga' bar 'gyur/_/ji tsam na grong mi dang yul mi rnams kyis rgyal po nga las nu na ste shi la thug cing 'dug go zhes thos so/_/
[\[180b.3\]]thos nas kyang yang srog chags brgya stong phrag du ma dag rgyal po nga las nu blta ba'i phyir nye bar song ba dang /_rgyal pos skye bo'i tshogs rnams la 'dod pa rnams kyi nyes dmigs kyi gtam yang byas khyim na gnas pa'i nyes dmigs dang /_de bzhin du 'dod pa smad pa yang bshad de/_de 
[\[180b.4\]]thos nas srog chags brgya stong phrag du ma dag khyim gyi gnas spangs nas drang srong rnams kyi nang du rab tu byung ste/_nags tshal du 'dug nas tshangs pa'i gnas pa bzhi bsgoms pas 'dod pa rnams la 'dun pa spangs te/_de la mang du gnas pas tshangs pa'i 'jig rten du skal ba mnyam par 
[\[180b.5\]]skyes so/_/rgyal po chen po rgyal po nga las nus ji srid gzhon nu rtse ba'i sa na rtses pa dang /_ji srid rgyal tshab byas pa dang /_ji srid 'dzam bu'i gling du rgyal srid chen po byas pa dang /_ji srid shar gyi lus 'phags dang /_nub kyi ba lang spyod dang /_byang gi sgra mi snyan dang /_gser 
[\[180b.6\]]gyi ri bo bdun la gnas pa dang /_ji srid sum bcu rtsa gsum gyi lha rnams kyi gnas su song ste gnas pa de'i bar la brgya byin brgyad bcu rtsa bzhi shi 'phos pa lon no/_/rgyal po chen po lha rnams kyi dbang po brgya byin gyi tshe'i tshad ni mi rnams kyi lo brgya gang yin pa de ni sum bcu rtsa gsum pa'i 
[\[180b.7\]]lha rnams kyi nyin zhag gcig yin no/_/nyin zhag de sum bcu la zla ba gcig_/zla ba bcu gnyis la lo gcig tu brtsis pa'i lha rnams kyi lo stong ni sum bcu rtsa gsum pa'i lha rnams kyi tshe'i tshad yin te/_de la mi'i ltar bgrang na lo bye ba phrag gsum dang drug khri yod do/_/rgyal po chen 
[\[181a\]]
[\[181a.1\]]po gang gi tshe rgyal po nga las nus sum bcu rtsa gsum pa'i lha rnams kyi nang du song ste 'di skad ces/_kye ma'o bdag la lha rnams kyi dbang po brgya byin gyis stan phyed bstabs kyang ci ma rung snyam du sems bskyed pa de'i tshe de'i dus kyi brgya byin ni dge slong 'od srung yin no/_/gang 
[\[181a.2\]]gi tshe rgyal po nga las nus 'di lta bu'i sems bskyed de/_ma la bdag gis lha rnams kyi dbang po brgya byin gnas 'di nas phyung la/_bdag nyid lha dang mi rnams kyi rgyal srid kyi dbang phyug la dbang bya'o/_/snyam pa de'i tshe de'i dus kyi lha rnams kyi dbang po brgya byin ni yang dag par rdzogs 
[\[181a.3\]]pa'i sangs rgyas 'od srung yin te/_sems can shin tu dbang che bar grags pa la ngan sems bskyed pa des na 'byor pa de las nyams nas 'dzam bu'i gling du 'ongs te nad tshabs chen pos thebs shing 'chi ba la thug pa'i tshor ba mi bzad pa myong bar gyur to/_/rgyal po chen po ji snyam du 
[\[181a.4\]]sems/_de'i tshe de'i dus kyi rgyal po nga las nu gang yin pa de ni nga nyid yin te/_gang yang ngas sems can de snyed cig la phan pa byas na/_des bla na med pa'i ye shes ma thob bo/_/'on kyang de dag ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs 
[\[181a.5\]]tsam yin no/_/rgyal po the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa rgyal po nga las nus las ci zhig bgyis na las de'i rnam par smin pas sems bskyed ma thag tu dgung bdun du pho brang nang du gser gyi char bab lags/_rgyal 
[\[181a.6\]]po chen po sngon byung ba 'das pa'i dus na 'jig rten du ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi 
[\[181a.7\]]rnams kyi ston pa/_sangs rgyas bcom ldan 'das thams cad zil gnon ces bya ba byung ste/_de'i tshe tshong dpon gyi bu khyim phub nas ring po ma lon pa zhig gnas so/_/yul de na chos lugs kyis bag mar btang nas/_ring po ma lon par bag rdzongs btab ste/_khyim 
[\[181b\]]
[\[181b.1\]]thab la gtong ba'i bag ma gang yin pa de rin po che sna bzhi las byas pa'i me tog gis brgyan nas khyim thab la gtong la/_khyim thab des kyang de khrid nas rang gi khyim du 'gro bas tshong dpon gyi bu des rin po che sna bzhi las byas pa'i me tog thogs nas bzhon pa la zhon te rang gi khyim du chas so/_/
[\[181b.2\]]de chas pa las re zhig cig na lam na tshur yang dag par rdzogs pa'i sangs rgyas thams cad zil gnon ljongs rgyu zhing byon to/_/des de skyes bu chen po'i mtshan sum bcu rtsa gnyis kyis brgyan pa/_blta bas chog mi shes pa mthong nas shin du dad pa skyes so/_/de nas de dad pas brlan 
[\[181b.3\]]pa'i sems kyis bzhon pa las babs nas rin po che sna bzhi las byas pa'i me tog de rnams kyis yang dag par rdzogs pa'i sangs rgyas thams cad zil gnon la gtor to/_/yang dag par rdzogs pa'i sangs rgyas thams cad zil gnon gyis me tog de dag ji ltar shing rta'i 'phang lo tsam 
[\[181b.4\]]sha stag tu gyur nas/_gshegs na yang phyi bzhin 'ong zhing bzhugs na yang 'dug pa de lta bur byin gyis brlabs pa dang /_de dad pa skyes nas tshigs su bcad de smras pa/_sbyin pa chen por gyur pa 'di yis ni/_/'gro ba'i nang du rang byung sangs rgyas shog_/rgal nas sngon gyi rgyal bas 
[\[181b.5\]]ma bsgral ba'i/_/skye bo'i tshogs rnams bdag gis sgrol gyur cig_/drang srong che kun zil gnon bcom ldan la/_/nga yis gser gyi me tog bzang gtor nas/_/go 'phang mchog 'di 'dod nas de yi tshe/_/nga yis smon lam rgya chen btab pa yi/_/bsod nams de nyid kyi 
[\[181b.6\]]ni rnam smin gyis/_/legs mthong chen po de yi grong khyer yang /_/gser las byas pa dga' dga' ltar 'dug pa/_/pho brang rtswa can zhes ni bya bar gyur/_/rgyal po chen po ji snyam du sems/_de'i tshe de'i dus kyi tshong dpon gyi bu de ni nga nyid yin no/_/gang yang ngas yang dag par 
[\[181b.7\]]rdzogs pa'i sangs rgyas thams cad zil gnon la sems dad pa bskyed nas/_rin po che sna bzhi'i me tog gis gtor ba'i las de'i rnam par smin pas nga'i pho brang gi nang du zhag bdun du gser gyi char bab bo/_/btsun pa rgyal po nga las nus las ci zhig bgyis na las de'i rnam par 
[\[182a\]]
[\[182a.1\]]smin pas/_gling bzhi pa rnams su rgyal srid kyi dbang phyug la dbang bgyis pa nas sum bcu rtsa gsum pa'i lha rnams kyi bar du mchis lags/_rgyal po chen po sngon byung ba 'das pa'i dus na 'jig rten du yang dag par rdzogs pa'i sangs rgyas rig pa dang zhabs su ldan 
[\[182a.2\]]pa/_bde bar gshegs pa/_'jig rten mkhyen pa/_skyes bu gdul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rnam par gzigs zhes bya ba byung ste/_de ljongs rgyu zhing gshegs pa na rim gyis rgyal po'i pho brang gnyen ldan 
[\[182a.3\]]du byon to/_/de nas yang dag par rdzogs pa'i sangs rgyas rnam par gzigs snga dro sham thabs mnabs/_lhung bzed dang chos gos bsnams nas rgyal po'i pho brang gnyen ldan du bsod snyoms la zhugs so/_/de na 'bru 'tshong ba'i tshong pa zhig gis yang dag par rdzogs pa'i 
[\[182a.4\]]sangs rgyas rnam par gzigs de blta bas chog mi shes pa mthong nas lhag par dad pa skyes te/_de dad pa skyes nas sran mud ga la spar bas bcus te lhung bzed du blugs pa dang /_de las sran mud ga 'brum bu bzhi zhig lhung bzed du song ngo /_/'brum bu gcig ni lhung bzed kyi khar phog 
[\[182a.5\]]nas sa la lhung ngo /_/lhag ma rnams ni lhung bzed kyi nang du ma song ba nyid du sa la bo'o/_/de nas tshong pa de dad pa skyes nas smon lam btab pa/_sbyin pa chen por gyur pa 'di yis ni/_/'gro ba'i nang du rang byung sangs rgyas shog_/rgal nas sngon gyi rgyal bas ma bsgral ba'i/_/skye bo'i 
[\[182a.6\]]tshogs rnams bdag gis sgrol gyur cig_/ces btab bo//_//'dul ba gzhi/_bam po bzhi bcu rtsa gnyis pa/_rgyal po chen po ji snyam du sems/_de'i tshe de'i dus kyi 'bru 'tshong ba'i tshong pa gang yin pa de ni nga nyid yin te/_ngas de na gang yang dag par rdzogs pa'i sangs 
[\[182a.7\]]rgyas rnam par gzigs la dad pa skyes te/_sran mud ga la spar bas bcus nas lhung bzed du blugs pa dang /_de las sran mud ga 'brum bu bzhi zhig lhung bzed du song ngo /_/lhag ma rnams ni sa la bo'o/_/las de'i rnam par smin pas gling bzhi rnams su rgyal srid kyi dbang phyug 
[\[182b\]]
[\[182b.1\]]la dbang byas so/_/gang yang de na sran mud ga 'brum bu gcig gis lhung bzed kyi khar phog nas sa la lhung ba'i las kyi rnam par smin pas sum bcu rtsa gsum pa'i lha rnams kyi bar du son to/_/rgyal po chen po gal te sran mud ga lhung bzed du blugs pa sa la ma lhung na las de'i 
[\[182b.2\]]rnam par smin pas lha dang mi rnams kyi bar la rgyal srid kyi dbang phyug la dbang byed par 'gyur ro/_/de'i tshe de'i dus kyi 'bru 'tshong ba'i tshong pa gang yin pa de ni nga las nu de nyid yin no/_/de ltar na rgyal po chen po sangs rgyas bcom ldan 'das thugs rje chen po can la bya ba byas pa ni 'bras 
[\[182b.3\]]bu dang phan yon shin tu chen por 'gyur ro/_/rgyal po chen po de lta bas na 'di ltar sangs rgyas bcom ldan 'das la bya ba bya'o zhes bslab par bya'o/_/rgyal po chen po gzhan yang ngas bla na med par yang dag par rdzogs pa'i byang chub don du gnyer ba'i phyir sems can rnams la 
[\[182b.4\]]phan pa byas pa gang yin pa de nyon cig_/rgyal po chen po sngon byung ba rgyal po legs mthong chen po zhes bya ba 'khor los sgyur ba'i rgyal po mtha' bzhir rnam par rgyal ba chos kyi rgyal po chos dang ldan pa/_rin po che sna bdun dang /_mi rnams kyi 'byor pa bzhi dang ldan pa zhig byung 
[\[182b.5\]]ngo /_/rgyal po legs mthong chen po rin po che sna bdun po gang dag dang ldan zhe na/_'di lta ste 'khor lo rin po che dang /_glang po rin po che dang /_rta rin po che dang /_nor bu rin po che dang /_btsun mo rin po che dang /_khyim bdag rin po che dang /_bdun pa ni blon po rin po che yin 
[\[182b.6\]]no/_/rgyal po legs mthong chen po mi rnams kyi 'byor pa bzhi po gang dag dang ldan zhe na/_tshe ring zhing yun ring du gnas pa yin te/_de gzhon nu'i rtsed mos rtse ba la lo brgyad khri bzhi stong lon no/_/rgyal tshab byed pa la lo brgyad khri bzhi stong lon no/_/rgyal srid chen po byed pa la lo 
[\[182b.7\]]brgyad khri bzhi stong lon no/_/rgyal po'i drang srong gi tshangs par spyod pa la lo brgyad khri bzhi stong lon no/_/rgyal po legs mthong chen po tshe ring zhing yun ring du gnas pa gang yin pa 'di ni rgyal po legs mthong chen po'i 'byor pa zhes bya'o/_/gzhan yang rgyal po legs mthong chen po 
[\[183a\]]
[\[183a.1\]]ni gzugs bzang ba/_mdzes pa/_blta na sdug pa yin te/_mi'i kha dog las ni 'das la lha'i kha dog ni ma thob pa ste/_rgyal po legs mthong chen po gzugs bzang ba/_mdzes pa/_blta na sdug pa gang yin pa 'di ni rgyal po legs mthong chen po'i 'byor pa 
[\[183a.2\]]zhes bya'o/_/gzhan yang rgyal po legs mthong chen po ni gnod pa chung zhing nad med pa'i rang bzhin can yin te pho ba ha cang bsil ba ma yin zhing ha cang dro ba ma yin pa/_drod snyoms pa dang /_dus kun du bde ba dang /_gnod pa med pa dang ldan pas zos pa dang /_'thungs pa dang /_
[\[183a.3\]]'chos pa dang /_myangs pa rnams legs par bde bar 'ju bar 'gyur te/_rgyal po legs mthong chen po gnod pa chung zhing nad med pa'i rang bzhin can gang yin pa 'di ni rgyal po legs mthong chen po'i 'byor pa zhes bya'o/_/gzhan yang rgyal po legs mthong chen po ni grong mi 
[\[183a.4\]]dang yul mi rnams kyi snying du sdug cing yid du 'ong ba yin te/_dper na bu rnams la pha bzhin te/_rgyal po chen po dus gcig cig na rgyal po legs mthong chen po skyed mos tshal gyi gnas su song ba na shing rta sgyur ba la smras pa/_shing rta sgyur ba re zhig shing rta rim gyis dal bu dal bus sgyur 
[\[183a.5\]]cig_/ngas grong mi dang /_yul mi rnams la yun ring du blta'o/_/grong mi dang yul mi rnams kyis kyang shing rta sgyur ba la smras pa/_shing rta sgyur ba re zhig shing rta rim gyis dal bu dal bus sgyur cig dang /_bdag cag kyang lha la yun ring du blta'o/_/rgyal po legs mthong chen po 
[\[183a.6\]]grong mi dang yul mi pa rnams kyi snying du sdug cing yid du 'ong ba gang yin pa 'di ni rgyal po legs mthong chen po'i 'byor pa zhes bya'o/_/de nas dus gzhan zhig na grong mi dang yul mi rnams gser dang /_dngul dang /_nor bu rin po che dang /_la ba rin po che mang po dag thogs nas rgyal po 
[\[183a.7\]]legs mthong chen po gang na ba der dong ste phyin pa dang /_rgyal po legs mthong chen po la 'di skad ces smras so/_/lha'i slad du bdag cag gis gser dang /_dngul dang /_nor bu rin po che dang la ba rin po che mang po 'di dag 'tshal te mchis lags na/_lha thugs brtse ba'i slad 
[\[183b\]]
[\[183b.1\]]du 'di dag bzhes su gsol/_sna bo dag nga'i yul na 'di 'dra ba'i nor gyi rigs yod pas mi 'dod do zhes smras nas len du ma btub bo/_/grong mi dang yul mi rnams kyis lan gnyis lan gsum du rgyal po legs mthong chen po la 'di skad ces smras so/_/lha'i slad du bdag cag gis 
[\[183b.2\]]gser dang /_dngul dang /_nor bu rin po che dang /_la ba rin po che 'di dag 'tshal te mchis lags na/_lha thugs brtse ba'i slad du 'di dag bzhes su gsol/_rgyal po legs mthong chen pos kyang lan gnyis lan gsum du grong mi dang yul mi rnams la 'di skad ces smras so/_/sna bo 
[\[183b.3\]]dag nga'i yul na 'di 'dra ba'i nor gyi rigs yod pas mi 'dod do zhes smras nas len du ma btub bo/_/de nas grong mi dang yul mi rnams 'di snyam du sems te/_bdag cag gis lha'i phyir gser dang /_dngul dang /_nor bu rin po che dang /_la ba rin po che rab tu mang po sta gon byas la/_
[\[183b.4\]]de bdag cag gis blangs te slar so so'i gnas su 'dong ba ni bdag cag gi tshul ma yin pas/_ma la bdag cag gis rgyal po legs mthong chen po'i mdun du gser dang /_dngul gyi phung po cher spungs la/_mtha' gcig tu nor bu rin po che dang /_la ba rin po che bzhag nas/_'di dag 
[\[183b.5\]]ni lha khyod kyi dkor gyi rigs lags so zhes smras te mi lta bar 'dong ngo snyam nas/_de nas grong mi dang yul mi rnams kyis rgyal po legs mthong chen po'i mdun du rin po che dang /_gser phung po chen por spungs nas/_mtha' gcig tu nor bu rin po che dang /_la ba rin po che bzhag ste/_
[\[183b.6\]]'di dag ni lha khyod kyi dkor gyi rigs lags so zhes smras nas mi lta bar dong ngo /_/de nas rgyal po legs mthong chen po 'di snyam du sems te/_bdag gi nor gyi rigs ni chos bzhin gyis rnyed pa yin gyis chos ma yin pas ni ma yin pas ma la bdag gis chos dang mthun pa'i 
[\[183b.7\]]khang [{]bzangs [,]bzang [}]brtsig go snyam pa dang /_mtha'i rgyal phran brgyad khri bzhi stong gis rgyal po legs mthong chen po chos dang mthun pa'i khang [{]bzangs [,]bzang [}]brtsig par spro'o zhes thos so/_/thos nas kyang rgyal po legs mthong chen po gang na ba der dong ste phyin pa dang /_rgyal po 
[\[184a\]]
[\[184a.1\]]legs mthong chen po la 'di skad ces smras so/_/lha chos dang mthun pa'i khang [{]bzangs [,]bzang [}]rtsig pa la thugs kyi phrin las bskyung du gsol/_lha'i chos dang mthun pa'i khang [{]bzangs [,]bzang [}]bdag cag gis brtsig par bgyi'o/_/sna bo dag kho bo'i yul na 'di 'dra ba'i nor gyi 
[\[184a.2\]]rigs yod pas mi dgos so zhes smras nas ma gnang ngo /_/de nas khams kyi rgyal phran brgyad khri bzhi stong gis rgyal po legs mthong chen po'i rkang pa la gtugs nas kha cig gis ni gos kyi mtha' nas bzung /_kha cig gis ni rgyal po legs mthong chen po ga la ba de logs su thal mo sbyar ba 
[\[184a.3\]]btud nas rgyal po legs mthong chen po la 'di skad ces smras so/_/lha chos dang mthun pa'i khang [{]bzangs [,]bzang [}]rtsig pa la thugs kyi phrin las bskyung du gsol/_lha'i chos dang mthun pa'i khang [{]bzangs [,]bzang [}]bdag cag gis brtsig par bgyi'o/_/rgyal po legs mthong chen pos khams kyi 
[\[184a.4\]]rgyal phran brgyad khri bzhi stong la cang mi smra bas gnang ngo /_/de nas khams kyi rgyal phran brgyad khri bzhi stong gis rgyal po legs mthong chen po cang mi smra bas gnang bar rig nas rang rang gi gnas su dong ste gser dang /_dngul mang po dang /_rin po che'i ka ba re re khyer nas/_rgyal 
[\[184a.5\]]po legs mthong chen po gang na ba der dong ste phyin nas rgyal po legs mthong chen po la 'di skad ces smras so/_/lha'i chos dang mthun pa'i khang [{]bzangs [,]bzang [}]bdag cag gis gang du ji tsam zhig brtsig lags/_grong pa dag khyed kyis de'i phyir rtswa can gyi shar phyogs su chos dang mthun pa'i 
[\[184a.6\]]khang [{]bzangs [,]bzang [}]mchur dpag tshad gcig rgyar dpag tshad gcig pa zhig rtsigs shig_/de nas khams kyi rgyal phran brgyad khri bzhi stong gis rtswa can gyi shar phyogs su chos dang mthun pa'i khang [{]bzangs [,]bzang [}]rgyar dpag tshad gcig_/mchur dpag tshad gcig pa zhig brtsigs te/_chos 
[\[184a.7\]]dang mthun pa'i khang [{]bzangs kyi [,]bzang gi [}]ka rten gyi gzhi rnam pa bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pa bres so/_/chos dang mthun pa'i khang [{]bzangs [,]bzang [}]la ka ba rnam pa bzhi po gser las byas pa dang /_zhes bya 
[\[184b\]]
[\[184b.1\]]ba nas shel las byas pa'i bar dag btsugs so/_/gser las byas pa'i ka ba'i ka rten dang /_ka zhu dang /_bre phul dang /_gdung ni dngul las byas so/_/dngul las byas pa'i ni gser las byas so/_/bai DUr+ya las byas pa'i ni shel las byas so/_/shel las 
[\[184b.2\]]byas pa'i ka ba'i ka rten dang /_ka zhu dang /_bre phul dang /_gdung ni bai DUr+ya las byas so/_/chos dang mthun pa'i khang [{]bzangs [,]bzang [}]la phyi tshe rnam pa bzhi po gser las byas pa nas shel las byas pa'i bar dag bres so/_/chos dang mthun pa'i khang [{]bzangs [,]bzang [}]la phyam rnam pa bzhi po gser las 
[\[184b.3\]]byas pa nas shel las byas pa'i bar bkye'o/_/chos dang mthun pa'i khang [{]bzangs [,]bzang [}]la gdung [{]rings [,]ring [}]rnam pa bzhi po gser las byas pa nas shel las byas pa'i bar bres so/_/chos dang mthun pa'i khang [{]bzangs [,]bzang [}]la ba gam rnam pa bzhi po gser las byas pa nas shel las byas pa'i bar btags so/_/chos 
[\[184b.4\]]dang mthun pa'i khang [{]bzangs [,]bzang [}]la spang leb rnam pa bzhi po gser las byas pa nas shel las byas pa'i bar gyis g.yogs so/_/chos dang mthun pa'i khang [{]bzangs [,]bzang [}]la them skas rnam pa bzhi po gser las byas pa nas/_shel las byas pa'i bar brtsigs so/_/chos dang mthun pa'i 
[\[184b.5\]]khang [{]bzangs [,]bzang [}]la lan kan rnam pa bzhi po gser las byas pa nas shel las byas pa'i bar gyis bskor to/_/gser las byas pa'i lan kan gyi gzungs gzer dang /_gdang bu dang /_lan kan gyi rten ma ni dngul las byas so/_/dngul las byas pa'i ni gzungs gzer dang /_gdang bu dang /_
[\[184b.6\]]lan kan gyi rten ma gser las byas so/_/shel las byas pa'i ni gzungs gzer dang /_gdang bu dang /_lan kan gyi rten ma bai DUr+ya las byas so/_/yang chos dang mthun pa'i khang [{]bzangs [,]bzang [}]la khang pa rtseg ma brgyad khri bzhi stong brtsigs te/_khang pa rtseg ma rnam pa bzhi po gser las 
[\[184b.7\]]byas pa nas shel las byas pa'i bar rnams la/_gser las byas pa'i khang pa rtseg mar ni dngul las byas pa'i khri lhas ma can 'go na ka'i ras kyi gding ba can dang /_stan nang tshangs can gyi gding ba can dang /_za 'ug gi gding ba can dang /_ar mo nig gi gding ba can dang /_
[\[185a\]]
[\[185a.1\]]ka ling ka'i ras phran gyi gding ba can steng g.yogs dang bcas pa phyogs gnyis su sngas dmar po bcug pa'i bar dag bshams so/_/dngul las byas pa la ni gser las byas pa'o/_/bai DUr+ya las byas pa la ni shel las byas pa'o/_/shel las byas pa la ni bai DUr+ya 
[\[185a.2\]]las byas pa'i khri lhas ma can nas phyogs gnyis su sngas dmar po btsugs pa'i bar dag bshams so/_/gser las byas pa'i khang pa rtseg ma'i mdun du ni dngul las byas pa'i shing ta la lo ma dang /_me tog dang /_'bras bu gser las byas pa sbrengs so/_/dngul las byas pa'i mdun 
[\[185a.3\]]du ni gser las byas pa'o/_/bai DUr+ya las byas pa'i mdun du ni shel las byas pa'o/_/shel las byas pa'i mdun du ni bai DUr+ya las byas pa lo ma dang /_me tog dang /_'bras bu shel las byas pa sbrengs so/_/shing ta la de rnams rlung gis bskyod pa na 'di lta bu'i sgra yid du 'ong ba 'byung 
[\[185a.4\]]ste/_dper na skyes bu mkhas pas sil snyan yan lag lnga dang ldan pa yang dag par legs par bsgrags pa bzhin no/_/chos dang mthun pa'i khang [{]bzangs [,]bzang [}]la gser gyi bye ma bdal cing tsan dan gyi chus chag chag btab la/_gser gyi dra ba dang gser gyi dril bu g.yer ka brgyus pas 
[\[185a.5\]]btags so/_/de nas khams kyi rgyal phran brgyad khri bzhi stong gis chos dang mthun pa'i khang [{]bzangs kyi [,]bzang gi [}]bya ba thams cad zin par rig nas/_chos dang mthun pa'i khang [{]bzangs kyi [,]bzang gi [}]mdun du chos dang mthun pa'i rdzing mchur dpag tshad gcig rgyar dpag tshad gcig pa zhig brkos te chos 
[\[185a.6\]]dang mthun pa'i rdzing bu pha gu rnam pa bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pas brtsigs so/_/chos dang mthun pa'i rdzing la them skas rnam pa bzhi po gser las byas pa nas shel las byas pa'i bar gyis brtsigs 
[\[185a.7\]]so/_/chos dang mthun pa'i rdzing la lan kan rnam pa bzhi po gser las byas pa'i nas shel las byas pa'i bar gyis bskor te/_gser las byas pa'i lan kan gyi gzungs gzer dang /_gdang bu dang /_lan kan gyi rten ma dngul las byas so/_/dngul las byas pa'i ni gser las 
[\[185b\]]
[\[185b.1\]]byas so/_/bai DUr+ya las byas pa'i ni shel las byas so/_/shel las byas pa'i gzungs gzer dang /_gdang bu dang /_lan kan gyi rten ma baiDUr+ya las byas so/_/chos dang mthun pa'i rdzing bu chu nas skyes pa'i me tog rnam pa sna tshogs 'di lta ste/_ut+pa la dang /_pad ma dang /_ku mu 
[\[185b.2\]]da dang /_pad ma dkar po dang /_dri zhim pa dang /_dri ngad 'jam pa dang /_dus tshigs thams cad pa dang /_dus thams cad pa'i me tog skye bo thams cad la dgag pa med pa bskyed do/_/chos dang mthun pa'i rdzing gi 'gram gnyis su thang la skye ba'i me tog rnam pa sna tshogs 'di lta ste/_a 
[\[185b.3\]]ti mug ta ka dang /_tsam pa ka dang /_pa ta la dang /_pa ri ka sha dang /_ma li ka dang /_na bam li ka dang /_yid du 'ong dang /_yu ti ka dang /_d+hA nu ska ri dang /_dus tshigs thams cad pa dang /_dus thams cad pa'i me tog skye bo thams cad la dgag pa med pa dag bskyed do/_/chos 
[\[185b.4\]]dang mthun pa'i rdzing du gser gyi gcal bkram zhing tsan dan gyi chus bkang la gser gyi dra ba dang /_gser gyi dril bu g.yer ka brgyus pas bres so/_/de nas khams kyi rgyal phran brgyad khri bzhi stong gis chos dang mthun pa'i rdzing gi bya ba thams cad zin par rig nas/_chos dang mthun pa'i 
[\[185b.5\]]rdzing gi mdun du chos dang mthun pa'i shing ta la'i tshal mchur dpag tshad gcig rgyar dpag tshad gcig pa zhig btsugs te/_chos dang mthun pa'i shing ta la'i tshal du ta la rnam pa bzhi po gser las byas pa nas shel las byas pa'i bar btsugs pa la/_gser las byas pa'i lo ma dang /_me tog 
[\[185b.6\]]dang /_'bras bu dngul las byas pa btsugs so/_/dngul las byas pa'i ni gser las byas so/_/gser las byas pa'i ni bai DUr+ya las byas so/_/bai DUr+ya las byas pa'i lo ma dang /_me tog dang /_'bras bu shel las byas pa btsugs so/_/yang shing ta la'i tshal de rnams 
[\[185b.7\]]rlung gis bskyod pa na 'di lta bu'i sgra yid du 'ong ba 'byung bar 'gyur te/_dper na skyes bu mkhas pas sil snyan yan lag lnga dang ldan pa yang dag par legs par bsgrags pa bzhin no/_/chos dang mthun pa'i shing ta la'i tshal la lan kan rnam pa bzhi po gser las byas pa dang /_dngul 
[\[186a\]]
[\[186a.1\]]las byas pa dang /_rin po che las byas pa dang /_shel las byas pas bskor te/_gser las byas pa'i lan kan gyi gzungs gzer dang /_gdang bu dang /_lan kan gyi rten ma ni dngul las byas pas bskor to zhes bya ba'i bar gong ma bzhin no/_/chos dang 
[\[186a.2\]]mthun pa'i shing ta la'i tshal na gser gyi gcal bkram zhing tsan dan gyi chus chag chag btab la/_gser gyi dra ba gser gyi dril bu g.yer ka brgyus pa bres so/_/de nas khams kyi rgyal phran brgyad khri bzhi stong gis chos dang mthun pa'i khang [{]bzangs [,]bzang [}]dang /_chos dang mthun pa'i rdzing dang /_
[\[186a.3\]]chos dang mthun pa'i shing ta la'i tshal gyi bya ba thams cad zin par rig nas rgyal po legs mthong chen po gang na ba der dong ste lhags pa dang /_rgyal po legs mthong chen po la 'di skad ces smras so/_/lha'i chos dang mthun pa'i khang [{]bzangs [,]bzang [}]dang /_chos dang mthun pa'i rdzing dang chos 
[\[186a.4\]]dang mthun pa'i shing ta la'i tshal yang bgyis lags te/_lha da ni de'i dus la bab par dgongs shig_/de nas rgyal po legs mthong chen po 'di snyam du sems te/_'di ltar khang [{]bzangs [,]bzang [}]'di nyid du thog mar bdag kho na gnas pa ni bdag gi cha ma yin gyis/_ma la 
[\[186a.5\]]bdag gis bdag gi yul na dge sbyong dang /_bram ze dang /_tshul bzang por bkur ba gang dag gnas pa de dag chos dang mthun pa'i khang [{]bzangs su [,]bzang du [}]zan byin la/_re re la ras bcos bu sar pa zung re bskon no snyam nas/_de nas rgyal po legs mthong chen pos chos dang mthun pa'i 
[\[186a.6\]]khang [{]bzangs su [,]bzang du [}]rang sangs rgyas lnga brgya la zan byin te/_re re la yang ras bcos bu zung re bskon nas tshigs su bcad de smras pa/_mkhas pas nor ni mang po dag_/rnyed nas bag med mi bya ste/_/tshul khrims ldan pa gang dag la/_/yon grub 'gyur ba rnams la sbyin/_/de ltar 
[\[186a.7\]]yid gzhungs dad pa can/_/ma chags sems kyis 'dir sbyin nas/_/mkhas pa 'jig rten gnod med pa/_/bde ba can du skye bar 'gyur/_/rgyal po chen po de'i tshe de'i dus kyi rgyal po legs mthong chen po zhes bya ba 'khor los sgyur ba'i rgyal po gling bzhi la dbang ba rin po 
[\[186b\]]
[\[186b.1\]]che sna bdun dang /_mi rnams kyi 'byor pa rnam pa bzhi dang ldan par gyur pa de gzhan yin snyam na khyod kyis de ltar mi blta ste/_nga nyid de'i tshe de'i dus na rgyal po legs mthong chen po zhes bya ba 'khor los sgyur ba'i rgyal po gling bzhi la dbang ba/_rin po che sna bdun dang ldan pa/_mi rnams 
[\[186b.2\]]kyi 'byor pa rnam pa bzhi dang ldan par gyur to/_/rgyal po chen po ngas sbyin pa'am/_sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i sbyin pa de ni bla na med pa yang dag par rdzogs pa'i byang chub kyi rgyu 
[\[186b.3\]]tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang /_bsod nams dag byas pa gang yin pa de nyon cig_/rgyal po chen po sngon byung ba bram ze shing sA 
[\[186b.4\]]la chen po lta bu dus dpog ces bya ba zhig byung bar gyur te/_des bram ze rnams la sbyin pa 'di lta bu byin te/_glang po che gser gyis brgyan pa/_gser gyis mdzes par byas pa/_gser gyi rgyal mtshan can/_gser gyi dra bas g.yogs pa brgyad khri bzhi stong bram ze rnams la 
[\[186b.5\]]sbyin par byin no/_/rta gser gyis brgyan pa/_gser gyis mdzes par byas pa/_gser gyi dra bas g.yogs pa/_brgyad khri bzhi stong bram ze rnams la sbyin par byin no/_/shing rta rnam pa bzhi po gser las byas pa dang /_dngul las byas pa dang /_bai DUr+ya las byas 
[\[186b.6\]]pa dang /_shel las byas pa seng ge'i pags pas g.yogs pa/_gung lpags kyis g.yogs pa/_ar mo nig gis g.yogs pa/_rnam par rgyal byed kyi ba dan can brgyad khri bzhi stong bram ze rnams la sbyin par byin no/_/gser gyi snod dngul sil mas bkang ba brgyad 
[\[186b.7\]]khri bzhi stong bram ze rnams la sbyin par byin no/_/dngul gyi snod gser phyes bkang ba brgyad khri bzhi stong bram ze rnams la sbyin par byin no/_/khri rnam pa bzhi po gser las byas pa dang /_dngul las byas pa dang /_bai DUr+ya las byas pa dang /_shel las byas pa lhas ma can 'go 
[\[187a\]]
[\[187a.1\]]na ka'i ras bting ba/_stan nang tshangs can bting ba/_stan chen po bting ba/_ka ling ka'i gos kyis steng g.yogs pa/_steng g.yogs rtseg ma can/_phyogs gnyis su sngas dmar po bshams pa brgyad khri bzhi stong dang /_ras zung rnam pa bzhi po 
[\[187a.2\]]ka shi ka'i ras phran dang /_zar ma'i ras phran dang /_du gu la'i ras phran dang /_ko tam pa'i ras phran zung brgyad khri bzhi stong dang /_ba gser gyi rwa can rmig pa dngul las byas pa/_be'u spu mthun dang bcas pa/_khar ba'i zo ba can/_ras bcos bu phrugs kyis g.yogs pa 
[\[187a.3\]]brgyad khri bzhi stong dang /_bu mo gser gyi dpung rgyan dang mgul rgyan thogs pa/_legs par brgyan pa brgyad khri bzhi stong bram ze rnams la sbyin par byin na zas dang /_skom dang /_bza' ba dang /_bca' ba dang /_bldag pa dang /_gzhib pa lta smos kyang ci dgos/_rgyal po 
[\[187a.4\]]chen po bram ze shing sA la chen po lta bu dus dpog gis bram ze rnams la de lta bu'i sbyin pa byin pa 'di bas ni gang gis phyi rol pa'i drang srong 'dod pa rnams las 'dod chags dang bral ba brgya zan byin na sbyin pa de las sbyin pa 'di'i 'bras bu ches che'o/_/rgyal po chen po bram ze shing sA la 
[\[187a.5\]]chen po lta bu dus dpog gis bram ze rnams la sbyin pa de lta bu byin pa gang yin pa 'di dang /_gang gis phyi rol pa'i drang srong 'dod pa rnams las 'dod chags dang bral ba brgya zan byin pa bas/_gang gis so so'i skye bo 'dzam bu'i tshal na 'dug pa gcig la zan byin na/_sbyin pa de 
[\[187a.6\]]bas sbyin pa 'di'i 'bras bu ches che'o/_/bram ze shing sA la chen po lta bu dus dpog gis bram ze rnams la sbyin pa de lta bu byin pa gang yin pa 'di dang /_gang gis phyi rol pa'i drang srong 'dod pa rnams las 'dod chags dang bral ba brgya zan byin pa bas/_gang gis rgyun du zhugs 
[\[187a.7\]]pa'i 'bras bu mngon sum du bya ba'i phyir zhugs pa gcig la zan byin na/_sbyin pa de bas sbyin pa 'di'i 'bras bu ches che'o/_/de la sogs pa rgyas par thams cad las brtsams nas thams cad brjod par byas te/_mjug kho na bri bar bya'o/_/gang gis rgyun du zhugs pa'i 
[\[187b\]]
[\[187b.1\]]'bras bu mngon sum du bya ba'i phyir zhugs pa brgya zan byin pa bas/_gang gis rgyun du zhugs pa gcig la zan byin na sbyin pa de bas sbyin pa 'di'i 'bras bu ches che'o/_/gang gis rgyun du zhugs pa brgya zan byin pa bas/_gang gis lan gcig phyir 'ong ba'i 'bras bu mngon 
[\[187b.2\]]sum du bya ba'i phyir zhugs pa gcig la byin na sbyin pa de bas sbyin pa 'di'i 'bras bu ches che'o/_/gang gis lan gcig phyir 'ong ba'i 'bras bu mngon sum du bya ba'i phyir zhugs pa brgya zan byin pa bas/_gang gis lan gcig phyir 'ong ba gcig la byin na sbyin pa de bas sbyin pa 'di'i 
[\[187b.3\]]'bras bu ches che'o/_/gang gis lan gcig phyir 'ong ba brgya zan byin pa bas gang gis phyir mi 'ong ba'i 'bras bu mngon sum du bya ba'i phyir zhugs pa gcig la byin na/_sbyin pa de bas sbyin pa 'di'i 'bras bu ches che'o/_/gang gis phyir mi 'ong ba'i 'bras bu mngon sum du bya ba'i phyir 
[\[187b.4\]]zhugs pa brgya zan byin pa bas/_gang gis phyir mi 'ong ba gcig la sbyin na de bas sbyin pa 'di'i 'bras bu ches che'o/_/gang gis phyir mi 'ong ba brgya bas gang gis dgra bcom pa'i 'bras bu mngon sum du bya ba'i phyir zhugs pa gcig la byin na/_sbyin pa de bas sbyin pa 'di'i 'bras 
[\[187b.5\]]bu ches che'o/_/gang gis dgra bcom pa'i 'bras bu mngon sum du bya ba'i phyir zhugs pa brgya bas ni gang gis dgra bcom pa gcig la byin na/_sbyin pa de bas sbyin pa 'di'i 'bras bu ches che'o/_/gang gis dgra bcom pa brgya zan byin pa bas gang gis phyogs bzhi'i dge slong 
[\[187b.6\]]gi dge 'dun la kun dga'i ra ba 'bul na/_sbyin pa de bas sbyin pa 'di'i 'bras bu ches che'o/_/gang gis kun dga' ra ba de nyid du gtsug lag khang rtsig tu bcug na de bas 'di'i 'bras bu ches che'o/_/gang gis gtsug lag khang de nyid du gnas mal 'di lta ste/_khri dang /_
[\[187b.7\]]khri'u dang /_stan nang tshangs can dang /_la ba dang /_sngas dang /_gor bu dag phul na de bas 'di'i 'bras bu ches che'o/_/gang gis gtsug lag khang de nyid du gtan gyi rkyen ris bcad de rjes su mthun pa'i mchod sbyin btsugs na de bas 'di'i 'bras bu ches che'o/_/gang gis 
[\[188a\]]
[\[188a.1\]]sangs rgyas la skyabs su song zhing chos dang dge 'dun la skyabs su song nas bslab pa'i gzhi rnams blangs na/_de bas 'di'i 'bras bu ches che'o/_/gang gis byams pa'i sems dang ldan pa zhes bya ba rgyas par sbyar te/_de bas 'di'i 'bras bu ches che'o/_/rgyal po 
[\[188a.2\]]chen po bram ze shing sA la chen po lta bu dus dpog gis bram ze rnams la sbyin pa de lta bu byin pa gang yin pa 'di dang /_gang gis phyi rol pa'i drang srong 'dod pa rnams las 'dod chags dang bral ba brgya zan byin pa dang /_gang gis rgyun du zhugs pa'i 'bras bu mngon sum du bya ba'i phyir zhugs pa 
[\[188a.3\]]brgya zan byin pa dang /_gang gis rgyun du zhugs pa brgya dang /_gang gis lan gcig phyir 'ong ba'i 'bras bu mngon sum du bya ba'i phyir zhugs pa brgya dang /_gang gis lan gcig phyir 'ong ba brgya dang /_gang gis phyir mi 'ong ba'i 'bras bu mngon sum du bya ba'i phyir zhugs pa brgya dang /_
[\[188a.4\]]gang gis phyir mi 'ong ba brgya dang /_gang gis dgra bcom pa'i 'bras bu mngon sum du bya ba'i phyir zhugs pa brgya dang gang gis dgra bcom pa brgya dang /_gang gis phyogs bzhi'i dge slong gi dge 'dun la kun dga' ra ba 'bul ba dang /_gang gis kun dga' ra ba de nyid du gtsug lag khang 
[\[188a.5\]]rtsig tu bcug pa dang /_gang gis gtsug lag khang de nyid du gnas mal 'di lta ste/_khri dang /_khri'u dang /_stan nang tshangs can dang /_la ba dang /_sngas dang /_gor bu dag 'bul ba dang /_gang gis gtsug lag khang de nyid du gtan gyi rkyen ris bcad de rjes su mthun pa'i mchod sbyin 
[\[188a.6\]]'dzugs pa dang /_gang gis sangs rgyas la skyabs su 'gro/_chos dang dge 'dun la skyabs su 'gro zhing bslab pa'i gzhi rnams blangs pa dang /_gang gis byams pa'i sems dang ldan pa zhes bya ba rgyas pa bas/_gang zhig 'du byed thams cad la mi rtag par rjes su lta zhing zad par rjes 
[\[188a.7\]]su lta/_'dod chags dang bral bar rjes su lta/_'gog par rjes su lta/_nges par 'byung bar rjes su lta zhing gnas na sbyin pa de bas 'di'i 'bras bu ches che'o/_/rgyal po chen po de lta bas na khyod kyis 'di ltar bslab par bya ste/_'du byed thams cad la mi rtag par rjes su lta zhing gnas par bya'o/_/
[\[188b\]]
[\[188b.1\]]zad par rjes su lta ba dang /_'dod chags dang bral bar rjes su lta ba dang /_'gog par rjes su lta ba dang /_nges par 'byung bar rjes su lta zhing gnas par bya'o zhes rgyal po chen po khyod kyis de ltar bslab par bya'o/_/rgyal po chen po de ltar bram ze shing sA la chen po lta bu dus dpog des 
[\[188b.2\]]bram ze rnams la sbyin pa dag btang /_bsod nams dag byas nas tshigs su bcad de smras pa/_sbyin pa byin pas bde bar 'gyur/_/sbyin pa byin pas 'jigs pa med/_/lha dang mi yi nang dag na/_/sbyin pa yis ni legs par mchod/_/de bas 'byor pa 'dod pa dang /_/dbang phyug dang ni 
[\[188b.3\]]lha yul dang /_/thar pa 'dod pas rtag tu ni/_/'jigs pa med par sbyin pa gtang /_/rgyal po chen po de'i tshe de'i dus na bram ze shing sA la chen po lta bu dus dpog ces bya bar gyur pa de gzhan zhig yin snyam na khyod kyis de ltar mi blta ste/_de'i tshe de'i dus na nga nyid bram ze shing sA la chen po lta bu 
[\[188b.4\]]dus dpog ces bya bar gyur te/_ngas de na bram ze rnams la de lta bu'i sbyin pa byin no/_/rgyal po chen po ngas sbyin pa'am/_sbyin pa'i bgo bsha' des bla na med pa yang dag par rdzogs pa'i byang chub thob bo snyam na/_khyod kyis de ltar mi blta ste/_'on kyang sbyin pa de bla na med pa yang dag par 
[\[188b.5\]]rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang /_bsod nams dag byas pa gang yin pa de nyon cig_/rgyal po chen po sngon byung ba rgyal 
[\[188b.6\]]po la nye can zhes bya ba mthu dang ldan pa zhig byung ste/_lha rnams kyi dbang po brgya byin gyi snying du sdug pa'i grogs por gyur pa las de la bu pho yang med/_bu mo yang med nas de lag pa la 'gram pa gtad de bdag gi 'byor pa dang /_dbang phyug 'di 'dra na/_bu pho yang med bu mo yang med pas bdag 'das na 
[\[188b.7\]]gdung rgyud 'chad par 'gyur ro snyam nas sems khong du chud cing 'dug pa lha rnams kyi dbang po brgya byin gyis mthong nas smras pa/_grogs po khyod ci'i phyir lag pa la 'gram pa gtad nas sems khong du chud cing 'dug_/des smras pa/_kau shi ka bdag gi 'byor pa dang dbang phyug 'di 'dra na bu pho yang 
[\[189a\]]
[\[189a.1\]]med bu mo yang med pas bdag 'das na gdung rgyud 'chad par 'gyur ro/_/des smras pa/_grogs po kho bos khyod la sman zhig bskur gyis btsun mo rnams la lud cig dang des na khyod bu pho dang bu mo yod par 'gyur ro/_/lha rnams kyi dbang po brgya byin ri spos kyi ngad ldang la song 
[\[189a.2\]]nas sman blangs te rgyal po de la bskur ba dang /_rgyal pos btsun mo rnams la sman 'di 'thung shig ces bskur ba las/_rgyal po de'i btsun mo dam pa gnyid kyis log pa dang /_de dag gis de ma bslang bar sman 'thungs pas de dag thams cad sems can dang ldan par gyur to/_/de nas phyi zhig 
[\[189a.3\]]na btsun mo dam pa de langs nas des de rnams sems can dang ldan par mthong ste des smras pa/_khyed cag gis ci zhig byas na des na sems can dang ldan par gyur/_de rnams kyis smras pa/_lhas kho mo cag la sman zhig btung ba'i phyir byin no/_/khyed cag gis ci'i phyir kho mo mi bslang bar btung /_
[\[189a.4\]]de lta mod kyi sman snod ci zhig nas khyer te 'ongs/_ku sha'i thum por bcug nas so/_/rtswa de gang na 'dug_/'o ni yin no/_/des ku sha bkrus nas 'thungs pa dang de yang sems can dang ldan par gyur te/_de rnams zla ba brgyad dam dgu 'das pa dang de dag thams cad las bus pa bcas so/_/
[\[189a.5\]]de'i btsun mo dam pa las ni bu pho mtshan ngan pa [{]bcwa [,]bco [}]brgyad dang ldan pa bzhin seng ge'i gdong lta bu tshan po che chen po'i tshan dang ldan pa zhig btsas nas/_de'i btsas ston rgya cher byas te ku sha zhes bya bar btags so/_/rgyal po de bu gzhan rnams mthong na ni dga' bar 'gyur la/_de ni mi 
[\[189a.6\]]sdug pas zhe sdang skye bar 'gyur ro/_/khams kyi rgyal phran dag gis smras pa/_shes ldan dag bdag cag thams cad rgyal po la nye can chen po 'dis thibs kyis mnan gyis/_de la rgyal srid las dbyung gis 'dong ngo zhes de rnams dpung gi tshogs yan lag bzhi dang 'ongs 
[\[189a.7\]]nas de'i grong khyer bskor te 'dug go/_/rgyal po la nye can chen po ni de rnams dang lhan cig g.yul sprod ma phod nas de sgo rnams bcad de ra ba'i kha nas sbrengs te 'dug go/_/ku sha ma'i drung du song nas smras pa/_yum ci'i slad du sgo rnams bkum/_khyod kyi yab khams kyi rgyal phran dag 
[\[189b\]]
[\[189b.1\]]dang lhan cig g.yul sprod ma phod nas des sgo rnams bcad de 'dug pa yin no/_/yum bdag 'di dag dang lhan cig g.yul sprad kyis bdag la rgyal pos shing rta stsal du gsol/_bu khyod de'i snying du mi sdug cing zhe sdang skye bar 'gyur na/_de ji ga khyod la shing rta ster tam/_yum bzhud 
[\[189b.2\]]cig_/bzhud nas gzhon nu ku sha 'di dag dang lhan cig g.yul sprod par 'gyur gyis shing rta stsol cig ces gsungs shig_/de song nas rgyal po la smras pa/_lha gzhon nu'i mchid nas bdag 'di dag dang lhan cig g.yul sprad kyis shing rta stsol cig ces mchi'o/_/des de la shing rta byin 
[\[189b.3\]]pa dang /_de dong pa gnyis thogs nas shing rtar zhugs te 'byung bar brtsams pa dang /_lha rnams kyi dbang po brgya byin gyis bsams pa/_khams kyi rgyal phran 'di dag ni mthu dang ldan pa yin la gzhon nu ku sha bskal pa bzang po'i byang chub sems dpa' 'di nyon mongs par 'gyur gyis/_
[\[189b.4\]]'di'i grogs bya'o snyam nas des de la dung dang /_'khor lo dang /_be con byin nas byang chub sems dpa' 'di dag gis khyod 'tsho bar gyis shig_/de sgo phye nas byung ste de nam dung 'bud pa de'i tshe dung gi sgras dpung rnams skrag nas kha cig ni sgra [(]das [,]des [)]'on par gyur to/_/kha cig ni rna ba 
[\[189b.5\]]bkag nas 'bros so/_/nam 'khor lo'am be con 'phangs pa de'i tshe de dag sa la 'gyel bar gyur to/_/des dmag gi nang du song nas dung bus pa na de dag thams cad kyi rna ba rdol bar gyur nas de rnams kyis skyes bu 'di ni srin po yin no/_/zhes byas nas bros so/_/des ril 
[\[189b.6\]]phab nas pha'i drung du song ste/_lha bdag gis rgyal po thams cad pham par bgyis te/_yul bsgrubs lags so/_/rgyal po la nye can chen pos thos nas mgu ste des bsams pa/_gzhon nu ku sha mthu dang ldan pa brtson 'grus phun sum tshogs pa yin na ci'i phyir bdag 
[\[189b.7\]]gis 'di la mi dga' ba bskyed snyam nas/_de de la dga' ba bskyed par brtsams so/_/des bu de rnams khyim phub nas ku sha'i chung ma yang bslang bar brtsams pa dang /_de dag thams cad kyis smras pa/_ku sha ma gtogs pa la bu mo sbyin no/_/rgyal po gzhan zhig gis 
[\[190a\]]
[\[190a.1\]]rgyal po gzhan gyi bu mo zhig bslangs te/_bag mar ma blangs pa'i bar der rgyal po la nye can chen pos bu gzhan gyi ched yin pa'i thabs shig gis bslangs nas bu mo de ku sha la byin nas rgyu skar dang /_nyi tshod dang /_yud tsam dag bstun te gzhon nu ku sha'i khyim phub bo/_/rgyal 
[\[190a.2\]]pos smras pa/_shes ldan dag sus kyang gzhon nu ku sha la me long ma bstan cig chur 'jug pa'i khrus ma yin pa'i khrus kyis khrus byos shig_/nyin par chung ma'i drung du ma gtong shig_/gzhon nu ku sha spun rnams dang lhan cig rtse ba chung ma des mthong nas des smras pa/_gzhon nu rnams kyi 
[\[190a.3\]]dbus na rtsed mo byed pa'i sha za pha bi su zhig yin de ni khyod kyi khyim thab yin no/_/ci kho mo'i khyim thab 'di 'dra ba zhig gam/_phyi zhig na yang des gzhon nu rnams dang lhan cig chu na rtse ba'i bar dag mthong nas/_de bzhin du bdag gi khyim thab 'di 'dra ba zhig snyam ste des bsams pa/_mngon 
[\[190a.4\]]sum du bya'o snyam nas/_des me mar bus te phru bas bkab nas bzhag go/_/de yang chung ma'i drung du 'ongs pa dang /_des kyang bstan pa las mtshan ngan pa [{]bcwa [,]bco [}]brgyad dang ldan pa bzhin seng ge'i gdong 'dra ba zhig mthong nas des smras pa/_sha za sha za zhes byas nas bros so/_/
[\[190a.5\]]rgyal po la nye can chen po la ri 'or ba gzhan zhig log nas des gzhon nu ku sha song la ri 'or ba rnams phob shig ces btang nas/_de der song ba dang ku sha'i chung mas pha dang ma la khyed cag sa'i steng na skyes pa med dam ci na/_khyed kyis bdag sha za la sbyin/_gal te bdag bkum na de lta na legs/_
[\[190a.6\]]gal te ma bkum na ni kho mo rang 'chi'o/_/zhes spring ba dang /_de dag gis de khrid do/_/gzhon nu ku shas kyang ri 'or de phab ste 'ongs nas des ma la dris pa/_yum bdag gi mchis 'brang de gar mchis/_des smras pa/_pha mas khrid do/_/ci'i slad du/_khyod sha za yin snyam nas 
[\[190a.7\]]so/_/yum mchis la de dgug par bgyi'o/_/de bzhin du gyis shig_/de dung dang /_'khor lo dang /_be con khyer te der song ba las/_ji tsam na ri 'or gzhan zhig na skye bo'i tshogs chen po/_seng ges 'jigs pas sgo rnams bcad de phyogs su lta zhing 'khod pa dang /_gzhon 
[\[190b\]]
[\[190b.1\]]nu ku shas smras pa/_ci'i phyir de ltar 'dug_/seng ge'i 'jigs pas so/_/ci ste mi gsod/_mi nus mod/_gal te bdag gis bsad na/_bdag la ci sbyin/_dpung gi tshogs yan lag bzhi pa'i phyed do/_/gzhon nu ku shas seng ge'i drung du nye bar song nas dung bus pa dang de'i rna ba rdol te 
[\[190b.2\]]shi nas/_des de khyer te ri 'or du song nas shes ldan dag seng ge de ni 'di yin no/_/dpung gi tshogs yan lag bzhi pa'i phyed khyer cig_/des smras pa/_khyed cag nyid kyi lag tu zhog la slar 'ongs na byin cig_/de ri 'or gang na chung ma de yod pa'i ri 'or der song nas me tog phreng rgyud 
[\[190b.3\]]mkhan zhig gi drung du phyin pa dang /_des smras pa/_khyod 'dra su zhig_/des smras pa/_me tog phreng rgyud mkhan gyi bu yin no/_/khyod kyi ming ci yin/_spong byed do/_/byang chub sems dpa' rnams ni bzo'i gnas dang las kyi gnas de dang de rnams la mkhas pa yin pas des me tog phreng 
[\[190b.4\]]legs par brgyus pa dang /_me tog phreng rgyud mkhan des bu mo de la me tog phreng ba de byin no/_/des smras pa/_'di 'dra ba'i me tog phreng ba ni khyod kyis sngon lan 'ga' yang ma brgyus na 'di la rgyu ci yod/_bdag gi slob mas brgyus so/_/khyod kyi slob ma de blta'o/_/des de der 
[\[190b.5\]]khrid pa dang /_des mthong nas des bsams pa/_sha za 'di gang nas 'ongs pa zhig snyam nas/_des sha za sha za zhes sgra phyung ste de bskrad pa las/_g.yos mkhan zhig gi drung du phyin pa dang /_des smras pa/_khyod su zhig_/kho bo g.yos mkhan gyi bu yin no/_/khyod kyi ming ci 
[\[190b.6\]]yin/_snod dri zhim zhes bya'o/_/des btso ba dang /_bsreg pa legs par byas pa dang /_g.yos mkhan des kyang bu mo de la btsos pa dang /_bsregs pa de bstabs so/_/des smras pa/_kye nang rje btso ba dang /_bsreg pa legs na sus g.yos/_bdag gi slob mas g.yos so/_/
[\[190b.7\]]khyod kyi slob ma de blta'o zhes bya ba nas de nas kyang bskrad do zhes bya ba'i bar du ste/_sman pa zhig gi drung du phyin pa las des smras pa khyod su zhig_/sman pa'i bu yin no/_/khyod kyi ming ci yin/_rgyun shes kyi bu zhes bya'o/_/bu mo de klad nad kyis thebs par gyur pa dang /_sman pas 
[\[191a\]]
[\[191a.1\]]gso ma nus nas sman pa sems khong du chud cing 'dug go/_/des smras pa/_mkhan po ci'i phyir sems khong du chud/_rgyal po'i bu mo klad nad kyis thebs na kho bos gso bar ma nus so/_/bdag mchis la gso lags so zhes de song ba dang /_des mthong nas des 
[\[191a.2\]]smras pa/_sha za 'di gang nas 'ongs yang bsams pa gal te 'ga' zhig smras na/_sos par ma byas kyis/_gang gi tshe bdag sos par gyur pa de'i tshe smra'o snyam nas de sos par gyur nas/_sha za sha za zhes sgra phyung ste/_des de bskrad pa las blon po rnams kyi drung du phyin pa dang /_khyod 
[\[191a.3\]]su zhig kho bo stong thub bo/_/de rnams kyis de drung du bzhag go/_/sngon dbang ba'i rgyal po'i bu gang yin pa des bdag gis sngon rgyal po'i bu mo thob pa gang yin pa de gzhon nu ku shas bor te rang gi khyim du song ngo zhes thos nas des rgyal po de la gal te re zhig kho bo la bu mo byin na ni de lta na legs/_
[\[191a.4\]]gal te ma byin na ni rgyal srid stor bar bya'o zhes spring ba dang /_des smras pa/_kho bo'i bu mo 'di ni rgyal po la nye can chen po'i bu gzhon nu ku sha la byin zin pas ji ltar gzhan la sbyin/_de dpung gi tshogs yan lag bzhi dang 'ongs nas rgyal po'i pho brang bskor te 'dug go/_/rgyal po de ni de dang lhan cig 
[\[191a.5\]]g.yul sprod ma phod nas des sgo dag bcad nas 'dug pa dang /_gzhon nu ku shas blon po rnams la smras pa/_shes ldan dag ci'i phyir sgo rnams bcad/_de rnams kyis de la rgyas par smras pa dang /_gzhon nu ku shas smras pa/_gal te kho bo la rgyal po'i sras mo byin na kho bos de dang lhan 
[\[191a.6\]]cig g.yul sprad do/_/de rnams kyis rgyal po la smras pa dang /_des smras pa/_bu mo 'di ngas la nye can chen po'i bu la byin zin na ngas ji ltar 'di la sbyin/_da ltar gyi khrag khrug 'di yang bu mo kho na'i phyir yin no/_/blon po rnams kyis smras pa/_lha su rgyal bar 'gyur gtol ma mchis 
[\[191a.7\]]kyis re zhig 'di de rnams dang lhan cig g.yul sprod du stsol cig dang /_de na skol gyis dus mkhyen par 'gyur ro/_/rgyal pos smras pa/_de bzhin du gyis shig_/blon po rnams kyis smras pa/_stong thub ji skad smras pa de bzhin du bya'o/_/de nas gzhon nu ku shas mda' lnga brgya 
[\[191b\]]
[\[191b.1\]]shong ba'i dong pa gnyis thogs nas dung dang /_'khor lo dang /_be con khyer te byung nas des dung bus pa dang /_de rnams kyi rna ba rdol nas bros so/_/rgyal po'i bu mo des bsams pa/_gzhon nu ku sha 'di ni brtson 'grus dang pha rol gnon pa chen po dang ldan pa yin na ci'i phyir bdag 
[\[191b.2\]]gis 'di la dga' bar mi bya snyam nas/_de de la dga' ba bskyed nas rgyal po la 'di skad ces smras so/_/ji skad zhal gyis bzhes pa de mdzod cig_/bu ngas khyod ku sha la byin no/_/des smras pa/_yab gzhon nu ku sha de ni 'di nyid lags so/_/bu gal te de lta na song shig ces des 
[\[191b.3\]]de la yan lag bzhi pa'i dpung gi tshogs byin nas bkur sti cher byas te btang ngo /_/de ri 'or der phyin nas de rnams la smras pa/_shes ldan dag kho bo'i dpung gi tshogs yan lag bzhi pa'i phyed byin cig_/de rnams kyis smras pa/_gzhon nu dpung gi tshogs yan lag bzhi khyer ba'i chu 
[\[191b.4\]]brug pa gang yin pa de lta bu byung ngo /_/de na ha cang yang mi ring ba zhig na lug dag cig rgyu nas gzhon nu ku shas tshigs su bcad de smras pa/_lo ni drug bcu lon pa'i glang /_/glang chen gang du khyer gyur pa/_/der ni ba dang lug khyer bar/_/rjes su dpags nas shes par bya//_//
[\[191b.5\]]'dul ba gzhi/_bam po bzhi bcu rtsa gsum pa/_gal te re zhig byin na ni de lta na legs/_gal te ma byin na rngams la gtug go/_/de rnams kyis de la byin nas de 'bab chu dang nye ba zhig tu btab ste/_dal bas khrus bya ba'i phyir zhugs pa dang /_de na des rang gi bzhin gyi gzugs brnyan 
[\[191b.6\]]mthong nas des bsams pa/_mtshan ngan pa [{]bcwa [,]bco [}]brgyad dang ldan zhing bzhin seng ge'i gdong dang 'dra ba yin te/_de nyid kyi phyir rgyal po'i bu mo 'di bdag la mi dga' ba yin gyis/_bdag 'dra ba ni gson na ci rung song la bdag 'chi'o snyam nas/_de nags thibs po zhig tu zhugs nas 
[\[191b.7\]]bdag nyid 'gag par brtsams pa dang /_lha rnams kyi dbang po brgya byin gyis bsams pa/_'di ni bskal pa bzang po'i byang chub sems dpa' yin na/_gzugs bzang po dang mi ldan pas bdag nyid gsod par byed kyis/_de'i yid la re ba rdzogs par bya'o snyam nas brgya byin gyis/_
[\[192a\]]
[\[192a.1\]]smras pa/_gzhon nu yi ma chad/_bdag nyid gsod par ma byed par gtsug gi nor bu 'di mgo la thogs shig dang yid la re ba rdzogs par 'gyur ro zhes smras nas song ngo /_/gzhon nu ku sha khyim du 'jug par brtsams pa dang /_sgo srungs kyi mis 'di ni gzhon nu ku sha'i pho 
[\[192a.2\]]brang yin gyis ma 'jug shig ces bzlog go/_/des smras pa/_ku sha de ni nga yin no/_/de ni yid ma ches nas des gtsug gi nor bu phrol ba dang /_sngon gyi ji lta ba bzhin du gyur nas de yid ches so/_/gzhon nu ku shas bsams pa/_'di nyid du 'dug go snyam nas des pha la yang mkhyen 
[\[192a.3\]]par mdzod cig_/'di nyid du mchis so zhes spring ba dang /_lha rnams kyi dbang po brgya byin gyis de la gter bzhi'i 'byung khung bstan nas/_des grong khyer de rin po che sna bzhi las byed du bcug go/_/gzhon nu ku sha gnas pas ku sha can zhes bya bar grags so/_/de ni stobs kyi 'khor 
[\[192a.4\]]los sgyur ba'i rgyal po ku sha zhes bya bar gyur te/_des grong khyer drug khrir mchod sbyin gyi gnas brtsigs te/_lo mang po dang lo brgya phrag mang po dang /_lo stong phrag mang po dang lo brgya stong phrag mang por bram ze rnams la sbyin pa btang ste/_de bdag nyid kyi mchod sbyin phun sum tshogs pa 
[\[192a.5\]]mthong nas tshigs su bcad de smras pa/_lha dang mi yi nang dag tu/_/bdag gi 'byor pa mthong nas ni/_/gang gis phun sum 'thob pa yi/_/sbyin pa su zhig sbyin mi byed/_/gang gis skyes bu brgya phrag thibs mnan cing /_/ser sna dgra bor gyur pa zil mnan nas/_/'jig rten 
[\[192a.6\]]pha rol 'jigs pas sbyin gtong ste/_/bdag ni dpa' bo'i dpa' rab yin par sems/_/gang zhig lag na mtshon thogs g.yul ngor 'jug_/de ni dpa' bo min zhes thub rnams gsung /_/gang dag 'jigs pa med par sbyin gtong ba/_/de dag dpa' bo yin zhes kun mkhyen 
[\[192a.7\]]gsung /_/rgyal po chen po de'i tshe de'i dus na stobs kyi 'khor los sgyur ba'i rgyal po ku sha zhes bya bar gyur pa gang gis grong khyer drug khrir sbyin pa dag btang /_bsod nams dag byas pa de gzhan zhig yin snyam na/_khyod kyis de ltar mi blta ste/_'on kyang nga nyid de'i tshe de'i dus na stobs kyi 
[\[192b\]]
[\[192b.1\]]'khor los sgyur ba'i rgyal po ku sha zhes bya ba der gyur te/_ngas de na grong khyer drug khrir mchod sbyin gyi gnas brtsigs nas sbyin pa dag btang /_bsod nams dag byas so/_/rgyal po chen po nga'i sbyin pa'am sbyin pa'i bgo bsha' des bla na med pa yang dag par rdzogs pa'i byang chub mngon par 
[\[192b.2\]]rdzogs par sangs rgyas par gyur to snyam na khyod kyis de ltar mi blta ste/_'on kyang nga'i sbyin pa de bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/dge slong rnams the tshom skyes nas the tshom thams cad gcod pa sangs rgyas bcom ldan 
[\[192b.3\]]'das la zhus pa/_btsun pa rgyal po ku shas las ci zhig bgyis na las de'i rnam par smin pas/_mtshan mi sdug pa rnam pa [{]bcwa [,]bco [}]brgyad dang ldan zhing phyug pa nor mang ba/_longs spyod che ba'i rigs su skyes pa lags/_bcom ldan 'das kyis bka' stsal pa/_dge slong dag ku sha nyid 
[\[192b.4\]]kyis las tshogs rnyed pa rkyen yongs su bsgyur ba/_'od pa bzhin du nye bar gnas pa/_gdon mi za bar 'byung bar 'gyur ba dag byas shing bsags pas dge slong dag ku sha nyid kyis las byas shing bsags pa dag gzhan su zhig gis so sor myong bar 'gyur/_dge slong dag las 
[\[192b.5\]]byas shing bsags pa dag ni phyi rol gyi sa'i khams la rnam par smin par mi 'gyur/_chu'i khams la mi 'gyur/_me'i khams la mi 'gyur/_rlung gi khams la mi 'gyur gyi/_'di ltar las dge ba dang /_mi dge ba byas shing bsags pa dag ni zin pa'i phung po dang /_khams dang /_
[\[192b.6\]]skye mched rnams la rnam par smin par 'gyur te/_las rnams bskal pa brgyar yang ni/_/chud mi za ba'ang tshogs dang dus/_/rnyed na lus can rnams la ni/_/'bras bu dag tu 'gyur ba nyid/_/dge slong dag sngon byung ba ri 'or gzhan zhig na khyim bdag cig gnas te/_des bza' ba 
[\[192b.7\]]dang /_bca' ba rab tu mang po khyer te skyed mos tshal du song ngo /_/sangs rgyas bcom ldan 'das rnams 'byung ba med pa na 'jig rten du rang sangs rgyas dman pa dang ngan pa la snying brtse ba can/_bas mtha'i gnas mal la dga' ba/_'jig rten gyi yon gnas gcig pu dag 'byung bar 'gyur 
[\[193a\]]
[\[193a.1\]]ro/_/de nas rang sangs rgyas shig ljongs rgyu zhing song ba na skyed mos tshal der phyin pa khyim bdag des mthong nas des zho shas 'tsho ba rnams la bsgo ba/_shes ldan dag rab tu byung ba 'di skrod cig_/de dag skrod ma phod pa dang /_/khyim bdag de nyid langs te bzung nas bskrad de/_
[\[193a.2\]]seng ge'i gdong can mtshan ngan pa [{]bcwa [,]bco [}]brgyad dang ldan pa khyod gar 'gro zhes kyang smras so/_/rang sangs rgyas des bsams pa/_nyon mongs 'di gtan du smas shing nyams na mi rung ngo snyam du rig nas steng gi nam mkha' la zhes bya ba nas/_des bkur sti byas te zhes bya ba'i bar du rgyas par sbyar te/_
[\[193a.3\]]ji tsam na rkang pa gnyis la gtugs nas smon lam btab pa/_bdag gis yon gnas dam pa 'di lta bu la ngag rtsub po'i las phyung ba gang yin pa de'i las de bdag gis myong bar ma gyur cig_/gang yang bya ba byas pa'i dge ba'i rtsa ba 'dis bdag phyug cing nor mang ba dang longs spyod che ba'i rigs 
[\[193a.4\]]su skye bar gyur cig ces byas so/_/dge slong dag ji snyam du sems/_khyim bdag gang yin pa de ku sha gzhon nu 'di nyid yin te/_de na 'dis rang sangs rgyas la ngag rtsub po'i las phyung bas las de'i rnam par smin pas mtshan ngan pa [{]bcwa [,]bco [}]brgyad dang ldan zhing bzhin seng ge'i gdong 'dra 
[\[193a.5\]]bar gyur to/_/gang yang bya ba byas pa de'i las kyi rnam par smin pas stobs kyi 'khor los sgyur ba'i rgyal por gyur to/_/dge slong dag de lta bas na las gcig tu gnag pa rnams kyi rnam par smin pa ni gcig tu gnag par 'gyur zhing 'dren ma rnams kyi ni 'dren mar 'gyur/_gcig tu dkar ba 
[\[193a.6\]]rnams ni gcig tu dkar bar 'gyur ro/_/de lta bas na dge slong dag 'di ltar bslab par bya ste/_las gang dag gcig tu gnag pa rnams dang 'dren ma rnams ni spangs la/_gcig tu dkar ba'i las rnams kho na la brtsal bar bya'o zhes dge slong dag khyed kyis de ltar bslab par bya'o/_/gzhan 
[\[193a.7\]]yang rgyal po chen po ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang bsod nams dag byas pa gang yin pa de nyon cig_/rgyal po chen po sngon byung ba yul ka ling ka zhes bya bar gdol pa'i rgyal po phur bu gsum pa zhes bya ba 'khor gdol pa brgya phrag du ma 
[\[193b\]]
[\[193b.1\]]dang /_'khor gdol pa stong phrag du ma dang /_gdol pa brgya stong phrag du ma yod pa/_byams pa'i bdag nyid snying rje can/_sems can thams cad la phan pa dang snying brtse ba zhig byung ste/_de'i yul du nam lo nyes byung ba de'i tshe bden pa gsol bas lhas char pa 'bebs pas lan 'ga' yang 
[\[193b.2\]]lo nyes 'byung bar mi 'gyur ro/_/de drang srong gi nang du rab tu byung nas des mngon par shes pa lnga mngon sum du byas so/_/de'i tshe yul bA rA Na sI na rgyal po tshangs sbyin zhes bya ba 'byor pa dang /_rgyas pa dang /_bde ba dang /_lo legs pa/_skye bo dang /_mi phal po ches rab tu gang ba na rgyal 
[\[193b.3\]]srid byed du 'jug go/_/ji tsam dus gzhan zhig na ltas mkhan rnams kyis lo bcu gnyis su char mi 'bab bo zhes lung bstan to/_/de nas rgyal po tshangs sbyin gyis grong khyer bA rA Na sIr dril sgrog tu bcug pa/_bA rA Na sI na gnas pa'i shes ldan grong khyer pa dag nyon cig_/ltas mkhan rnams 
[\[193b.4\]]kyis lo bcu gnyis su char mi 'bab bo zhes lung bstan gyis/_khyed cag las gang dag la dus de tsam gyi bza' ba yod pa de ni 'dug shig_/gang dag med pa de ni deng shig_/de nas skye bo'i tshogs chen po de dag mu ges dus ma yin par 'chi bas 'jigs skrag nas gros bya bar brtsams pa/_shes 
[\[193b.5\]]ldan dag rgyal pos yul rnams su 'di lta bu'i dril sgrog tu bcug na de ji ltar bsgrub par bya/_gang du dong /_de rnams kyis gdol pa'i yul na gdol pa'i rigs las byung ba'i drang srong zhig yod de/_de'i bden pa gsol bas lhas char 'bebs so zhes thos nas de nas lo bcu gnyis kyi 
[\[193b.6\]]bar gyi bza' ba med pa gang yin pa de rnams gdol pa'i yul du dong ba dang /_gdol pa'i rigs las byung ba'i drang srong gi bu gdol pa'i rgyal po des skye bo'i tshogs de'i bza' ba dang btung ba lo bcu gnyis su sbyar na mu ge rgyun chags kho nar byung ba nas rgyal po tshangs sbyin gyis blon po rnams la dris pa/_skye 
[\[193b.7\]]bo'i tshogs de gang du dong /_blon po rnams kyis smras pa/_lha yul ka ling ka na gdol pa'i rgyal po phur bu gsum pa zhes bgyi ba byams pa'i bdag nyid snying rje can sems can thams cad la phan pa/_'o byams pa zhig mchis te/_de'i bden pa gsol bas lhas char 'bebs pas der skye bo'i 
[\[194a\]]
[\[194a.1\]]tshogs chen po mchis so/_/rgyal pos smras pa/_shes ldan dag mu ge chen po 'di ni mu ge'i bskal pa bar ma dang 'dra ba yin na de la ji ltar bsgrub par bya/_de rnams kyis smras pa/_lha gdol pa'i yul gyi rgyal po gang lags pa de drang srong gi nang du rab tu byung ngo zhes thos lags 
[\[194a.2\]]kyis/_de la gsol ba mdzod cig_/de nas rgyal po tshangs sbyin gdol pa'i yul du song nas drang srong de la gsol ba gdab par brtsams pa/_drang srong chen po bdag gi yul du mu ge chen po mu ge'i bskal pa bar ma dang 'dra ba byung na de la bden pa gsol ba'i rigs so/_/des bden pa gsol bar 
[\[194a.3\]]brtsams pa/_khyi 'tshed rigs las skyes pa yi/_/zhe sdang med cing 'tshe med pa/_/gdol pa phur bu gsum pa zhes/_/lha dang mi la grags pa yis/_/sems can kun la byams pa'i sems/_/skyon med rab tu bsgoms bdag gi/_/bden tshig des ni skye dgu 'di/_/klus ni 
[\[194a.4\]]tshim par byed gyur cig_/gang phyir skyes pa tshun chad nas/_/byams pa'i sems ni rab bsgoms pa/_/bden pa'i tshig des skye dgu dag_/klus ni tshim par byed gyur cig_/de nas bden pa gsol bas yul bA rA Na sIr lhas char phab nas mu ge rgyun chad cing lo legs par gyur to/_/de nas 
[\[194a.5\]]bA rA Na sI na gnas pa'i skye bo'i tshogs de gdol pa'i yul nas bA rA Na sIr lhags so/_/rgyal po chen po de'i tshe de'i dus na gdol pa'i rgyal po phur bu gsum pa zhes bya ba byams pa'i bdag nyid snying rje can/_sems can thams cad la phan pa/_snying brtse ba can zhig byung ba de'i bden pa gsol bas 
[\[194a.6\]]lhas char phab nas mu ge rgyun chad cing lo legs par gyur pa de gzhan zhig yin snyam na/_khyod kyis de ltar mi blta ste/_'on kyang nga nyid de'i tshe de'i dus na gdol pa'i rgyal po phur bu gsum pa zhes bya ba byams pa'i bdag nyid snying rje can/_sems can thams cad la phan pa dang /_snying brtse ba can de'i 
[\[194a.7\]]bden pa gsol bas lhas char 'bebs pa de yin par gyur to/_/rgyal po chen po ngas sbyin pa'am/_sbyin pa'i bgo bsha' des bla na med pa yang dag par rdzogs pa'i byang chub thob bo snyam na/_khyod kyis de ltar mi blta ste/_'on kyang nga'i sbyin pa de bla na med pa yang dag par rdzogs 
[\[194b\]]
[\[194b.1\]]pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang bsod nams dag byas pa gang yin pa de nyon cig_/rgyal po chen po sngon byung ba yul mi thi lar 
[\[194b.2\]]rgyal po lha chen po zhes bya ba 'khor los sgyur ba'i rgyal po mtha' bzhir rnam par rgyal ba chos dang ldan pa chos kyi rgyal po rin po che sna bdun dang ldan pa zhig byung ste/_de'i rin po che sna bdun ni 'di lta bu dag yin te/_'di lta ste/_'khor lo rin po che dang /_glang po rin po che dang /_rta rin 
[\[194b.3\]]po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che'o/_/de la bu dpa' ba rtul phod pa/_yan lag mchog gi gzugs dang ldan pa/_pha rol gyi sde rab tu 'jom pa stong yang tshang bar yod cing /_de rgya mtsho la thug 
[\[194b.4\]]pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la chos dang mthun zhing snyoms pas legs par phab ste gnas so/_/de nas rgyal po lha chen po'i skra mkhan gyi mi skra dang kha spu 'chos pa na skra mkhan gyi mi la smras pa/_/
[\[194b.5\]]kye nang rje khyod kyis gang gi tshe nga'i mgo las gshin rje'i pho nya skra dkar skyes pa mthong ba de'i tshe nga la sbron cig_/lha bka' bzhin 'tshal zhes skra mkhan gyi mis rgyal po lha chen po'i ltar mnyan to/_/dus gzhan zhig na skra mkhan gyi mis rgyal po lha chen po'i skra dang kha spu 'chos pa na 
[\[194b.6\]]rgyal po lha chen po'i mgo las gshin rje'i pho nya skra dkar skyes pa mthong ngo /_/mthong nas kyang yang rgyal po lha chen po la 'di skad ces smras so/_/lha mkhyen par mdzod cig_/dbu la gshin rje'i pho nya dbu skra dkar po skyes lags so/_/kye nang rje de'i phyir khyod kyis skra dkar de 
[\[194b.7\]]dag rim gyis dal bus dal bus phyung la nga'i lag par byin cig_/lha bka' bzhin 'tshal zhes skra mkhan gyi mis rgyal po lha chen po'i ltar mnyan nas skra skya bo de dag gser gyi smang tser gyis rim gyis dal bus dal bus phyung nas rgyal po lha chen po'i lag tu bzhag go/_/de nas 
[\[195a\]]
[\[195a.1\]]rgyal po lha chen pos skra skya bo de dag lag pa gnyis kyis brkyang nas tshigs su bcad de smras pa/_bdag gi mgo las klad kyi skra/_/lang tsho 'phrog pa skyes pa ni/_/gshin rje'i pho nya byung gyur gyis/_/bdag ni rab 'byung dus la bab/_/bdag gis mi rnams kyi 
[\[195a.2\]]'dod pa ni spyad zin te/_lha rnams kyi 'dod pa btsal ba'i dus la bab kyis/_ma la bdag gis gzhon nu thu bo rgyal srid kyi dbang phyug la dbang byed du bcug la rgyal po'i drang srong gi tshangs par spyod pa spyad do snyam mo/_/de nas rgyal po lha chen pos gzhon nu thu bo shos pho nyas bkug nas 
[\[195a.3\]]'di skad ces smras so/_/gzhon nu shes par gyis shig_/nga'i mgo las gshin rje'i pho nya skra dkar skyes te/_ngas mi rnams kyi 'dod pa ni spyad zin pas lha rnams kyi 'dod pa btsal ba'i dus la bab ste/_bu gzhon nu khyod la ngas rgya mtsho la thug pa'i sa chen po 'di gtad kyis/_
[\[195a.4\]]khyod kyis 'di la chos bzhin gyis bskyang bar bya'i chos ma yin pas ni ma yin no/_/'ga' zhig chos ma yin pa spyod dam 'dren par spyod na khyod kyis yul du gnas su ma gzhug cig_/bu gzhon nu khyod kyis kyang gang gi tshe mgo la gshin rje'i pho nya skra dkar skyes par mthong ba de'i 
[\[195a.5\]]tshe khyod kyis kyang gzhon nu thu bo shos rgyal srid kyi dbang phyug la dbang byed du chug la rgyal po'i drang srong gi tshangs par spyad pa spyod cig_/ci nas kyang khyod kyis dge ba'i lam nges pa 'di lta bu la zhugs pa'i rjes su 'jug par bya'i/_rgyun chad par mi bya zhing skyes bu tha shal du 
[\[195a.6\]]gyur par mi bya'o/_/bu gzhon nu 'ga' zhig skyes bu bzang po yod pa'i dus 'di lta bu la dge ba'i lam nges pa 'di lta bu la zhugs pa'i rjes su 'jug par byed pa gang yin pa de ni de rnams kyi rgyun chad par mi byed pa yin/_de ni de rnams kyi skyes bu tha shal ma yin par 'gyur ro/_/
[\[195a.7\]]bu gzhon nu 'ga' zhig skyes bu bzang po yod pa'i dus 'di lta bu la dge ba'i lam nges pa 'di lta bu la zhugs pa'i rjes su 'jug par mi byed pa gang yin pa de ni de rnams kyi rgyun chad par byed pa yin/_de ni de rnams kyi skyes bu tha shal yin no/_/de lta bas na nga khyod la de skad du ci 
[\[195b\]]
[\[195b.1\]]nas kyang khyod kyis dge ba'i lam nges pa 'di lta bu la zhugs pa'i rjes su 'jug par bya zhing /_rgyun 'chad par mi bya zhing skyes bu tha shal du gyur par mi bya'o zhes smra'o/_/de nas rgyal po lha chen pos gzhon nu thu bo rgyal srid kyi dbang phyug la dbang byed du bcug nas yul bcom 
[\[195b.2\]]brlag 'di nyid kyi lha chen po'i a mra'i tshal 'di nyid du rgyal po'i drang srong gi tshangs par spyod pa spyad do/_/rgyal po lha chen po'i gzhon nu thu bo rgyal srid kyi dbang phyug la dbang byed du bcug pa gang yin pa de yang rgyal po lha chen po zhes bya ba 'khor los sgyur ba'i rgyal po mtha' bzhir 
[\[195b.3\]]rnam par rgyal ba zhes bya ba nas gnas so zhes bya ba'i bar gong ma bzhin no/_/de nas rgyal po lha chen po'i skra dang kha spu dag skra mkhan gyi mis 'chos pa na zhes bya ba nas/_skyes bu tha shal du gyur par mi bya'o zhes bya ba'i bar gong ma bzhin no/_/de nas rgyal po lha chen pos 
[\[195b.4\]]gzhon nu thu bo rgyal srid kyi dbang phyug la dbang byed du bcug nas rgyal po'i drang srong gi tshangs par spyod pa spyod do/_/de ltar bu dang tsha bo dang yang tsha brgyud pas lha chen po brgyad khri bzhi stong gis rgyal po'i drang srong gi tshangs par spyod pa spyad do/_/de nas rgyal po lha chen pos bdag 
[\[195b.5\]]nyid kyi mchod sbyin phun sum tshogs pa mthong nas tshigs su bcad de smras pa/_lha dang mi yi nang dag tu/_/dbang phyug don du gnyer ba dang /_/dbul ba'i 'jigs pas skrag pa yis/_/ci nus kyis ni sbyin pa gtang /_/'jig rten na ni sbyin byed mchod/_/sbyin byed lha 
[\[195b.6\]]yi nang mchod de/_/bya yi 'bras ldan shing bzhin du/_/'byung po kun gyi skyabs 'os yin/_/rgyal po chen po de'i tshe de'i dus na rgyal po lha chen po zhes bya ba 'khor los sgyur ba'i rgyal po gang gis dge ba'i lam nges pa de srol btod cing dge ba'i lam nges pa srol btod pa de la brten 
[\[195b.7\]]nas lha chen po brgyad khri bzhi stong gis rgyal po'i drang srong gi tshangs par spyod pa spyad pa de gzhan zhig yin snyam na/_khyod kyis de ltar mi blta ste/_nga nyid de'i tshe de'i dus na 'khor los sgyur ba'i rgyal po lha chen po zhes bya bar gyur te/_nga nyid kyis dge ba'i lam nges pa de 
[\[196a\]]
[\[196a.1\]]srol btod cing dge ba'i lam nges pa srol btod pa de la brten nas lha chen po brgyad khri bzhi stong gi rgyal po'i drang srong gi tshangs par spyod pa spyad do/_/rgyal po chen po ngas sbyin pa'am sbyin pa'i bgo bsha' des bla na med pa yang dag par rdzogs pa'i byang chub 
[\[196a.2\]]thob bo snyam na/_khyod kyis de ltar mi blta ste/_'on kyang nga'i sbyin pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer 
[\[196a.3\]]ba'i phyir sbyin pa dag btang /_bsod nams dag byas pa gang yin pa de nyon cig_/rgyal po chen po sngon byung ba yul mi thi la 'di nyid du de rnams kyi tha ma shos rgyal po mu khyud ces bya ba chos kyi rgyal po chos dang ldan pa chos la gnas pa'i rgyal po zhig byung ste/_de btsun mo dang /_
[\[196a.4\]]gzhon nu dang /_blon po dang /_khrom gyi ru pa dang /_grong mi dang /_yul mi rnams dang lhan cig tu chos spyod cing sbyin pa dag gtong /_bsod nams dag byed pa/_bsnyen gnas la nye bar gnas pa/_tshul khrims yang dag par blangs te gnas so/_/de'i tshe lha rnams 
[\[196a.5\]]kyi dbang po brgya byin sum bcu rtsa gsum pa'i lha rnams kyi gung la lha rnams kyi 'dun sa chos bzang du tshogs shing lhags pa rnams la bsngags pa rjod de/_grogs po dag lus 'phags kyi mi rnams kyi rnyed pa ni legs par rnyed de/_lus 'phags kyi mi de rnams kyi rgyal po mu 
[\[196a.6\]]khyud ni chos kyi rgyal po chos dang ldan pa chos la gnas pa'i rgyal po chen po yin te/_de btsun mo dang zhes bya ba nas lhan cig tu chos spyod cing tshul khrims yang dag par blangs te gnas so zhes bya ba'i bar gong ma bzhin no/_/grogs po dag khyed cag rgyal po mu khyud lta 
[\[196a.7\]]bar 'dod dam/_kau shi ka mchog tu 'tshal lo/_/grogs po dag de'i phyir khyed cag sdod cig dang kho bos je rgyal po mu khyud brtag par bya'o/_/de nas lha rnams kyi dbang po brgya byin dper na skyes bu mthu dang ldan pa'i lag pa bskum pa las brkyang ba'am/_brkyang ba 
[\[196b\]]
[\[196b.1\]]las bskum pa tsam gyis lha rnams kyi dbang po brgya byin sum bcu rtsa gsum pa'i lha rnams kyi nang nas mi snang bar gyur te/_mi thi lar rgyal po mu khyud ldan gyi khang [{]bzangs su [,]bzang du [}]phyin nas 'di skad ces smras so/_/mu khyud ldan khyod kyi rnyed pa ni legs par rnyed de/_gang 
[\[196b.2\]]gi phyir sum bcu rtsa gsum pa'i lha rnams lha'i 'dun sa chos bzang du tshogs shing 'dus pa rnams khyod kyi bsngags pa rjod par byed cing /_grogs po dag lus 'phags kyi mi rnams kyi rnyed pa zhes bya ba nas tshul khrims yang dag par blangs te gnas so zhes bya ba'i bar 
[\[196b.3\]]gong ma bzhin no/_/mu khyud khyod sum bcu rtsa gsum pa'i lha rnams lta zhing 'gro 'dod dam/_kau shi ka bdag sum bcu rtsa gsum pa'i lha rnams la lta zhing mchi 'tshal lo/_/mu khyud khyod de'i phyir sdod cig_/kho bos je cang shes stong ldan gyi shing rta khyod la bskur gyis/_
[\[196b.4\]]der khyod zhugs la ma g.yo bar shog shig_/rgyal po mu khyud kyis de bzhin du 'tshal lo zhes lha rnams kyi dbang po brgya byin las mnyan to/_/de nas lha rnams kyi dbang po brgya byin sum bcu rtsa gsum pa'i lha rnams kyi nang du song nas kha lo sgyur ba ma la gdu la smras pa/_ma la 
[\[196b.5\]]gdu khyod song la cang shes stong ldan gyi shing rta myur du chos la rgyal po mu khyud gang na ba der song ste phyin nas 'di skad ces/_mu khyud khyod la lha rnams kyi dbang po brgya byin gyis cang shes stong ldan gyi shing rta bskur ba 'di yin gyis der khyod zhugs la ma g.yo bar shog shig ces 
[\[196b.6\]]byos shig_/kau shi ka khyod kyis gsungs pas shin du ma nongs so zhes kha lo sgyur ba ma la gdus lha rnams kyi dbang po brgya byin las mnyan nas myur du cang shes stong ldan gyi shing rta bcas te/_rgyal po mu khyud gang na ba der song nas phyin pa dang 'di skad ces smras so/_/mu 
[\[196b.7\]]khyud khyod la lha rnams kyi dbang po brgya byin gyis cang shes stong ldan gyi shing rta bskur ba 'di yin gyis 'dir khyod zhugs la ma g.yo bar shog shig ces mchi'o/_/rgyal po chen po rgyal po mu khyud cang shes stong ldan gyi shing rtar zhugs pa dang /_de nas kha lo sgyur 
[\[197a\]]
[\[197a.1\]]ba ma la gdus rgyal po mu khyud la smras pa/_khyod kyi shing rta gang nas drang /_gang na sems can sdig pa'i las can rnams sdig pa mi dge ba'i las kyi rnam par smin pa nyams su myong ba nas sam/_gang na sems can dge ba'i las can rnams las 
[\[197a.2\]]dge ba'i rnam par smin pa nyams su myong ba nas drang /_ma la gdu de'i phyir gang na sems can sdig pa'i las can rnams sdig pa mi dge ba'i rnam par smin pa nyams su myong ba yod pa dang /_gang na sems can dge ba'i las can rnams las dge ba'i rnam par smin pa 
[\[197a.3\]]nyams su myong ba dag yod pa gnyis ka bltas/_de dag gang na ba de logs su shing rta drongs shig_/de nas kha lo sgyur ba ma la gdus rgyal po mu khyud kyis ci nas kyang gang na sems can sdig pa'i las can rnams sdig pa mi dge ba'i las kyi rnam par smin pa nyams 
[\[197a.4\]]su myong ba yod pa dang /_gang na sems can dge ba'i las can rnams las dge ba'i rnam par smin pa nyams su myong ba yod pa gnyi ga mthong bar 'gyur ba de ltar rgyal po mu khyud ldan gyi shing rta drangs so/_/rgyal po mu khyud sum bcu rtsa gsum pa'i lha rnams kyi nang du phyin 
[\[197a.5\]]nas rgyal po mu khyud lha rnams kyi 'dun sa chos bzang du zhugs pa dang /_lha rnams kyi dbang po brgya byin gyis rgyal po mu khyud la stan phyed bstabs nas rgyal po mu khyud dang lha rnams kyi dbang po brgya byin stan phyed phyed la 'dug go/_/rgyal po chen po rgyal po mu khyud dang lha 
[\[197a.6\]]rnams kyi dbang po brgya byin stan phyed phyed la 'dug pa na khyad par ram/_bsam pa'am/_tha dad du bya ba cung zad kyang med de/_gzhan du na lha rnams kyi dbang po brgya byin ni mig mi 'dzums par zad do/_/de nas rgyal po mu khyud kyis bdag nyid kyi mchod sbyin phun 
[\[197a.7\]]sum tshogs pa mthong nas de'i tshe tshigs su bcad de smras pa/_dge las byas dang de bzhin du/_/mi dge'i las byas mthong nas ni/_/mi gang bag med byed pa de/_/skyes bu tha shal snying re rje/_/de nas lha rnams kyi dbang po brgya byin gyis rgyal po mu khyud 
[\[197b\]]
[\[197b.1\]]la 'di skad ces smras so/_/mu khyud khyod 'di nyid du 'dug la dga' bar spyod cig_/'dod pa'i yon tan lnga 'byor cing ldan pas rtsed mo byos shig_/dga' bar spyod cig_/dga' mgur spyod cig_/des tshigs su bcad de smras pa/_ji ltar snod dang shing 
[\[197b.2\]]rta dag_/brnyas pa re zhig dus yin ltar/_/de dang 'dra bar gnas 'di yang /_/dbang ni gzhan dag sgyur bas bdag_/'di nas mi thi lar song nas/_/dge ba mang po rnams bya zhing /_/bsod nams phun sum tshogs byas nas/_/de nas mtho ris 'ong bar bya/_/
[\[197b.3\]]de mi thi lar 'ongs nas sbyin pa dag btang /_bsod nams dag byas nas tshigs su bcad de smras pa/_gang tshe rgyal rigs bram ze dang /_/rje'u rigs dmangs rigs gdol pa dang /_/kla klo phongs la byin pa yi/_/sbyin pa dam pa rnams kyis bsngags/_/mu 
[\[197b.4\]]ge'i tshe na sbyin byin zhing /_/skye bo dam pa tshim byas nas/_/ngan song rnams spangs 'di dang ni/_/mtho ris su yang bkur ba yin/_/phan yon 'di ni shes nas kyang /_/mkhas pa rnams kyis sbyin pa gtang /_/sbyin pa yis ni thar pa dang /_/dbang phyug lha 
[\[197b.5\]]gnas 'byor bar 'gyur/_/rgyal po chen po de'i tshe de'i dus na 'khor los sgyur ba'i rgyal po mu khyud ces bya ba gang gis sum bcu rtsa gsum pa'i lha rnams kyi nang du song nas lha rnams kyi dbang po brgya byin gyis stan phyed dang /_lha rnams kyi 'dod pa'i yon tan lngas bstabs 
[\[197b.6\]]nas/_des mi thi lar 'ongs te grong khyer gyi sgo bzhir mchod sbyin gyi gnas brtsigs nas sbyin pa dag btang /_bsod nams dag byas pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na 'khor los sgyur ba'i rgyal po mu khyud ces bya ba 
[\[197b.7\]]gang gis sum bcu rtsa gsum pa'i lha rnams kyi nang du song nas lha rnams kyi dbang po brgya byin gyis stan phyed dang lha rnams kyi 'dod pa'i yon tan lngas bstabs pa yin par gyur te/_nga nyid de nas mi thi lar song nas grong khyer gyi sgo bzhir mchod sbyin gyi gnas brtsigs te sbyin 
[\[198a\]]
[\[198a.1\]]pa dag byin/_bsod nams dag byas so/_/rgyal po chen po ngas sbyin pa'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i sbyin pa de ni bla na med pa yang dag par rdzogs 
[\[198a.2\]]pa'i byang chub kyi rgyu tsam dang /_rkyen tsam dang /_tshogs tsam yin no/_/de'i 'og tu rgyal po kun dga' bo zhes bya ba mthu dang ldan pa zhes bya ba'i bar du rgyas par sbyar te/_de la bu gcig dang gnyis nas lnga'i bar dag btsas pa las de'i bu tha [{]chungs [,]chung [}]gang yin pa de'i 
[\[198a.3\]]gdong me long 'dra bas de'i ming me long gdong zhes bya bar grags so/_/de dag thams cad bsrings bskyed de chen por gyur to/_/gzhon nu me long gdong ni des pa dang shin tu dul ba yin no/_/de dag gzhan ni gtum pa/_gzu lums can/_rtsub pa yin no/_/de dag 
[\[198a.4\]]thams cad pha'i dgos pa zhig gi phyir 'dus na shes rab kyis cung zad kyang so sor rtogs pa med do/_/gzhon nu me long gdong ni dri ba zab mo zab mo dag la rang gi shes rab kyis dpyod par byed do/_/rgyal po kun dga' bo nad kyis thebs nas des bsams pa/_
[\[198a.5\]]gang rgyal srid byed du gzhug_/gal te bdag gis bu pho gong ma bzhi las gang yang rung ba zhig rgyal po byed du bcug na de rnams gtum pa/_gzu lums can rtsub pa yin pas tshul ma yin pas yul mi rnams la gnod pa byed par 'gyur ro/_/gal te gzhon nu 
[\[198a.6\]]me long gdong rgyal srid byed du bcug na ni nye du rnams kyis da rgyal po 'dis sras thu bo rnams bzhag nas sras tha [{]chungs [,]chung [}]rgyal srid byed du 'jug pa ci'i tha tshig ces smod par 'gyur bas thabs shig bsham mo snyam nas/_des rin po che gsum dang /_btsun mo'i 
[\[198a.7\]]'khor zhes byed pa dang /_shes rab kyis so sor brtag par bya ba drug bzhag nas des blon po rnams la smras pa/_kye sna bo dag nga 'das na khyed cag gis gzhon nu rnams re re nas brtag par bya ste/_sus nor bu'i lham zung du bgos na 'tsham par 'gyur ba 
[\[198b\]]
[\[198b.1\]]dang /_seng ge'i khri la 'dug na mi g.yo bar 'dug pa dang /_dbu rgyan mgo la thogs na mi g.yo bar 'dug pa dang /_btsun mo'i 'khor zhes byed pa dang /_shes rab kyis so sor brtag par bya ba drug po nang gi gter dang /_phyi'i gter dang /_phyi nang gi 
[\[198b.2\]]gter dang /_shing gi rtse mo'i gter dang /_ri'i rtse mo'i gter dang /_chu 'gram gyi gter te/_su 'di dag thams cad dang ldan par gyur pa de nga 'das nas khyod cag gis chug shig ces smras nas/_bsags pa kun gyi mtha' zad cing /_/mthon po'i mtha' ni ltung 
[\[198b.3\]]bar 'gyur/_/zhes bya ba yin pas shi'o/_/blon po de rnams kyis gzhon nu phu bo shos la nor bu'i lham zung du bskon na ji ltar yang de dang mi 'tsham mo/_/seng ge'i khri la bzhag na g.yos so/_/dbu rgyan btags na rab tu g.yos so/_/btsun mo'i 'khor gyis 
[\[198b.4\]]kyang zhes ma byas so/_/shes rab kyis so sor brtag par bya ba drug smras na ma shes te/_nu bo phyi ma rnams kyang de bzhin no/_/gzhon nu me long gdong la nor bu'i lham zung du bskon na shin tu 'tsham par 'dug go/_/seng ge'i khri la 'dug na mi g.yo bar 'dug go/_/
[\[198b.5\]]dbu rgyan thogs na spyi gtsug rgyas par 'dug go/_/btsun mo'i 'khor gyis kyang zhes byas pa dang /_blon po rnams kyis smras pa/_da dung shes rab kyis so sor brtag par bya ba drug po nang gi gter dang /_phyi'i gter dang /_phyi nang gi gter dang /_shing gi rtse mo'i 
[\[198b.6\]]gter dang /_ri'i rtse mo'i gter dang /_chu 'gram gyi gter shes par bya dgos so/_/me long gdong gis bsams pa/_nang gi gter zhes bya ba nang gi gter ci zhe na/_them pa'i nang rol na yod pa'i gter yin no/_/phyi'i gter zhes bya ba phyi'i gter ci zhe na/_
[\[198b.7\]]phyi'i gter zhes bya ba ni them pa'i phyi rol na yod pa'i gter yin no/_/phyi nang gi gter zhes bya ba ci yin zhe na/_them pa'i 'og na yod pa'i gter yin no/_/shing gi rtse mo'i gter zhes bya ba shing gi rtse mo'i gter ci zhe na/_rgyal po de bzhugs pa'i shing de'i 
[\[199a\]]
[\[199a.1\]]grib mas nyi ma'i gung la gang du khyab pa de na yod pa'i gter yin no/_/ri'i rtse mo'i gter zhes bya ba ni rgyal po de rol pa'i rdzing de na khrus kyi rdo leb yod pa de'i 'og na yod pa'i gter yin no/_/chu 'gram gyi gter zhes bya ba ni khyim gyi chu gang du 'bab 
[\[199a.2\]]pa de'i stor khung gi mtha' na yod pa'i gter yin no/_/blon po de rnams kyis thams cad so sor brtags na de dag byung nas de rnams kyis de rgyal por dbang bskur te/_rgyal po me long gdong zhes bya ba mthu dang ldan par gyur to/_/ri 'or gzhan zhig na bram ze dbyug 
[\[199a.3\]]gu can zhes bya ba zhig gnas pa des khyim bdag cig las glang dag cig brnyas te zhing rmos nas glang de dag ded de khyim bdag de'i khyim du song ba dang /_ji tsam na khyim bdag de dro la bab nas bram ze dbyug gu can gyis/_glang phug tu btang ba las sgo gzhan zhig nas 
[\[199a.4\]]byung ste song ngo /_/khyim bdag de zan zos nas langs na gang na yang glang mi snang nas des dbyug gu can bzung nas glang ga re/_des smras pa khyim du ma bcug gam/_khyod kyis kho bo'i glang phrogs kyis kho bo la glang slar byin cig_/des smras pa/_kho bos ma 
[\[199a.5\]]phrogs so/_/des smras pa/_rgyal po me long gdong 'di ni shes rab dang ldan pa yin gyis de'i drung du dong dang /_des don 'di sbyangs dpyad de bdag cag la rigs mi rigs ston par 'gyur ro zhes de gnyis chas pa dang /_mi zhig gis rta rgod ma zhig bros nas des 
[\[199a.6\]]dbyug gu can la smras pa/_rta rgod ma'o ni khog shig_/des smras pa/_ji ltar dgag_/ci nus pas so/_/des rdo ba zhig blangs te mgor bsnun pas de shi bar gyur to/_/mi des smras pa/_kho bo'i rta rgod ma khyod kyis bsad kyis kho bo la rta rgod ma gcig byin 
[\[199a.7\]]cig_/ci'i phyir rta rgod ma sbyin/_des smras pa tshur shog_/rgyal po me long gdong gi gan du dong dang /_des bdag cag gi zhal che sbyong bar 'gyur ro zhes de dag der dong ba dang /_dbyug gu can de 'bros par brtsams te/_des rtsig pa zhig gi kha nas bdag 
[\[199b\]]
[\[199b.1\]]nyid mchongs pa dang /_de'i shod na tha ga pa zhig thags 'thag cing 'dug pa de'i steng du lhung bas tha ga pa shi nas dbyug gu can yang tha ga pa'i chung mas bzung nas/_kho mo'i khyim thab khyod kyis bsad kyis kho mo'i khyim thab byin cig_/kho bos khyod kyi khyim thab 
[\[199b.2\]]ga las sbyin/_des smras pa/_tshur rgyal po me long gdong gi drung du dong dang /_des bdag cag gi zhal che gcod par 'gyur ro zhes de rnams chas pa dang /_lam gyi bar de na chu bo gting zab mo zhig yod pa de la shing mkhan zhig kha na ste'u thogs te phas tshur ra rgal 
[\[199b.3\]]ba de la dbyug gu can des smras pa/_chu che chung ji tsam/_ste'u btang ste smras pa/_chu gting zab bo/_/ste'u de chur lhung nas des dbyug gu can de bzung ste/_khyod kyis nga'i ste'u chur bskur ro/_/ngas ma bskur ro/_/tshur rgyal po me long gdong gi drung du dong dang /_
[\[199b.4\]]des bdag cag gi zhal che sbyong bar 'gyur ro/_/de rnams ngal bas dbyug gu can khrid de chang 'tshong zhig gi khyim du zhugs pa dang /_chang 'tshong ma la khye'u zhig btsas pa des khye'u de gos kyis bkab ste bsnyal ba de la dbyug gu can 'dug go/_/des khye'u yod 
[\[199b.5\]]khye'u yod ces smras nas/_ji tsam na bltas na shi bar gyur nas des dbyug gu can de bzung nas/_khyod kyis kho mo'i bu bsad kyis kho mo'i bu byin cig_/des smras pa/_kho bos ni ma bsad na ci'i phyir kho bos khyod la bu sbyin/_des smras pa/_tshur 
[\[199b.6\]]rgyal po me long gdong gi drung du 'dong ngo zhes de rnams chas pa dang /_ji tsam na phyogs gzhan zhig na shing skam la khwa zhig 'dug pa des dbyug gu can mthong nas smras pa/_gang du 'gro/_kho bo ni mi 'gro na 'di dag gis kho bo khrid do/_/gang du/_me long 
[\[199b.7\]]gdong gi drung du'o/_/'o na kho bo'i phrin yang khyer la rgyal po me long gdong la phyogs ga ge mo zhig na shing lo ma skams pa zhig mchis pa de la khwa zhig mchis te/_de'i mchid nas shing lo ma sngo zhing snum pa gzhan dag mchis bzhin du de la bdag dga' bar mi 
[\[200a\]]
[\[200a.1\]]'gyur gyi/_'di la bdag mchis na bde ba ci las gyur ces gyis shig_/de rnams chas pa las [{]ri dgas [,]ri dwags [}]zhig gis dbyug gu can mthong nas des smras pa/_dbyug gu can gang du 'gro/_kho bo ni gang du yang mi 'gro na 'di dag gis kho 
[\[200a.2\]]bo khrid do/_/gang du/_me long gdong gi drung du'o/_/kho bo'i phrin yang khyer la gnas gzhan dag na gsing ma dang rtswa sngon po dag mchis bzhin du bdag de dag la ma dad pa la rgyu ci zhig mchis zhes gyis shig_/de rnams chas pa dang ji tsam na sreg pa zhig gis mthong 
[\[200a.3\]]nas smras pa/_gang du 'dong zhes bya ba nas/_'o na kho bo'i phrin yang khyer cig ces bya ba'i bar gong ma bzhin du ste/_bdag phyogs gcig tu ni sreg pa'i skad 'byin la/_phyogs gzhan du ni skad gzhan 'byin pa/_'di la rgyu ci zhig mchis zhes gyis 
[\[200a.4\]]shig/_//'dul ba gzhi/_bam po bzhi bcu rtsa bzhi pa/_phyogs gzhan zhig na sbrul zhig gis mthong nas zhes bya ba nas 'o na kho bo'i phrin yang khyer cig ces bya ba'i bar gong ma bzhin du ste/_bdag phug nas ni bde bar 'byung la slar ni 
[\[200a.5\]]sdug bsngal gyis 'jug pa 'di la rgyu ci zhig mchis zhes gyis shig_/sbrul zhig dang ne'u le gnyis phan tshun mi mthun zhing 'thab par byed pa zhes bya ba nas 'o na bdag cag gi phrin yang khyer cig ces bya ba'i bar gong ma bzhin du ste/_bdag cag nyin par gcig 
[\[200a.6\]]gis gcig mthong nas thab mo bgyid kyi dga' bar mi 'gyur ba 'di la rgyu ci zhig mchis zhes gyis shig_/bag sar gzhon nu ma zhig gis zhes bya ba nas des smras pa/_'o na bdag gi phrin yang khyer cig ces bya ba'i bar gong ma bzhin du ste/_gang gi tshe 
[\[200a.7\]]bdag pha'i khyim na mchis pa de'i tshe ni gyos po'i khyim 'tshal la/_gang gi tshe gyos po'i khyim na mchis pa de'i tshe na pha'i khyim 'tshal ba 'di la rgyu ci zhig mchis zhes gyis shig_/de rnams chas nas rgyal po me long gdong gang na ba der dong ste phyin nas dbyug 
[\[200b\]]
[\[200b.1\]]gu can gyis rgyal po la rgyal ba dang tshe spel ba dag byas nas phyogs gcig tu 'dug go/_/gzhan dag gis kyang rkang pa gnyis la mgo bos phyag byas te 'khod pa dang /_rgyal pos dbyug gu can la dris pa khyod ci la 'ongs lha bdag ni khrid do ci zhig gi phyir/_
[\[200b.2\]]dbyug gu can gyis khyim bdag dang ci zhig las rtsod pa de thams cad smras so/_/rgyal pos khyim bdag la dris pa/_khyod kyis glang mthong ngam mthong lags so/_/dbyug gu can khyod kyis glang phugs su bskrad dam/_lha bskrad lags so/_/rgyal pos 
[\[200b.3\]]smras pa/_gang gi phyir go bar ma byas pas dbyug gu can 'di'i lce chod cig_/gang gi phyir 'di yang glang ma btags pas mig phyung shig_/khyim bdag gis smras pa/_rnam pa gcig tu bdag gi glang stor/_rnam pa gnyis su bdag gi mig dbyung ba bas 
[\[200b.4\]]dbyug gu can rgyal mi bsngo'o/_/mi des smras pa lha dbyug gu can 'dis bdag gi rta rgod ma zhig bkum mo/_/ji ltar bsad/_des rgyas par smras pa dang /_rgyal pos smras pa/_gang gi phyir ji ltar nus pa de bzhin du khog shig_/ces smras 
[\[200b.5\]]pas mi 'di'i lce chod cig_/gang gi phyir rdo bas mi snun par gzhan gyis dgag mi nus pa med pas dbyug gu can 'di yang lag pa chod cig_/mi des smras pa rnam pa gcig tu bdag gi rta rgod ma bkum/_rnam pa gnyis su bdag gi lce bcad pa bas dbyug 
[\[200b.6\]]gu can rgyal mi bsngo'o/_/tha ga pa'i chung mas rgyas par smras pa dang rgyal pos smras pa/_'di nyid khyod kyi khyim thab tu khyer cig_/des smras pa rnam pa gcig tu ni 'dis bdag gi sdum thab bkum/_rnam pa gnyis su 'di sdum thab tu 'gyur ba bas dbyug gu 
[\[200b.7\]]can rgyal mi bsngo'o/_/shing mkhan gyis rgyas par smras pa dang /_rgyal pos smras pa gang gi phyir ste'u chu'i dbus su bor nas tshig smras pas shing mkhan 'di lce chod cig_/dbyug gu can 'di yang chu'i gting zab par mthong bzhin du shing mkhan la 'dri 
[\[201a\]]
[\[201a.1\]]bas mig dbyung ngo /_/shing mkhan gyis smras pa/_rnam pa gcig tu bdag gi ste'u stor/_rnam pa gnyis su bdag gi lce bcad pa bas dbyug gu can rgyal mi bsngo'o/_/chang 'tshong mas rgyas par smras pa dang rgyal pos smras pa/_gang 
[\[201a.2\]]gi phyir 'dis bu thams cad kyi thams cad du gos kyis g.yogs nas bsnyal bas chang 'tshong ma 'di lag pa chod cig_/dbyug gu can yang ma brtags par gzhan gyi stan la 'dug pas 'di ni mig phyung shig des smras pa/_rnam pa gcig tu bdag gi bu bkum/_
[\[201a.3\]]rnam pa gnyis su bdag gi sug pa bkum pa bas dbyug gu can rgyal mi bsngo'o/_/dbyug gu can gyis khwa'i than smras pa dang /_rgyal pos smras pa/_dbyug gu can khwa de la khyod phyogs de na ri 'or cig yod pa'i grong gi bdag por gyur pa na shing skam po de'i drung na 
[\[201a.4\]]gter yod kyis de 'ga' zhig la byin te song shig dang bde bar 'gyur ro zhes sgo shig_/[{]ri dgas [,]ri dwags [}]kyi than smras pa dang /_khyod kyis [{]ri dgas [,]ri dwags [}]la [{]ri dgas [,]ri dwags [}]khyod de na shing yod pa de'i kha nas sbrang rtsi'i thigs pa 'dzag ste/_de zags pas rtswa dang gsing ma mngar por 
[\[201a.5\]]gyur pa la khyod za za ba sbrang ma de song zin gyis ro la chags par ma byed cig_/tshul ma yin pas sdug bsngal bar gyur ta re zhes smros shig_/sreg pa'i than smras pa dang rgyal pos smras pa/_gang du sreg pa de sreg pa'i skad 'byin pa'i phyogs de na gter med 
[\[201a.6\]]kyi/_gang du skad gzhan 'byin pa de na gter yod pas khyod kyis gter 'ga' zhig la ston la tshul ma yin pas sdug bsngal bar gyur na mi rung gis gzhan du song shig ces sgo shig_/des sbrul dang ne'u le'i than smras pa dang rgyal pos smras pa/_de gnyis la 
[\[201a.7\]]khyed cag mir gyur pa na spun gnyis zhig tu skyes te/_de na gcig gis smras pa/_nor bgo'o cig shos ser snas zil gyis non pas ma bgos so/_/de la gcig ni lhag par chags par byas pas sbrul du skyes so/_/cig shos kyang nor la then te lhag 
[\[201b\]]
[\[201b.1\]]par chags par byas pas ne'u ler skyes so/_/de bas na khyed cag gis nor de dag dge sbyong ngam/_bram ze dag la byin la gnas de 'or cig dang bde bar 'gyur ro zhes sgo shig sbrul gyi than smras pa dang rgyal pos smras pa/_khyod kyis sbrul de la khyod ltogs shing 
[\[201b.2\]]nyam chung bar gyur pas ni phug nas bde bar phyir 'byung la/_kha zas phal mo che zos nas ni sdug bsngal bas phug tu 'jug pa yin gyis/_khyod kyis kha zas la ji tsam du spyad pa drod zin par byas na khyod bde bar gnas par 'gyur ro zhes sgo shig_/bag sar 
[\[201b.3\]]gzhon nu ma'i than smras pa dang rgyal pos smras pa/_khyod kyis bag sar gzhon nu ma de la khyod kyi pha'i khyim na 'grogs bshes shig gnas te/_gang gi tshe khyod gyos po'i khyim na 'dug pa de'i tshe ni 'grogs bshes de 'dod do/_/gang gi tshe pha'i khyim na gnas pa 
[\[201b.4\]]de'i tshe ni khyim thab 'dod de/_khyod tshul ma yin pas sdug bsngal bar gyur na mi rung gis gnas gcig thong la gcig legs par gzung bar byos shig ces sgo shig_/bag sar gzhon nu ma de dang sbrul gyis ni ji skad bstan pa bzhin du byas so/_/sbrul dang 
[\[201b.5\]]ne'u le dag dang khwas ni nor dbyug gu can la byin no/_/lhag ma rnams kyis kyang ji skad bstan pa de bzhin mnyan to/_/blon po rnams kyis smras pa/_kye ma'o lha la 'di lta bu'i spobs pa yang mnga' ba lta/_rgyal po dga' ba dang mgu bas grong khyer gyi sgo bzhi rnams 
[\[201b.6\]]su sbyin gtong gi khang pa brtsigs nas sbyin pa'i zhal ta ba'i mi dag bzhag go/_/de'i tshe mu ge lo bcu gnyis su byung ste/_des mu ge lo bcu gnyis su byung ba na srog chags brgya stong phrag du ma dag gi kha zas sbyar to/_/des bdag nyid kyi mchod sbyin phun sum tshogs 
[\[201b.7\]]pa mthong nas tshigs su bcad de smras pa/_blo ldan chos dang mthun pa yin/_/nor rnyed bsags par mi bya ste/_/tshul khrims phun sum tshogs pa yi/_/yon gnas la ni yon du dbul/_/dge sbyong bram ze des pa dang /_/phongs pa legs par tshim byas na/_/
[\[202a\]]
[\[202a.1\]]shes rab can de lus zhig nas/_/lha yi nang du skye bar 'gyur/_/mkhas pas de ltar shes byas nas/_/dad ldan chags pa med sems kyis/_/yon gnas rnams la byin pa ni/_/dpa' bo ser sna med pas bsngags/_/rgyal po chen po 
[\[202a.2\]]de'i tshe de'i dus na rgyal po me long gdong zhes bya ba mthu dang ldan pa gang gis mu ge lo bcu gnyis su byung ba na srog chags brgya stong phrag du ma'i kha zas sbyar ba de gzhan zhig yin snyam na/_khyod kyis de ltar mi blta ste/_'on kyang nga nyid de'i tshe de'i dus na rgyal po me long gdong 
[\[202a.3\]]zhes bya ba mthu dang ldan pa der gyur te/_ngas mu ge lo bcu gnyis su byung ba na srog chags brgya stong phrag du ma dag gi kha zas sbyar to/_/rgyal po chen po ngas sbyin pa'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis 
[\[202a.4\]]de ltar mi blta ste/_'on kyang nga'i sbyin pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag byin/_bsod 
[\[202a.5\]]nams dag byas pa gang yin pa de nyon cig_/rgyal po chen po sngon byung ba 'khor los sgyur ba'i rgyal po nor [{]bzangs [,]bzang [}]zhes bya ba zhig byung ste/_des grong khyer brgyad khri bzhi stong du mchod sbyin gyi gnas brtsigs te lo mang po dang lo brgya phrag mang po dang /_lo stong phrag 
[\[202a.6\]]mang po dang /_lo brgya stong phrag mang por sbyin pa dag byin/_bsod nams dag byas te/_des bdag nyid kyi mchod sbyin phun sum tshogs pa mthong nas tshigs su bcad de smras pa/_lha dang mi yi nang dag tu/_/bdag gi 'byor pa mthong nas ni/_/gang gis phun sum 
[\[202a.7\]]'thob pa yi/_/sbyin pa su zhig sbyin mi byed/_/gang gis skyes bu brgya phrag thibs mnan cing /_/ser sna dgra bor gyur pa zil mnan nas/_/'jig rten pha rol 'jigs pas sbyin gtong de/_/bdag ni dpa' bo'i dpa' rab yin par sems/_/gang zhig lag na 
[\[202b\]]
[\[202b.1\]]mtshon thogs g.yul ngor 'jug_/de ni dpa' bo min zhes thub rnams gsung /_/gang dag 'jigs pa med par sbyin gtong ba/_/de dag dpa' bo yin zhes kun mkhyen gsung /_/rgyal po chen po de'i tshe de'i dus na 'khor los sgyur ba'i rgyal po nor [{]bzangs [,]bzang [}]zhes bya 
[\[202b.2\]]ba gang gis grong khyer brgyad khri bzhi stong du mchod sbyin gyi gnas brtsigs te lo mang po dang lo brgya phrag mang po dang /_lo stong phrag mang po dang /_lo brgya stong phrag mang por sbyin pa dag byin/_bsod nams dag byas pa de gzhan zhig yin snyam na khyod kyis de ltar mi blta 
[\[202b.3\]]ste/_'on kyang nga nyid de'i tshe de'i dus na 'khor los sgyur ba'i rgyal po nor [{]bzangs [,]bzang [}]zhes bya ba der gyur te/_nga nyid kyis de na grong khyer brgyad khri bzhi stong du mchod sbyin gyi gnas brtsigs te lo mang po dang lo brgya phrag mang po dang /_lo stong phrag mang po dang /_lo brgya stong 
[\[202b.4\]]phrag mang por sbyin pa dag byin/_bsod nams dag byas so/_/rgyal po chen po ngas sbyin pa'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i sbyin pa de ni bla na med pa yang dag par 
[\[202b.5\]]rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag byin/_bsod nams dag byas te/_brtson 'grus kyi pha rol tu 
[\[202b.6\]]phyin pa yongs su rdzogs par byas kyang bla na med pa yang dag par rdzogs pa'i byang chub ma thob pa gang yin pa de nyon cig_/rgyal po chen po sngon byung ba yul lnga len par rgyal po gnyis byung ste/_byang phyogs kyi lnga len dang lho phyogs kyi lnga len pa'o/_/de la byang 
[\[202b.7\]]phyogs kyi lnga len pa nor can zhes bya ba grong khyer glang po'i khyim zhes bya ba na 'byor pa dang rgyas pa dang bde ba dang /_lo legs pa skye bo dang mi mang pos gang ba 'thab pa dang /_khrag khrug dang 'gyed pa dang chom rkun med pa nad rab tu zhi bar gyur pa 'bras sA lu dang /_
[\[203a\]]
[\[203a.1\]]bu ram shing dang ba lang dang /_ma he phun sum tshogs pa na chos kyi rgyal po chos dang ldan pa dang /_chos bzhin gyis rgyal srid byed du 'jug go/_/grong khyer de na yang mtsho chen po ut+pa la dang pad ma dang ku mu da dang /_pad ma dkar pos gang 
[\[203a.2\]]ba/_ngang pa dang ngur pa dang bya kA raN+Da bas mdzes par byas pa yid du 'ong ba yod do/_/mtsho de na klu'i bu skye ba sna tshogs pa zhes bya ba gnas te/_des dus dus su char gyi rgyun legs par phab pas sa gzhi lhag par lo thog phun sum tshogs par gyur to/_/yul yang 
[\[203a.3\]]bza' ba dang btung ba shin tu mod la/_'jig rten yang sbyin pa dang /_mchod pa dang bsnyen bkur dang ldan pas dge sbyong dang /_bram ze dang bkren pa dang phongs pa rnams la kha zas sbyin par byed do/_/lho phyogs kyi lnga len pa'i rgyal po ni chos ma yin pa la lhag par 
[\[203a.4\]]gnas pa/_gtum pa/_gzu lums can/_spro thung ba zhig pas chos ma yin pas rgyal srid byed cing chad pa dang /_rdeg pa dang /_'tshog pa dang /_gsod pa dang /_'dzin pa dang /_'ching ba dang /_su mi 'dod dang /_khong sgril dang /_gnod pa sna tshogs 
[\[203a.5\]]kyis yul na gnas pa'i skye bo rnams la rtag tu skrag par byed do/_/des chos ma yin pa la lhag par gnas pas des lha yang dus dus su char gyi rgyun legs par mi 'bebs so/_/des na skye bo'i tshogs de 'jigs pa dang /_yi chad pas rang gi srog la yang 
[\[203a.6\]]mi lta bar yul yongs su spangs te byang phyogs kyi lnga len pa'i rgyal po'i yul du dong nas gnas so/_/ji tsam dus gzhan zhig na lho phyogs kyi lnga len pa'i rgyal po [{]ri dgas [,]ri dwags [}]'chor ba'i tshul du byas nas yul rnams brtag pa'i phyir byung ba dang /_grong rdal dang grong 
[\[203a.7\]]khyer gang yin pa dag ni stongs par gyur cing /_skyed mos tshal dang lha khang rnams ni zhig ral du gyur par mthong ngo /_/mthong nas kyang blon po rnams la smras pa/_shes ldan dag ci'i phyir grong rdal dang grong khyer 'di stongs par gyur cing /_skyed mos tshal dang lha 
[\[203b\]]
[\[203b.1\]]khang rnams ni zhig ral du gyur/_skye bo'i tshogs de dag ni gang du dong /_blon po rnams kyis smras pa/_lha byang phyogs kyi lnga len pa'i rgyal po nor can gyi yul du mchis so/_/ci'i phyir/_lha mi 'jigs pa stsal du gsol/_shes ldan sbyin gyis smros 
[\[203b.2\]]shig_/de nas de rnams kyis smras pa/_lha byang phyogs kyi lnga len pa'i rgyal po chos bzhin gyis rgyal srid bgyid pas de'i yul 'byor pa dang rgyas pa dang /_bde ba dang lo legs pa skye bo dang /_mi mang pos gang zhing 'thab pa dang /_rtsod pa dang /_khrag khrug dang /_
[\[203b.3\]]'gyed pa dang /_chom rkun ma mchis la nad rab tu zhi bar gyur pa/_'bras sA lu dang /_bu ram shing dang /_ba lang dang /_ma he phun sum tshogs pa/_'jig rten yang sbyin pa dang /_mchod pa dang /_bsnyen bkur dang ldan pas dge sbyong dang bram ze dang bkren pa dang /_phongs 
[\[203b.4\]]pa rnams la kha zas stsol bar bgyid do/_/lha ni gtum pa gzu lums can/_spro thung bas chad pa dang /_rdeg pa dang 'tshog pa dang /_gsod pa dang 'dzin pa dang /_'ching ba dang su mi 'dod dang /_khong sgril dang /_gnod pa sna tshogs kyis yul mi rnams la rtag tu 
[\[203b.5\]]skrag par mdzad pas des na skye bo'i tshogs de 'jigs shing yi chad nas byang phyogs pa'i lnga len pa'i rgyal po'i yul du mchis lags so/_/lho phyogs kyi lnga len pa'i rgyal pos smras pa/_shes ldan dag gang gis na skye bo'i tshogs de slar 'ongs nas grong rdal dang grong 
[\[203b.6\]]khyer 'di dag tu gnas par 'gyur ba'i thabs bzang po ci yod/_blon po rnams kyis smras pa/_lha gal te byang phyogs kyi lnga len pa'i rgyal po bzhin du chos bzhin gyis rgyal srid mdzad de/_byams pa'i sems dang phan pa'i sems dang /_thugs brtse ba'i sems 
[\[203b.7\]]kyis yul bskyangs na ring po mi thogs par skye bo'i tshogs de slar mchis nas grong rdal dang grong khyer 'di rnams su gnas par 'gyur lags so/_/lho phyogs kyi lnga len pa'i rgyal pos smras pa/_shes ldan dag gal te de lta na ngas kyang byang phyogs kyi lnga len pa'i 
[\[204a\]]
[\[204a.1\]]rgyal po bzhin du chos bzhin gyis rgyal srid byas te/_byams pa'i sems dang phan pa'i sems dang /_snying brtse ba'i sems kyis yul bskyang bar byas/_khyed kyis ci nas kyang skye bo'i tshogs de slar 'ongs nas grong rdal dang grong khyer 'di rnams su 
[\[204a.2\]]gnas par 'gyur ba de ltar gyis shig_/lha yon tan gzhan yang 'di lta bu mchis te/_grong khyer de na mtsho chen po ut+pa la dang /_pad ma dang /_ku mu da dang /_pad ma dkar pos gang ba/_ngang pa dang /_ngur pa dang /_bya kA raN+Da bas mdzes par bgyis pa de na klu'i bu skye ba sna 
[\[204a.3\]]tshogs pa zhes bgyi ba zhig gnas te/_des dus dus su char gyi rgyun legs par phab pas lo tog lhag par phun sum tshogs par gyur to/_/des na sa gzhi lhag par lo tog dang ldan pas yul yang bza' ba dang btung ba shin tu mod lags so/_/rgyal pos 
[\[204a.4\]]smras pa/_shes ldan dag gang gis na klu'i bu de 'dir khugs par 'gyur ba'i thabs lta ci yod/_lha rig sngags dang gsang sngags 'chang dag gis de khugs par 'gyur gyis/_de dag btsal du gsol de nas rgyal pos gser gyi thum po rgyal mtshan gyi rtse mo 
[\[204a.5\]]la bcings nas yul thams cad du dril bsgrags te/_gang gis byang phyogs lnga len pa'i yul nas klu'i bu skye ba sna tshogs pa khugs na de la gser gyi thum po 'di sbyin no/_/bkur sti chen pos kyang bkur sti bya'o/_/ji tsam na sbrul khas sdigs pa zhig blon 
[\[204a.6\]]po rnams kyi drung du song nas smras pa/_bdag la gser gyi thum po 'di stsal na bdag gis klu'i bu skye ba sna tshogs pa phrogs te khrid de mchi'o/_/blon po rnams kyis smras pa/_'di khyer cig des smras pa/_khyed cag gang la yid ches shing yid brtan pa de'i lag 
[\[204a.7\]]tu bzhag la klu'i bu skye ba sna tshogs pa khrid de mchis nas 'tshal lo/_/de bzhin du gyis shig de nas sbrul khas sdigs pa des mi yid brtan du rung ba'i lag tu gser gyi thum po gtad nas glang po'i khyim gyi grong khyer du song ngo /_/de nas des mtsho de'i kho ra 
[\[204b\]]
[\[204b.1\]]khor yug brtags na mtshan ma la mkhas pa zhig pas klu'i bu skye ba sna tshogs pa de ni phyogs 'di kho na nyid na 'dug go snyam nas/_de nas gtor ma dang yo byad kyi phyir slar song nas blon po rnams la smras pa/_bdag la gtor ma dang yo byad rnams stsol cig dang 
[\[204b.2\]]zhag bdun gyi nyin par klu'i bu de phrogs te/_khrid de mchi'o/_/sbrul khas sdigs pa de yang des mthong nas de ni bdag 'phrog tu 'ongs te zhag bdun gyi nyin par bdag phrogs nas pha ma dang bral ba las byung ba'i sdug bsngal chen po bdag gis myong bar 'gyur na ji ltar 
[\[204b.3\]]bya/_su la skyabs btsal snyam pa dang /_yang mtsho de nas ha cang yang mi ring ba zhig na rngon pa sran can dang spang leb can gnyis gnas te/_de gnyis mtsho de'i drung na gnas bcas nas gang dag skam la yod pa'i srog chags ri bong dang ldang sko ska dang /_phag la sogs 
[\[204b.4\]]pa mtsho de la 'thung du 'gro ba dang /_gang yang chu na yod pa nya dang ru sbal dang sbal pa la sogs pa bsad cing 'tsho bar byed pa las de na yang sran can ni shi'o/_/spang leb can ni gson no/_/klu'i bu skye ba sna tshogs pas bsams pa rngon pa spang leb can ma gtogs pa 
[\[204b.5\]]skyabs gzhan med do snyam nas/_de nas mi'i cha byad du byas te rngon pa spang leb can gyi drung du song nas smras pa/_kye nang rje rgyal po nor can gyi yul 'byor pa dang rgyas pa dang bde ba dang lo legs pa/_skye bo dang mi mang pos gang ba zhes bya ba nas 'bras sA lu dang /_bu 
[\[204b.6\]]ram shing dang ba lang dang ma he phun sum tshogs pa zhes bya ba'i bar gong ma bzhin du ste/_su'i mthu las gyur pa ji ga khyod kyis shes sam/_des smras pa shes te rgyal po de chos dang ldan pas chos bzhin gyis rgyal srid byed de byams pa'i sems dang /_phan pa'i sems 
[\[204b.7\]]dang brtse ba'i sems kyis yul bskyangs pas so/_/des smras pa/_ji de 'ba' zhig gam gzhan gyis kyang yin rngon pas smras pa/_gzhan gyi yon tan zhig kyang yod de/_mtsho 'di na klu'i bu skye ba sna tshogs pa zhes bya ba gnas te/_des dus dus su char gyi rgyun legs par 
[\[205a\]]
[\[205a.1\]]phab nas lhag par lo tog phun sum tshogs par gyur to/_/des na sa gzhi lhag par lo tog dang ldan pas yul yang bza' ba dang btung ba mod par gyur to/_/skye ba sna tshogs pas smras pa gal te 'ga' zhig gis klu'i bu de yul 'di nas phrogs 
[\[205a.2\]]na klu'i bu de cir 'gyur/_rung bar mi 'gyur te/_de pha ma dang bral ba las byung ba'i sdug bsngal myong bar 'gyur ro/_/rgyal po dang yul mis phrogs na de la khyod kyis ji ltar bya/_srog dang dbral bar bya'o/_/khyod kyis klu'i bu de gang yin pa shes sam mi shes so de nga nyid 
[\[205a.3\]]yin na lho phyogs lnga len pa'i sbrul khas sdigs pa nga 'phrog par byed de/_de gtor ma dang yo byad kyi phyir slar song nas zhag bdun gyi nyin par 'ong bar 'gyur te/_'ongs nas mtsho ngogs su seng ldeng gi phur pa grwa bzhir btsugs la tshon skud sna tshogs kyis bres te gsang sngags 
[\[205a.4\]]rjod par byed kyis/_de nas ha cang yang mi ring ba zhig tu khyod mi mngon par 'dug la/_gang gi tshe des cho ga de lta bu byas par gyur pa de'i tshe mtsho'i nang gi chu khol zhing lud par 'gyur te nga yang 'byung gis de'i tshe khyod kyis sbrul khas sdigs de'i gnad du mdas snun la de ma thag 
[\[205a.5\]]tu drung du song ste gsang sngags slar sdus shig_/ma bsdus na khyod kyi mgo drung nas bcad de sa la bor ro re zhes smros shig_/gal te des gsang sngags rnams ma bsdus par srog dang bral te shin ni kho bo ji srid 'tsho'i bar du gsang sngags kyi zhags pas bcings 
[\[205a.6\]]par 'gyur ro/_/rngon pas smras pa/_gal te khyod gcig pu la phan thogs na yang de bzhin du kho bo kho nas bya na yul mtha' dag la phan na lta smos kyang ci dgos te/_kho bos skyabs byas song shig_/de nas klu'i bu des de la dben pa'i phyogs shig bstan nas/_
[\[205a.7\]]ji tsam na rngon pa de zhag bdun gyi nyin par phyogs dben par bdag nyid gab ste 'dug pa dang /_sbrul khas sdigs pa de yang 'ongs nas gtor ma dang yo byad kyi cho ga bya bar rtsom ste/_de phyogs bzhir seng ldeng gi phur bu bzhi btsugs/_tshon skud sna tshogs kyis 
[\[205b\]]
[\[205b.1\]]bres te gsang sngags brjod do/_/de nas chu de khol du cha ba dang rngon pas gnad du mdas bsnun nas ral gri shubs nas phyung ste smras pa/_khyod kyis nged kyi yul na gnas pa'i klu'i bu gsang sngags kyis dbrog gam/_gsang sngags slar sdus shig ma bsdus na 
[\[205b.2\]]khyod kyi mgo drung nas bcad de sa la bor ra re de nas sbrul khas sdigs pa sdug bsngal nyams su myong bas nyam thag cing 'chi ba'i 'jigs pas skrag nas gsang sngags brtul ba dang /_rngon pas de ma thag tu de bsad do/_/de nas klu'i bu gsang sngags kyi zhags pas 
[\[205b.3\]]bcings pa las thar te mtsho nas byung nas rngon pa la 'khyud de 'di skad ces smras so/_/khyod ni kho bo'i ma yin la khyod ni kho bo'i pha yin te/_'di ltar khyod la brten pas kho bo pha ma dang bral ba las byung ba'i sdug bsngal ma skyes so/_/tshur shog gnas su 'dong ngo zhes 
[\[205b.4\]]des de gnas su khrid de song nas bza' ba dang btung ba rnam pa sna tshogs kyis tshim par byas te/_rin po che dag bstabs nas ma dang pha la smras pa/_yab yum 'di ni bdag gi snying du sdug pa skyabs dang gnyen du gyur pa lags te/_'di'i mthus bdag khyed dang lhan cig 
[\[205b.5\]]pa las bral bar ma gyur to/_/de dag gis kyang de la dam pa sbyin par byed de/_rin po che rnam pa sna tshogs byin nas des de rnams khyer te mtsho de nas byung ngo /_/mtsho de dang ha cang mi ring ba zhig na bsti gnas me tog dang 'bras bu phun sum tshogs pa bya sna tshogs skad 
[\[205b.6\]]'byin pa zhig yod de/_de na drang srong byams pa dang snying rje'i bdag nyid can/_sems can rnams la sdug par 'dzin pa zhig gnas so/_/de nas rngon pa de drang srong de'i drung du dus gsum du 'gro bar rtsom zhing /_de la klu'i bu skye ba sna tshogs pa dang lhan cig ji ltar gyur pa de dag 
[\[205b.7\]]thams cad rgyas par smras so/_/de nas drang srong des smras pa/_khyod la rin po che dang gser ci dgos/_de'i gnas na don yod pa zhes bya ba'i zhags pa yod kyis de slongs shig_/de nas rngon pa de don yod pa'i zhags pa la chags pa skyes nas drang srong gi tshig mnyan te slar klu'i 
[\[206a\]]
[\[206a.1\]]gnas su song ba dang /_de nas ji tsam na klu'i khang pa'i sgo na don yod pa'i zhags pa de mthong nas de 'di snyam du sems te/_bdag 'dod pa'i don yod pa'i zhags pa gang yin pa de ni 'di kho na yin no snyam nas klu'i gnas su zhugs so/_/de nas klu'i bu skye ba 
[\[206a.2\]]sna tshogs pa dang /_klu gzhan rnams kyis yang dag par dga' ba dang /_mgu ba dag byas nas rin po che dag bstabs pa dang /_des smras pa/_kho bo la rin po che mi dgos kyi/_'on kyang don yod pa'i zhags pa 'di kho bo la byin cig_/skye ba sna tshogs pas smras pa/_khyod 
[\[206a.3\]]la 'di ci dgos kho bo cag la ni dgos rab ste/_gang gi tshe nam mkha' lding gis gnod pa byas pa de'i tshe 'dis kho bo cag bsrung bar 'gyur ro/_/rngon pas smras pa/_khyed cag la ni nam mkha' lding gi gnod pa lan 'ga' zhig 'byung ba na 'di dgos kyi/_kho bo la ni dus kun 
[\[206a.4\]]du dgos kyis gal te legs pa byas pa dang phan btags pa dran pa lta na byin cig_/klu'i bu skye ba sna tshogs pa 'di snyam du sems te/_'dis bdag la phan cher btags kyis pha ma la brtags te sbyin no snyam nas des pha dang ma la brtags te zhags pa de byin no/_/de nas rngon 
[\[206a.5\]]pa des bdag thob pa bzhin du bde ba dang yid bde bas tshim nas/_don yod pa'i zhags pa khyer te klu'i gnas nas byung nas rang gi khyim du song ngo /_/ji tsam dus gzhan zhig na rgyal po nor can btsun mo dang lhan cig rtse bar byed dga' bar byed/_dga' mgur spyod par byed do/_/
[\[206a.6\]]de rtse bar byed dga' bar byed/_dga' mgur spyod par byed pa las bu pho yang med/_bu mo yang med nas lag pa la 'gram pa gtad de bdag gi khyim du nor rdzas 'di snyed cig bsags kyang bdag la bu pho yang med/_bu mo yang med pas bdag 'das na bdag gi gdung rgyud 
[\[206a.7\]]'chad cing yul 'chor ba dang /_bdog pa ril yang rgyal po gzhan gyis dbang byed par 'gyur ro snyam nas/_sems khong du chud cing 'dug pa dang de la dge sbyong dang /_bram ze dang /_grogs po dang /_mdza' bshes dang /_nye du rnams kyis smras pa/_lha ci'i slad du 
[\[206b\]]
[\[206b.1\]]thugs mi dgyes/_des skabs de de rnams la rgyas par smras pa dang /_de rnams kyis smras pa/_lha rnams la gsol ba mdzod cig dang /_khyod la sras mchis par 'gyur ro/_/de bu med de bu mngon par 'dod pas zhi ba dang chu lha dang /_lus ngan dang nor lha la sogs pa la 
[\[206b.2\]]gsol ba 'debs shing /_lha'i bye brag gzhan yang 'di lta ste/_kun dga' ra ba'i lha dag dang /_nags tshal gyi lha dag dang bzhi mdo'i lha dag dang /_sum mdo'i lha dag dang /_gtor ma len pa'i lha dag dang /_lhan cig skyes pa dang chos mthun pa dag dang /_rtag tu rjes su 
[\[206b.3\]]'brang ba'i lha dag la yang gsol ba 'debs so/_/'jig rten na gang gsol ba 'debs pa'i rgyu las bu pho dang bu mo dag skye'o zhes bya ba'i gtam de lta bu yod de/_de ni de lta bu ma yin te/_gal te de ltar 'gyur du zin na re re la yang 'di lta ste dper na 'khor los sgyur ba'i rgyal po 
[\[206b.4\]]bzhin du bu stong stong yod par 'gyur ro/_/'on kyang gnas gsum po dag mngon du gyur pa las bu pho dang bu mo dag skye bar 'gyur te/_gsum po de dag gang zhe na pha dang ma dag chags par gyur cing 'dus pa dang /_ma dus la bab cing zla mtshan dang ldan pa dang /_dri za nye bar 
[\[206b.5\]]gnas shing 'jug 'dod pa ste/_gnas gsum po de dag mngon du gyur pa las bu pho dang bu mo dag skye bar 'gyur ro/_/de de ltar gsol ba 'debs pa lhur len cing 'dug pa na/_bskal pa bzang po'i byang chub sems dpa' zhig btsun mo dam pa de'i mngal du zhugs so/_/
[\[206b.6\]]bud med mkhas pa'i rang bzhin can kha cig la ma 'dres pa'i chos lnga yod de/_lnga gang zhe na/_skyes pa chags par gyur pa shes shing chags pa dang bral ba shes pa dang /_dus shes shing zla mtshan shes pa dang /_mngal du zhugs pa shes pa dang /_gang las mngal du zhugs 
[\[206b.7\]]pa de yang shes pa dang /_khye'u shes shing bu mo shes pa ste gal te khye'u yin na dku g.yas par rten cing 'dug la gal te bu mo yin na/_dku g.yon par rten cing 'dug go/_/de yid dga' zhing yid dga' nas khyo la smras pa/_rje'i sras bdag la sems can zhugs par gyur 
[\[207a\]]
[\[207a.1\]]pa ni 'di ltar bdag gi dku g.yas par rten cing mchis pa las na nges par khye'ur 'gyur gyis dgyes pa bskyed du gsol/_de yang yid dga' zhing dga' nas ro stod bsrang ste lag pa g.yas pa brkyang nas 'di skad ces/_kho bo yun ring po nas mngon par 'dod 
[\[207a.2\]]pa bu'i ngo mthong ba dang /_kho bo dang mthun par skye zhing mi mthun par mi skye ba dang /_kho bo'i bya ba dag byed pa dang /_gsos pas phyir gso ba dang /_bgo skal la spyod pa dang /_kho bo'i rigs rgyud yun ring du gnas par sgrub pa dang /_bdag cag shi zhing dus la bab pa 
[\[207a.3\]]dag la nyung ngu'am mang po yang rung ba'i sbyin pa dag byin/_bsod nams dag byas nas 'di de gnyis gang du skyes pa der 'gro zhing rjes su 'gro bar gyur cig ces ming gis yon bsngo ba byed par gyur cig_/ces ched du brjod pa ched du rjod par byed do/_/de la sems can zhugs par 
[\[207a.4\]]rig nas 'di lta ste mngal na gnas pa yongs su smin par bya ba'i phyir steng gi khang [{]bzangs kyi [,]bzang gi [}]gzhir grang ba na grang ba'i yo byad dag dang /_dro ba na dro ba'i yo byad dag dang /_sman pas bstan pa'i zas ha cang mi kha ba dang ha cang mi skyur ba dang ha cang lan tshwa mi che ba dang ha cang mi 
[\[207a.5\]]mngar ba dang ha cang mi tsha ba dang /_ha cang mi bska ba dang /_kha ba dang skyur ba dang /_lan tshwa dang mngar ba dang tsha ba dang /_bska ba spangs pa'i zas dag dang do shal dang se mo do dang /_rgyan gyis bklubs pa'i lus lha'i bu mo dga' ba'i tshal na rnam par spyod pa lta bu dang /_khri nas 
[\[207a.6\]]khrir dang khri'u nas khri'ur dang /_shod kyis gzhir mi 'bab pa dang /_des sgra yid du mi 'ong ba cung zad kyang mi thos par nyam bag tu bzhag go/_/de zla ba brgyad dam dgu 'das pa dang khye'u gzugs bzang ba blta na sdug pa/_mdzes pa gsal ba gser gyi mdog 
[\[207a.7\]]'dra ba/_mgo gdugs ltar 'dug pa lag pa ring ba dpral ba'i dbyes che ba smin ma 'jar pa/_sna'i gzangs mtho ba/_yan lag dang nying lag thams cad dang ldan pa zhig btsas so/_/de btsas pa na kun dga' bar 'gyur ba'i rnga brdungs pa rgyal pos thos nas 
[\[207b\]]
[\[207b.1\]]smras pa/_de ci zhig yin/_btsun mo rnams kyis rgyal po la smras pa lha dgyes pa bskyed du gsol/_khyod kyi sras po zhig bltam mo/_/de nas rgyal pos grong khyer de thams cad rdo ba dang gseg ma dang gyo mo bsal te byi dor byas nas tsan dan gyi chus chag chag btab/_
[\[207b.2\]]rgyal mtshan dang ba dan bsgreng /_shin tu dri zhim po'i pog por dag bshams/_me tog sil ma sna tshogs kyis dga' dga' ltar bkram ste/_bsgo ba dge sbyong dang bram ze dang bkren pa dang /_phongs pa rnams la sbyin pa byin cig_/btson thams cad khye shig_/de'i phyir 
[\[207b.3\]]nyi ma bdun gsum nyi shu gcig tu btsas pa'i btsas ston rgya cher byas nas khye'u'i ming cir gdags zhes ming 'dogs par byed pa na/_blon po rnams kyis smras pa/_khye'u 'di rgyal po nor can gyi sras lags pas khye'u'i ming nor [{]bzangs su [,]bzang du [}]gdags so zhes de'i ming nor [{]bzangs [,]bzang [}]
[\[207b.4\]]zhes bya bar btags so/_/khye'u nor [{]bzangs [,]bzang [}]ma ma brgyad po pang na 'tsho ba'i ma ma gnyis dang /_nu ma snun pa'i ma ma gnyis dang dri ma 'phyi ba'i ma ma gnyis dang /_rtsen grogs kyi ma ma gnyis la rjes su gtad de/_de ma ma brgyad po dag gis 'o ma dang zho dang mar dang zhun mar 
[\[207b.5\]]dang /_mar gyi nying khu dang gzhan yang yo byad kyi bye brag gtso bo gtso bo dag gis sring bar byed skyed par byed cing rdzing na gnas pa'i pad ma bzhin du myur du skyed par byed do/_/gang gi tshe chen por gyur pa de'i tshe yi ge slob tu bcug ste zhes bya ba nas/_brtag pa brgyad dang dbye 
[\[207b.6\]]ba dang /_bklag pa la mkhas pa dang /_spyod pa gsal bar gyur to zhes bya ba'i bar gong ma bzhin no/_/de rgyal po rgyal rigs spyi bo nas dbang bskur ba ljongs kyi dbang phyug dang mthu dang brtson 'grus thob pa/_sa chen po'i dkyil 'khor 'di mngon par rgyal bar byas te 
[\[207b.7\]]gnas pa rnams kyi bzo'i gnas dang /_las kyi gnas zhes bya ba nas/_gnas lnga la byang bar gyur to/_/zhes bya ba'i bar gong ma bzhin te/_de'i phas chung ma gsum po chen ma dang 'bring ma dang /_chun ma dag bzhag cing gnas pa'i khang pa rnam pa gsum po dgun gyi 
[\[208a\]]
[\[208a.1\]]dang /_dpyid kyi dang dbyar gyi rnams brtsigs nas/_skyed mos tshal rnam pa gsum po dgun gyi dang /_dpyid kyi dang dbyar gyi dag btsugs so/_/de nas gzhon nu nor [{]bzangs [,]bzang [}]steng gi khang [{]bzangs kyi [,]bzang gi [}]gzhi la skyes pa med par song nas sil snyan rnams 
[\[208a.2\]]kyis rtse bar byed/_dga' bar byed dga' mgur spyod par byed do/_/ji tsam dus gzhan zhig na rngon pa spang leb can [{]ri dgas [,]ri dwags [}]tshol zhing de dang de dag tu rgyu ba na ri bo gzhan zhig la phyin pa dang /_des ri bo de'i shod na drang srong gi bsti gnas me tog dang 'bras bu phun sum tshogs pa/_
[\[208a.3\]]bya sna tshogs rgyu ba de na mtsho chen po ut+pa la dang /_ku mu da dang /_pad ma dkar pos yog pa/_ngang pa dang /_bya kA raN+Da ba dang /_ngur pas mdzes pa de mthong nas de bsti gnas der 'khyam par brtsams pa las/_ji tsam na drang srong skra dang /_kha spu dang /_sen mo dang /_spu rnams ring 
[\[208a.4\]]ba/_lus rlung dang tsha bas gdungs pa/_shing gos gyon pa zhig shing gi drung du gnas bcas te rtswa'i spyil bu na 'dug pa mthong ngo /_/mthong nas kyang rkang pa la mgo bos phyag byas te thal mo sbyar nas dris pa/_legs ldan phyogs 'dir khyod bzhugs nas yun ji srid cig lags 
[\[208a.5\]]lo bzhi bcu lon no/_/khyod kyis yun de srid cig tu phyogs 'dir lon na ngo mtshar rmad du byung ba'i chos 'ga' lta gzigs pa'am gsan pa lta mchis sam/_drang srong zhi ba'i bdag nyid des dal bu dal bus smras pa/_bzhin [{]bzangs [,]bzang [}]khyod kyis mtsho 'di mthong ngam/_legs 
[\[208a.6\]]ldan mthong lags so/_/'di ni tshangs pa 'du ba'i rdzing zhes bya ste/_ut+pa la dang /_ku mu da dang /_pad ma dkar pos gang ba/_bya sna tshogs kyi tshogs kyis bsten pa/_kha ba dang dngul dang ba mo'i mdog lta bu'i chus shin tu gang ba/_shin tu dri zhim pa'i me tog gis bskor ba'i chu'i 
[\[208a.7\]]rdzing 'dir tshes [{]bcwa [,]bco [}]lnga la mi'am ci'i rgyal po ljon pa'i bu mo yid 'phrog ma zhes bya ba mi'am ci mo lnga brgyas yongs su bskor nas mgo khrus dang bsku mnye sna tshogs dang 'ongs nas khrus byed do/_/de khrus byed pa'i tshe bro gar dang /_glu dang rol mo'i sgra snyan pas bya dang [{]ri dgas [,]ri dwags [}]
[\[208b\]]
[\[208b.1\]]rnams kyang yid 'phrog par byed do/_/kho bo yang de'i sgra thos nas dga' ba dang /_yid bde ba chen pos zhag bdun 'da' bar byed de/_bzhin [{]bzangs [,]bzang [}]kho bos ngo mtshar rmad du byung ba 'di mthong ngo /_/de nas rngon pa spang leb can 'di snyam du sems te/_bdag gis klu las don 
[\[208b.2\]]yod pa'i zhags pa thob pa stes te/_de mi'am ci'i bu mo yid 'phrog ma la gdab bo snyam nas/_des dus gzhan zhig na tshes [{]bcwa [,]bco [}]lnga la don yod pa'i zhags pa khyer te mtsho 'gram dang nye bar me tog dang /_'bras bu dang /_lo ma tshang tshing zhig tu 'khras nas gcig tu bsgrim 
[\[208b.3\]]pas bya ra byed cing 'dug go/_/ci tsam na yid 'phrog ma mi'am ci mo lnga brgyas yongs su bskor te/_de 'dra ba'i 'byor pa nyid kyis tshangs pa 'du ba'i rdzing du khrus kyi phyir zhugs pa dang /_rngon pa spang leb can gyis de ma thag tu don yod pa'i zhags pa btab pa las/_des 
[\[208b.4\]]mi'am ci mo yid 'phrog ma zin to/_/don yod pa'i zhags pas zin nas mtsho'i nang na mchong rgal zhing 'jigs pa'i sgra yang phyung ba dang /_mi'am ci mo'i tshogs lhag mas de thos nas phan tshun brgyugs te mi'am ci mo yid 'phrog ma la brtag par brtsams pa las bzung 
[\[208b.5\]]bar mthong ngo /_/mthong nas kyang skrag nas bros so/_/rngon pa des mchog tu gzugs bzang mo blta na sdug pa de mthong ngo /_/mthong nas kyang gzung ba'i phyir drung du gtugs pa dang /_des smras pa/_ma rabs khyod ni nga la ma reg shig_/khyod kyi 'di ni thog tu bab ma yin/_/
[\[208b.6\]]nga ni gzugs bzang rgyal gyi 'os yin pas/_/'dzin pa legs par 'gyur ba ma yin no/_/rngon pas smras pa gal te khyod ma bzung na 'bros par 'gyur ro/_/des smras pa kho mo mi 'bros kyis gal te yid mi ches na 'di'i mthus kho mo steng gi nam mkha' la 'gros gtsug 
[\[208b.7\]]gi nor bu 'di zung shig_/rngon pas smras pa su shes des de la gtsug gi nor bu byin nas smras pa/_gtsug gi nor bu 'di su'i lag pa na gnas pa de'i dbang du kho mo 'gyur ro/_/de nas rngon pas nor bu de blangs te zhags pas bcings bzhin du khrid de song ngo /_/de'i tshe 
[\[209a\]]
[\[209a.1\]]gzhon nu nor [{]bzangs [,]bzang [}{]ri dgas [,]ri dwags [}]'chor du chas pa dang /_rngon pa des gzhon nu nor [{]bzangs [,]bzang [}]gzugs bzang ba mdzes pa blta na sdug pa mthong ngo /_/mthong nas kyang de 'di snyam du sems te/_'di ni rgyal bu gzhon nu yin la/_'di yang mchog tu gzugs bzang 
[\[209a.2\]]mo blta na sdug pa yin te/_gal te 'di mthong na btsan thabs su khyer bar 'gyur gyis/_ma la bdag gis 'di skyes kyi tshul du bdag nyid kyis dbul lo snyam nas/_de nas de zhags pas bcings bzhin rgyal bu gzhon nu nor [{]bzangs [,]bzang [}]gang na ba der khrid de song nas phyin pa 
[\[209a.3\]]dang rkang pa gnyis la gtugs te smras pa/_lha bdag gis bud med rin po che 'di skyes su 'tshal te mchis na bzhes su gsol/_rgyal bu gzhon nu nor [{]bzangs kyis [,]bzang gis [}]mi'am ci mo yid 'phrog ma gzugs bzang mo blta na sdug pa mdzes pa/_kha dog rgyas pa mchog dang ldan 
[\[209a.4\]]pa/_yon tan thams cad 'dus pa/_bud med kyi mtshan [{]bcwa [,]bco [}]brgyad kyis brgyan pa/_yul gyi mi bas bzang ba/_nu ma gser gyi bum pa dang ru sbal ltar rgyas zhing rlo ba dang /_mkhrang zhing mkhregs pas shin tu legs par zlum pa ldem pa/_mig mthon mthing la 
[\[209a.5\]]rtsa dmar zhing dkyus ring la pad ma gzhon nu 'dra ba/_sna'i gzangs ring zhing mtho ba/_ma mchu byi ru dang nor bu dang rin po che dang /_bim pa'i 'bras bu'i dbyibs 'dra ba/_'gram pa ma rnyongs shing yongs su rgyas pa/_mkhur tshos lhag par dga' bar byed pa'i ri mo'i thig le can/_
[\[209a.6\]]smin ma rim gyis mdzes shing 'jar la bung ba'i tshogs ltar gnag pa/_dpung pa zla ba nya ba dri ma med pa ltar rgyas la ring ba/_lto gnyer ma zab mo gsum dang ldan zhing yid tsam rnyong ba/_nu ma'i g.yur gyis ro stod bags kyis 'dud la/_dku shing rta'i yan lag ltar dbyibs 
[\[209a.7\]]shin tu mdzes pa/_lag pa chu shing gi snying po 'dra ba brla byin gyis phra bar zlum pas mdzes pa/_rtsa shin tu mi mngon zhing gya gyu med pas yan lag thams cad mdzes pa/_nor bu mang po'i mgo rgyan dang mgul gdub dang rkang gdub dang gdu bu dang do shal dang /_se mo do'i sgras 
[\[209b\]]
[\[209b.1\]]'gying zhing 'gro ba/_skra gnag la 'jam pa/_bde sogs ltar rkang pa rkang gdub kyis brgyan cing gser gyi 'og pag can/_lto phyang nge ba do shal mang po dpyangs pa/_mdog gser btsom ltar bzang ba mthong ngo /_/mthong ma thag tu gzhon nu 'dod chags kyi zhags pa chu zla dri ma 
[\[209b.2\]]med cing gsal ba g.yo ba'i rang bzhin lta bur gzung dka' ba/_klung chu rlabs dang bcas pa'i chu srin lta bur rtogs par dka' ba/_nam mkha' lding dang rlung gi shugs dang 'dra bar 'gro ba/_shing bal gyi 'da' ba lta bur myur du 'gyur ba/_spre'u ltar sa gcig na mi 'dug pas 
[\[209b.3\]]g.yo zhing tsab yab can gyis ni dam du zin/_'dod chags kyi mda' rtag tu nyon mongs pa bsten pa goms pa'i 'dod chags kyi bde ba ro myong ba la brkam pa nyon mongs pa thams cad kyi yul ngan 'gro'i g.yang sa las mi zlogs pa/_bzang mo la rjes su chags pa'i sems kyis 
[\[209b.4\]]shin tu dri ma can du byas pa/_phrad par 'dod pas shin tu dbyung mi bzod pa'i sgra 'byin pa/_tshul bzhin ma yin pa'i gzhus 'phangs pas ni snying po la phog ste/_me'i nang du phye ma leb bzhin du de nyid du 'gyel te smras pa/_dbyar gyi char sprin nang nas glog ni 'gyu ba ltar/_/bzhin 
[\[209b.5\]]ras zla ba 'dra de nor [{]bzangs kyis [,]bzang gis [}]mthong ste/_/de la chags pa'i 'dod pa steg tshol las byung ba'i/_/'dod chags mda' yis de yi sems la phog/_//'dul ba gzhi/_bam po bzhi bcu rtsa lnga pa/_de nas rgyal bu nor [{]bzangs kyis [,]bzang gis [}]yid 'phrog ma khrid 
[\[209b.6\]]de glang po'i khyim gyi grong khyer du song nas rngon pa de la yang grong khyer mchog cig byin no/_/de nas gzhon nu nor [{]bzangs [,]bzang [}]yid 'phrog ma dang lhan cig steng gi khang [{]bzangs kyi [,]bzang gi [}]gzhir dong nas lhan cig tu rtse bar byed/_dga' bar byed/_dga' mgur spyod par byed de yid 'phrog ma'i 
[\[209b.7\]]gzugs dang na tshod dang bsnyen bkur brgya phrag du ma'i yon tan gyis gzhon nu nor [{]bzangs kyi [,]bzang gi [}]sems ji ltar de dang skad cig kyang 'bral mi phod pa de ltar phrogs so/_/ji tsam dus gzhan zhig na bram ze gnyis shig ljongs rgyu zhing 'ongs pa las de las gcig ni rgyal po la rten 
[\[210a\]]
[\[210a.1\]]bcas so/_/gnyis pa ni gzhon nu nor [{]bzangs [,]bzang [}]la'o/_/rgyal po la rten bcas pa gang yin pa de ni rgyal pos mdun na 'don du bcug ste longs spyod kyi skal ba yang byin no/_/gzhon nu nor [{]bzangs kyi [,]bzang gi [}]gang yin pa de la ni des longs spyod kyi skal ba tsam zhig 
[\[210a.2\]]byin pa dang /_smras pa/_gzhon nu gang gi tshe yab 'das nas khyod rgyal por bcug pa de'i tshe bdag la ci zhig bgyi/_gzhon nu nor [{]bzangs kyis [,]bzang gis [}]smras pa/_ji ltar khyod kyi grogs po bram ze nga'i yab kyi mdun na 'don du bcug pa de bzhin du khyod kyang nga'i mdun na 'don du gzhug go 
[\[210a.3\]]zhes byas pa'i gtam de gcig nas gcig tu brgyud de bram ze mdun na 'don des thos nas de 'di snyam du sems te/_ngas ci nas gzhon nu nyid kyis kyang rgyal srid mi 'thob pa de ltar bya na mdun na 'don du gzhug pa lta smos kyang ci dgos snyam mo/_/ji tsam dus gzhan zhig na rgyal po de'i yul 
[\[210a.4\]]du ri 'or ba zhig sdo bar gyur nas rgyal pos de 'bebs su dmag kha chen cig btang ba las de bcom/_rnam par bcom ste pham par byas nas slar log go/_/de bzhin du kha chen bdun gyi bar btang ba las de rnams kyang bcom/_rnam par bcom ste pham par byas nas slar lhags 
[\[210a.5\]]so/_/rgyal po la blon po rnams kyis gsol pa/_lha ci'i slad du rang gi dpung nyams shing gzhan gyi mthu skyed par mdzad/_gang yang lha'i yul na mtshon gyis 'tsho ba ji snyed mchis pa thams cad dgug tu gsol/_bram ze mdun na 'don gyis bsams pa/_gzhon nu nor 
[\[210a.6\]{]bzangs [,]bzang [}]gsad pa'i thabs bya ba'i dus ni 'di yin no snyam nas des rgyal po la gsol pa/_lha de lta bus na de bab par rngo mi thog go/_/rgyal pos smras pa/_ji ltar bya nga nyid kho na 'gro'am/_mdun na 'don gyis smras pa/_ci'i slad du lha nyid gshegs/_gzhon nu nor [{]bzangs [,]bzang [}]
[\[210a.7\]]'di ni dar la bab cing mthu rtsal snyems pa dang ldan pa lags pas dmag 'di rnams dang lhan cig dgyer gsol/_rgyal pos smras pa/_de bzhin du bya'o zhes de nas rgyal pos gzhon nu bkug nas bsgo ba/_gzhon nu dmag dang lhan cig tu deng la ri 'or ba rnams phob shig_/lha 
[\[210b\]]
[\[210b.1\]]bka' bzhin 'tshal zhes gzhon nu nor [{]bzangs kyis [,]bzang gis [}]rgyal po las mnyan nas/_btsun mo rnams kyi gan du song ste yid 'phrog ma mthong ba dang de thams cad brjed par gyur to/_/de nas yang rgyal pos bsgo ba dang yang mthong ma thag tu thams cad brjed par gyur to/_/de nas mdun na 
[\[210b.2\]]'don gyis rgyal po la smras pa/_lha gzhon nu nor [{]bzangs [,]bzang [}]ni yid 'phrog ma la lhag par chags pas mchi rngo mi thog gis/_dmag bsdogs la gzhon nu btsun mo rnams kyi nang nas byung ba dang ci nas kyang yid 'phrog ma'i drung du mi mchi bar thal byung gtang bar bgyi'o/_/rgyal pos 
[\[210b.3\]]blon po rnams la smras pa/_shes ldan dag dpung gi tshogs sta gon gyis shig_/blon po rnams kyis rgyal po las mnyan nas dpung gi tshogs glang po che dang /_rta dang /_shing rta dang /_dpung bu chung phun sum tshogs pa 'tshog chas go mtshon rnam pa du ma dang ldan pa dag sta gon byas 
[\[210b.4\]]so/_/de nas gzhon nu phyir byung ba dang bsgo ba/_gzhon nu dpung gi tshogs sta gon byas kyis song shig_/des smras pa/_lha yid 'phrog ma la bltas te mchi bar bgyi'o/_/rgyal pos smras pa/_gzhon nu thogs par 'gyur gyis ma lta shig_/yab gal te de lta na ma la bltas te 
[\[210b.5\]]mchi'o/_/gzhon nu ma la ni ltos shig_/des yid 'phrog ma'i gtsug gi nor bu khyer nas ma'i drung du song ste rkang pa gnyis la gtugs te smras pa/_yum bdag ri 'or ba rnams 'bebs su mchi lags kyis/_gtsug gi nor bu 'di khyod kyis shin tu dben par sbos la yid 'phrog 
[\[210b.6\]]ma 'gum pa la thug pa ma lags pa ji ltar gyur kyang ma stsal cig ces des de skad ma la bsgo nas mchi phyag byas te dmag gi dpung gi tshogs dang rol mo'i sgra sna tshogs dang chas te rim gyis yul 'das nas ri 'or de dang ha cang yang mi ring ba zhig na shing ljon pa zhig gi drung du btab ste 'dug 
[\[210b.7\]]go/_/de'i tshe rgyal po chen po rnam thos kyi bu 'khor gnod sbyin du ma dang /_'khor gnod sbyin brgya phrag du ma dang /_'khor gnod sbyin stong phrag du ma dang /_'khor gnod sbyin brgya stong phrag du ma dang lam de nas gnod sbyin rnams kyi gnod sbyin gyi 'dun sar chas so/_/de lam de nas chas 
[\[211a\]]
[\[211a.1\]]pa na nam mkha'i lam la thogs par gyur nas de 'di snyam du sems te/_bdag gis lam 'di nas lan mang po zhig tu song na bdag gi bzhon pa lan 'ga' yang thogs par ma gyur na gang gis na da ltar thogs pa 'di la rgyu ci yod snyam pa las/_des gzhon nu 
[\[211a.2\]]nor [{]bzangs [,]bzang [}]mthong nas de 'di snyam du sems te 'di ni bskal pa bzang po'i byang chub sems dpa' yin te/_dmag la chas pas nyon mongs par 'gyur ro/_/'di'i grogs byas te ri 'or ba 'di rnams srog chags 'ga' yang gnod par mi 'gyur bar dbab bo snyam du bsams nas/_
[\[211a.3\]]gnod sbyin gyi sde dpon chen po lnga len la smras pa/_lnga len tshur shog_/khyod kyis gzhon nu nor [{]bzangs [,]bzang [}]ri 'or ba rnams dang g.yul ma bkye bar srog chags 'ga' la yang gnod par ma bya bar phob shig_/gnod sbyin gyi sde dpon chen po lnga len gyis bka' bzhin 'tshal 
[\[211a.4\]]zhes rgyal po rnam thos kyi bu las mnyan nas lha'i dpung gi tshogs yan lag bzhi pa shing ta la'i tshad tsam gyi skyes pa dang /_ri'i tshad tsam gyi glang po che dang /_glang po che'i tshad tsam gyi rta dang /_gzhal med khang gi tshad tsam gyi shing rta rnams sprul to/_/de nas ral gri dang /_tho 
[\[211a.5\]]ba dang /_mda' bo che dang /_mdung dang /_'khor lo dang /_mdung thung dang /_mda' dang /_dgra sta la sogs te mtshon cha'i khyad par rnam pa sna tshogs dang /_sil dkrol gyi sgra rnam pa sna tshogs 'byin pas 'jigs pa chen po ston cing /_lnga len mthu chen po'i tshogs rnams dang 
[\[211a.6\]]ri 'or du phyin pa dang /_glang po che dang rta dang shing rta'i sgra dang /_sil dkrol gyi sgra sna tshogs dang /_gnod sbyin rnams kyi rang gi mthus ra ba dag ral bar gyur to/_/de nas ri 'or na gnas pa de rnams kyis dpung gi tshogs de dang ra ba dag ral ba mthong nas mchog tu ngo mtshar 
[\[211a.7\]]skyes te dris pa/_dpung gi tshogs 'di gang nas 'ongs/_de rnams kyis smras pa/_myur du sgo phye shig_/gzhon nu nor [{]bzangs [,]bzang [}]'di'i mjug nas 'ong ste dpung gi tshogs 'di ni de'i yin no/_/gal te myur du ma phye na thams cad rmeg med par 'gyur ro/_/de rnams kyis/_bdag cag 
[\[211b\]]
[\[211b.1\]]rgyal la mi ldog ste/_/gzhon nu blo dang ldan la min/_/rgyal po zho shas 'tsho rnams kyis/_/bdag cag 'jigs shing skrag gyur mod/_/ces smras nas de rnams kyis sgo phye ste/_de nas rgyal mtshan dang ba dan bsgreng nas bum pa gang ba dang rol mo'i sgra sna tshogs kyis gzhon nu 
[\[211b.2\]]nor [{]bzangs [,]bzang [}]bsu'o/_/des kyang dbugs phyung nas de rnams 'drang ba las sna bo bskos te dpya thang bcad/_gte'u yang bzung ngo /_/de nas ri 'or ba de rnams cham du phab nas gzhon nu nor [{]bzangs [,]bzang [}]slar log go/_/rgyal po nor can gyis de nyid kyi nub mo'i rmi lam na bya rgod cig 
[\[211b.3\]]'ongs te rgyal po'i lto dral nas rgyu ma gzangs te grong khyer de thams cad kyi mtha' bskor ba dang rin po che sna bdun khyim du 'ongs par mthong ngo /_/mthong nas de nas rgyal po 'jigs skrag mi dga' zhing spu zing zhes byed nas myur ba myur bar langs te mal chen po la 'dug nas lag pa 
[\[211b.4\]]'gram pa la gtad de gzhi 'di las bdag rgyal srid las nyams pa'am/_srog gi bar chad du mi 'gyur grang snyam nas sems khong du chud cing 'dug pa las de nam nangs nas rmi lam de bram ze mdun na 'don la smras pa dang /_des bsams pa/_lha rmi lam de lta bu mthong ba ni 
[\[211b.5\]]gdon mi za bar gzhon nus ri 'or ba rnams pham par byas kyis log pa zhig tu bstan par bya'o snyam nas smras pa/_lha khyod kyis rmang lam du gzigs pa ni bzang ba ma lags te/_gdon ma 'tshal bar gzhi 'di las lha'i rgyal srid las nyams pa'am/_sku tshe'i bar chad du 
[\[211b.6\]]'gyur lags so/_/'on kyang 'di bzlog pa'i thabs mchis te/_de yang bram ze rnams kyis gsang tshig las mthong ngo /_/bzlog pa'i thabs de ci yin/_lha skyed mos tshal du rdzing dbyibs legs pa tshad la bab pa bgyis la/_de nas rdo thal gyis byugs te/_
[\[211b.7\]]legs par bstar la [{]ri dgas [,]ri dwags [}]phra mo rnams kyi khrag gis bkang la de nas lhas khrus la gshegs pa na rdzing de la them skas gcig las 'jug par bgyi'o/_/gcig las zhugs nas gnyis pa la 'dzeg par bgyi'o/_/gnyis pa las zhugs nas gsum pa la 'dzeg 
[\[212a\]]
[\[212a.1\]]par bgyi'o/_/gsum pa las zhugs nas bzhi pa la 'dzeg par bgyi'o/_/de nas bram ze rig byed dang rig byed kyi yan lag gi pha rol tu phyin pa bzhis lha'i zhabs lces ba ldags la mi ma yin pa'i tshil gyi bdug pas bdug go/_/de ltar na lha'i dngos 
[\[212a.2\]]sdig 'byang zhing yun ring por rgyal srid skyong bar 'gyur ro/_/rgyal pos smras pa/_de dag thams cad ni nus na 'di ltar mi ma yin pa'i tshil 'di ni shin tu dkon no/_/mdun na 'don gyis smras pa/_lha mod pa gang lags pa de dkon lags sam/_rgyal pos smras pa/_de ji 
[\[212a.3\]]lta bu zhig yin/_mdun na 'don gyis smras pa/_lha yid 'phrog ma 'di mi ma lags pa ma lags sam/_rgyal pos smras pa/_mdun na 'don 'di la gzhon nu'i srog 'dug gis de skad ma smra shig_/des smras pa/_lha khyim gyi phyir ni 'ga' gtang ste/_/grong rdal phyir ni khyim gtang ngo /_/
[\[212a.4\]]yul ljongs phyir ni grong rdal te/_/bdag gi phyir ni sa gtang ngo /_/zhes bgyi ba ma gsan tam/_rgyal po bdag nyid brtan gyur nas/_/gzhon nu blo ldan de la ni/_/gzhan zhig stsal bar spyod grang gis/_/yid 'phrog 'di ni dgum par mdzod/_/bdag nyid la mngon par chags pa 
[\[212a.5\]]ni mi byed pa ci yang med pas des khas blangs so/_/de nas mdun na 'don gyis ji skad bstan pa bzhin du bya bar brtsams te/_rdzing brkos nas rdo thal gyis byugs shing legs par bstar nas [{]ri dgas [,]ri dwags [}]phra mo rnams kyi khrag sogs pa la zhugs so/_/sbyor ba de nor [{]bzangs kyi [,]bzang gi [}]btsun mo'i 
[\[212a.6\]]skye bos shes nas de rnams dga' ba dang yid bde ba skyes te/_bdag cag lang tsho la bab cing gzugs phun sum tshogs pa yin pas/_da ni bdag cag dang gzhon nu nor [{]bzangs su [,]bzang du [}]yongs su dga' mgur spyod par 'gyur ro zhes de rnams rab tu dga' bar byed pa de dag yid 
[\[212a.7\]]'phrog mas mthong nas dris pa/_khyed cag ci'i phyir lhag par dga'/_ji tsam na gzhan zhig gis yid 'phrog ma la ji ltar gyur pa rgyas par smras pa dang /_yid 'phrog ma sdug bsngal ba dang yid mi bde ba skyes nas gzhon nu nor [{]bzangs kyi [,]bzang gi [}]ma gang na ba der song ste rkang 
[\[212b\]]
[\[212b.1\]]pa gnyis la gtugs nas snying rje rje skad du sgra gcom chung ngus don de dal bus smras pa dang /_des smras pa/_gal te de lta na legs par rtogs shig_/bdag gis kyang brtag go/_/yid 'phrog mas brtags nas yang smras pa dang /_des brtags na yang bden par mthong nas/_
[\[212b.2\]]de nas des gtsug gi nor bu de dang gos shig yid 'phrog ma la byin nas smras pa/_bu khyod dus la ma bab par ma 'gro shig_/de lta na kho mo la kha mchu 'byung bar mi 'gyur ro/_/de nas rgyal po ji skad bstan pa'i rim pa bzhin du khrus la chas te khrag gis gang ba'i rdzing bur zhugs 
[\[212b.3\]]nas byung ba dang /_de nas de'i rkang pa gnyis la bram ze rnams kyi lces bldags so/_/ji tsam na mi'am ci mo khrid de shog ces bsgo ba dang /_de ma thag kho nar yid 'phrog ma nam mkha' la 'phags te tshigs su bcad de smras pa/_bdag ni reg dang phrad pa dang /_/bdag ni bgad 
[\[212b.4\]]dang rtses pa las/_/ban glang mo btags thar ba ltar/_/de ni bdag mo 'gro bar bya/_/rgyal pos kyang nam mkha'i lam las 'gro ba mthong nas de skrag ste mdun na 'don la smras pa/_gang gi phyir 'bad par bya ba de ma grub par mi'am ci yid 'phrog ma bros so/_/mdun na 'don 
[\[212b.5\]]gyis smras pa/_lha da ni don grub ste dngos sdig dang bral lags so/_/de nas yid 'phrog ma nam mkha'i lam las 'gro ba na 'di snyam du sems te/_gang yang bdag gnas skabs 'di thob pa de ni drang srong des bstan pa las gyur gyi/_gal te des ma bstan na ni bdag bzung 
[\[212b.6\]]zhing 'gro bar mi 'gyur ba zhig_/de lta bas na re zhig drang srong de'i drung du 'gro'o snyam nas/_de de'i bsti gnas su song ste rkang pa gnyis la phyag byas nas drang srong la smras pa/_drang srong chen po khyod kyis bstan pas bdag bzung ste mchis nas mi'i reg pa rnams thob cing srog gi bar 
[\[212b.7\]]chad du cung zhig gis ma gyur to/_/de bas gsol ba ni gal te brgya zhig la gzhon nu nor [{]bzangs [,]bzang [}]bdag tshol zhing mchis na de la bdag gi sor gdub stsol la 'di skad kyang gsung ba'i rigs so/_/gzhon nu lam yang bgrod par dka' ste nyon mongs par 'gyur gyis slar 
[\[213a\]]
[\[213a.1\]]bzhud cig_/gal te bzlog kyang mchis su ma btub na de la lam bstan pa'i rigs kyis/_gzhon nu yid 'phrog mas bstan pa byang phyogs logs na ri nag po gsum mchis so/_/de dag rgal ba'i pha rol na yang gsum mo/_/de dag rgal ba'i pha 
[\[213a.2\]]rol na yang gsum mchis so/_/de dag rgal ba dang ri'i rgyal po gangs can mchis so/_/de'i byang phyogs na ni ri bo phur pa'i rtse mchis so/_/de nas lam chu sgra can dang /_seng ldeng can dang /_rgyud gcig pa dang /_rdo rje can dang /_'dod dgur sgyur ba'i gzugs can dang /_phur 
[\[213a.3\]]pa'i dbyibs dang /_sa srung bu'i dbyibs dang /_mi g.yo ba dang /_rab grol te/_ri bo de dag khyod kyis rgol cig_/de la ri bo seng ldeng can dang /_rgyud gcig pa dang /_phur pa'i dbyibs la ni phug nas 'jug_/rdo rje can la ni bya'i rgyal pos 'jug ste/_thabs 'di dag 
[\[213a.4\]]gis ri bo de rnams rgal bar bgyi'o/_/'khrul 'khor ra gdong can dang /_lug lta bu dang /_skyes bu srin po ser skya'i gzugs can dag kyang gzhom par bgyi'o/_/phug na sbrul kha chu'i rgyun chen po'i shugs kyis rgyug pa zhig mchis te/_de ni zho shas gzhom par bgyi'o/_/
[\[213a.5\]]gang na sbrul ni nag po zhig_/phug na phyed 'dug mthong nas ni/_/bdag gi slad du gzhu bdungs la/_/mda' yis bsnun te gsad par gyis/_/gang nas lug gnyis phan tshun nas/_/rdung bar byed pa mthong na ni/_/de gnyis rwa re bcag mdzod dang /_/lam ni rnyed par 'gyur 
[\[213a.6\]]lags so/_/'jigs pa che skyed mtshon thogs pa'i/_/lcags kyi skyes pa gnyis mthong na/_/de gnyis las ni gcig brdegs dang /_/lam ni rnyed par 'gyur lags so/_/srin mo lcags kyi mchu can zhig_/kha 'dzums gdangs par bgyid gzigs na/_/de tshe de yi 'phral 
[\[213a.7\]]ba la/_phur pa dag gis gdab par mdzod/_/de bzhin khron pa klong drag 'khyil/_/drug bcu'i khru can la khyod mchongs/_/skra mig seng ge'i ltar ser zhing /_/mi bzad bsnyen par dka' ba yi/_/gnod sbyin dang ni srin po dag_/gzhu bkang ste ni gsad mdzod la/_/
[\[213b\]]
[\[213b.1\]]chu srin 'dzin khris gang ba yi/_/chu bo mang po rgal mdzod cig_/nang ga phye ma lab gdungs dang /_/sna tshogs ngud mo dgod pa dang /_/sbrul can 'od ma can gyi klung /_/nang ga na ni srin mo khro/_/phye ma lab na mi ma yin/_/gdungs pa na ni 'dzin khri mang /_/sna tshogs can na 'dod 
[\[213b.2\]]sgyur gzugs/_/ngud mor mi'am ci yi bran/_/dgod pa na ni mi'am ci'o/_/mna' ma sbrul can sbrul mang na/_/'od ma can klung shal ma li/_/nang ga la ni brtan par bya/_/phye ma lab la rtul phod bya/_/gdungs par 'dzin khri kha bcing ngo /_/sna tshogs can du klu sna tshogs/_/dud 
[\[213b.3\]]mo can du yid bde bas/_/dgod byed du mi smra ba yi/_/sbyor bas kun du rgal bar mdzod/_/sbrul can du ni sbrul dug gi/_/sngags kyi sbyor dang 'od ma can/_/klung du mtshon rnon gdab pa yi/_/sbyor bas kun du rgal bar mdzod/_/chu bo rnams rgal nas gcan pa'i gnas na 
[\[213b.4\]]gnod sbyin lnga brgya yod pa de rnams la sran tshugs te gzhom par mdzod cig_/de nas ni mi 'am ci'i rgyal po'i pho brang mchis so zhes gsungs shig_/drang srong de la yid 'phrog mas de skad ces smras nas rkang pa gnyis la mgo bos gtugs te de nas song ngo /_/ji tsam na gzhon nu nor 
[\[213b.5\]{]bzangs kyis [,]bzang gis [}]ri 'or de phab nas skyes khyer te glang po'i grong khyer du 'ongs so zhes rgyal pos thos nas mchog tu dga' ba skyes so/_/de nas gzhon nu ngal sos nas pha'i drung du song ste phyag byas nas mdun du 'dug pa dang /_rgyal pos mchog tu dga' bar 'gyur ba'i gtam byas nas 
[\[213b.6\]]smras pa/_gzhon nu khyod bde bar 'ongs sam/_lha khyod kyi bka' drin gyis ri 'or ba phab ste gte'u bzung /_sna bo bskos lags te/_dpya dang skyes kyang 'di dag lags kyis phyag mdzod du gzhug tu gsol/_rgyal pos smras pa/_bu legs par byas kyis bzhes so/_/
[\[213b.7\]]de nas gzhon nus pha la phyag byas nas chas pa dang /_rgyal pos smras pa/_gzhon nu skyes la lhan cig kho nar longs spyad kyis 'dug shig_/lha bdag gis yid 'phrog ma ma mthong nas yun ring zhig lags pas mchi lags so/_/gzhon nu deng 'gro ba shol la sang song 
[\[214a\]]
[\[214a.1\]]shig_/de gal gyis 'chu zhing 'di skad ces smras so/_/yab nges par deng nyid bdag mchi lags so/_/rgyal po cang mi smra bar 'dug go/_/de nas gzhon nu rang gi khyim du song na btsun mo'i pho brang gi sgo dpal gyis stong par mthong nas de sems khong du 
[\[214a.2\]]chud bzhin du zhugs na/_yid 'phrog ma ma mthong nas snying stor te phan tshun du rgyu zhing yid 'phrog ma yid 'phrog ma zhes sgra phyung ngo /_/ji tsam na btsun mo rnams tshogs nas btsun mo de rnams kyis gtam rlung la bskur ba dang /_de'i snying la zug rngus zug pas yang nas yang du 
[\[214a.3\]]dris pa las/_de rnams kyis ji ltar gyur pa smras so/_/de mya ngan gyis yid blong bar gyur to/_/bud med de rnams kyis smras pa/_lha btsun mo'i 'khor 'di na de bas bud med shin tu khyad par du 'phags pa dag mchis na ci'i slad du thugs ngan mdzad/_des pha snying rje med cing 
[\[214a.4\]]byas pa chud gson pa thos nas ma'i drung du song ste rkang pa la gtugs nas smras pa/_yum/_yid bzhin yon tan ldan gyur cing /_/gzugs mdzes phun sum tshogs pa yi/_/yid 'phrog ma ni mi gda' na/_/bdag gi yid 'phrog gang du mchis/_/yid kyis rab tu brgyug 
[\[214a.5\]]snyam na'ang /_/bdag gi yid ni kun tu rmongs/_/de dang bral bar gyur pa yis/_/snying ni shin tu gdungs pa nyid/_/bdag gi yid du mchi zhing yid 'phrog la/_/yid du 'thad cing yid la dga' ba yi/_/yid 'phrog dang bral bdag lus gdungs pa yi/_/bdag gi sdug 
[\[214a.6\]]bsngal 'di ni gang nas mchis/_/des smras pa/_bu yid 'phrog ma sdug bsngal mi bzad pa nyam nga bar gyur nas kho mos btang ngo /_/yum ji ltar gyur/_des ji ltar gyur pa thams cad rgyas par smras pa dang /_des pha snying rje med cing byas pa mi gzo ba yin no zhes smras nas yang 
[\[214a.7\]]smras pa/_yum gang du mchis/_shul ni gang nas/_des smras pa/_gang du yid 'phrog song ba yi/_/lam de ri dang drang srong dang /_/seng ge dag gis rtag bsten cing /_/chos kyi rgyal po gnas pa yin/_/de yid 'phrog ma dang bral ba'i sdug bsngal gyis mi bzad par 
[\[214b\]]
[\[214b.1\]]nyam thag cing snying rje rje skad du bla zhing smre sngags 'don pa/_yid bzhin yon tan ldan gyur pa'i/_/yid 'phrog ma ni mi gda' na/_/zhes bya ba nas bdag gi sdug bsngal 'di ni gang nas 'ongs zhes bya ba'i bar gong ma bzhin du'o/_/de nas mas smras pa/_bu btsun mo'i 
[\[214b.2\]]'khor 'di na de bas ches khyad par du 'phags pa'i bud med dag yod na ci'i phyir mya ngan byed/_gzhon nus smras pa/_yum de ma rnyed par bdag dga' bar ga la 'gyur/_des de dbugs phyung yang 'on kyang mya ngan gyis gdungs nas de'i khungs tshol zhing phan tshun du btsal bar 
[\[214b.3\]]brtsams te de'i blo skyes pa/_gang kho na las thob pa de nyid la re zhig dri'o snyam nas/_des rngon pa spang leb can gyi drung du song ste dris pa/_khyod kyis yid 'phrog ma gang nas rnyed/_des smras pa/_ri bo che ge mo'i ngos la drang srong zhig gnas te/_de'i bsti gnas na tshangs 
[\[214b.4\]]pa 'du ba zhes bgyi ba'i rdzing mchis te/_der khrus la zhugs pa las drang srong gis bstan nas rnyed do/_/des bsams pa/_da ni drang srong gi drung du song dang de las khungs phyin par 'gyur ro snyam mo/_/rgyal pos gzhon nu yid 'phrog ma dang bral bas shin tu yid blong ba'i 
[\[214b.5\]]gtam de thos so/_/de nas rgyal pos smras pa/_gzhon nu khyod yid blong du ci yod/_da ni de bas khyad par 'phags pa'i chung ma sbyin no/_/des smras pa/_yab bdag ni de ma lags pa'i mchis 'brang gi 'khor dang mchis par rngo mi thog lags so/_/rgyal pos de la lan du ma 
[\[214b.6\]]smras kyang ma zlogs so/_/de nas rgyal pos grong khyer gyi sgo dang ra ba'i khar ci nas kyang gzhon nu phyir mi 'chor bar bya ba'i phyir skyes bu srung ma dag bkod do/_/de nas gzhon nu ni mtshan thog thag mi nyal bar gyur to/_/lnga po 'di dag ni mtshan mo cung zad nyal gyi phal 
[\[214b.7\]]cher mi nyal te/_lnga gang zhe na/_skyes pa bud med la chags pas sems bcings pa dang /_bud med skyes pa la chags pa dang /_srog chags ngur pa dang /_chom rkun pa'i ra bgo dang /_dge slong brtson 'grus brtsams pa yin no zhes gsungs so/_/de nas 
[\[215a\]]
[\[215a.1\]]gzhon nu 'di snyam du sems te/_gal te bdag sgo nas song na rgyal po'i sgo srungs kyi srung ma gtum po dag yod de/_de rnams kyis bdag chad pas gcod pa'am/_srog dang bral bar byed par 'gyur gyis/_ci nas kyang ma la bdag srung ma med pa'i lam 
[\[215a.2\]]nas 'gro'o snyam nas/_de mtshan mo langs te ut+pa la sngon po'i phreng bas mgo bo bcings pa'i phreng ba rgyal mtshan la btags nas gang na srung ma'i mi med pa de nas babs pa na zla ba shar to/_/de nas des zla ba la bltas nas yid 'phrog ma dang bral ba'i smre sngags 'di lta bu 
[\[215a.3\]]dag 'don par byed de/_zla nya rgyu skar rgyal po mtshan mo gsal byed kye/_/khyod ni snar ma'i mig tu sdug pa ded dpon bzang /_/ci ga bdag gi sdug pa ut+pa la lta bu'i mig_/yid 'phrog ces bgyi khyod kyis sa stengs gzigs lags sam/_/zhes smras nas/_sngon gyi dga' 
[\[215a.4\]]ba nyams su myong ba dran zhing song ba las [{]ri dgas [,]ri dwags [}]mo zhig mthong nas de la yang smras pa/_kye ma [{]ri dgas [,]ri dwags [}]mo khyod rtswa chu lo ma za/_/khyod ni legs gyur bder spyod bdag ni rngon pa min/_/[{]ri dgas [,]ri dwags [}]mo ltar mig dkyus ring bas gzugs bzang ba/_/bdag gi yid 'phrog ces 
[\[215a.5\]]bya khyod kyis mthong gyur tam/_/de de nas song ste phyogs gzhan zhig tu phyin pa dang /_tshal me tog dang 'bras bus mdzes par byas pa'i snying po la bung ba dag longs spyod pa mthong nas de nas bung ba zhig la smras pa/_sbrang rtsi'i bung ba ri bo mthon ting lta bu'i mchog_/smyug ma'i 
[\[215a.6\]]sbubs dang pad ma dag la gnas 'cha' ba/_/skra yi tshogs ring kha dog bung ba ltar gnag pa/_/bdag gi yid 'phrog ces bya khyod kyis mthong gyur tam/_/phyogs de nas kyang song ba dang sbrul zhig mthong ngo /_/mthong nas kyang smras pa/_kye ma'o sbrul gnag shing lo lta 
[\[215a.7\]]bur lce g.yo zhing /_/mig dang kha yi nang nas dud pa'i tshogs 'byin pa/_/khyod kyi gdug pa'i me dang 'dod chags mer mi mtshungs/_/bdag gi yid 'phrog ces bya khyod kyis mthong gyur tam/_/de nas kyang phyogs gzhan zhig tu son pa dang /_tshal gzhan zhig na khu 
[\[215b\]]
[\[215b.1\]]byug sgra 'byin pa zhig mthong ngo /_/mthong nas kyang khu byug de la yang smras pa/_kye ma khu byug tshal mchog ljon shing la gnas pa/_/'dab chags tshogs kyi rgyal po bud med yid 'phrog pa/_/ut+pal sngon po lta bur dri med mdzes pa'i mig_/bdag gi yid 'phrog 
[\[215b.2\]]ces bya khyod kyis mthong gyur tam/_/phyogs de nas kyang song ba dang /_shing mya ngan 'tshang zhes bya ba me tog thams cad rgyas pa zhig mthong nas/_ming gi rnam grangs bkra shis zhes brjod pa/_/ljon pa rnams kyi rgyal po cher gyur la/_/yid 'phrog mya ngan gyis ni blong 
[\[215b.3\]]ba dag_/thal mo sbyor na khyod kyis mya ngan songs/_/de de ltar yid blong bzhin rim gyis drang srong de'i bsti gnas su phyin nas des drang srong de la dul ba dang bcas pas phyag byas nas smras pa/_bzod 'phags gos su shing shun dang ni g.yang gzhi mnabs/_/rtsa ba 
[\[215b.4\]]myu gu skyu ru bil ba ka pid gsol/_/drang srong mgos btud phyag 'tshal bdag gi yid 'phrog ma/_/khyod kyis gzigs sam khyod ni bdag la myur du gsungs/_/de nas drang srong des gzhon nu nor [{]bzangs [,]bzang [}]la byon pa legs so zhes byas pa dang /_stan bting ba bya ba la sogs 
[\[215b.5\]]pa sngar bya ba'i yang dag par dga' ba byas nas smras pa/_smin ma 'jam pa'i smin mtshungs mthon mthing bzhin legs mthong na dga' ba'i gzugs 'chang ba/_/bzhin ras zla ba nya 'dra ut+pal sngon po lta bu'i mig de bdag gis mthong /_/dpon khyod bag rkyang bzhugs 
[\[215b.6\]]te rtsa ba 'bras bu sna tshogs gsol bar mdzod cig dang /_/slad kyis bde blag byon 'gyur 'di la bdag gi yid la the tshom yong ma mchis/_/smin ma bzang mos 'di skad tshig smras te/_/gzhon nu khyod la sred pas bdag mi bde/_/nags khrod gnas pa'ang sdug bsngal 
[\[215b.7\]]chen po ste/_/gshegs par gyur na nges par bdag mthong ngo /_/des sor gdub rgyan 'di byin nas smras pa/_lam yang la bgrod dka' bas nyon mongs par 'gyur gyis slar log shig_/gal te bzlog kyang 'dug tu ma btub na de la lam bstan pa'i rigs so/_/
[\[216a\]]
[\[216a.1\]]des yang 'di skad ces bstan te/_byang phyogs logs na ri nag po gsum yod do/_/de dag rgal ba'i pha rol na yang gsum/_de dag rgal ba'i pha rol na yang gsum yod de/_de dag rgal ba dang ri'i rgyal po gangs can zhes bya ba yod de/_phyogs de 
[\[216a.2\]]nas sman 'di dag blang bar bya ste/_'di lta ste shin tu 'o ma 'dzag ces bya ba'i sman yod de/_de mar las btsos nas btung bar bya'o/_/des na skom pa dang bkres pa med cing dran pa dang mthu stobs 'phel bar 'gyur ro/_/spre'u zhig kyang bkri bar bya/_gsang sngags dag 
[\[216a.3\]]kyang bslab par bya/_gzhu mda' dang chas pa dang /_nor bu 'od dang ldan pa dang /_dug gsod pa sman dug sel dang /_lcags kyi phur pa gsum dang /_pi bang yang bcang bar bya'o/_/ri'i rgyal po gangs can gyi byang phyogs na ri bo phur pa'i rtse yod do/_/de nas lam chu sgra can dang /_
[\[216a.4\]]seng ldeng can dang /_rgyud gcig pa dang /_rdo rje can dang /_'dod dgur sgyur ba'i gzugs can dang /_phur pa'i dbyibs dang /_sa srung bu'i dbyibs dang /_mi g.yo ba dang /_rab grol lo/_/khyod kyis ri de dag rgal dgos te/_de la ri bo seng ldeng can la ni phug nas 'jug_/
[\[216a.5\]]rgyud gcig pa dang /_phur pa'i dbyibs la yang phug nas 'jug_/rdo rje can la ni bya'i rgyal pos 'jug ste/_thabs 'di dag gis ri bo de rnams rgal bar bya'o/_/'khrul 'khor ra gdong can dang /_lug lta bu dang /_skyes bu srin po ser skya'i gzugs can dag gzhom 
[\[216a.6\]]par bya'o/_/phug na sbrul kha chu'i rgyun chen po'i shugs kyis rgyug pa zhig mchis te/_de ni zho shas gzhom par bya'o/_/gang na sbrul ni nag po zhig_/phug na phyed 'dug mthong nas ni/_/bdag gi slad du gzhu bdungs la/_/mda' yis bsnun te gsad par gyis/_/
[\[216a.7\]]gang la lug gnyis phan tshun nas/_/rdung bar byed pa mthong na ni/_/de gnyis rwa re bcag mdzod dang /_/lam ni rnyed par 'gyur lags so/_/'jigs pa che skyed mtshon thogs pa'i/_/lcags kyi skyes pa gnyis mthong na/_/de gnyis las ni gcig brdegs dang /_/
[\[216b\]]
[\[216b.1\]]lam ni rnyed par 'gyur lags so/_/srin mo lcags kyi mchu can zhig_/kha 'dzums gdangs par bgyid gzigs na/_/de tshe de yi 'phral ba la/_/phur pa dag gis gdab par mdzod/_/de bzhin khron pa klong drag 'khyil/_/drug bcu'i khru can la khyod mchongs/_/
[\[216b.2\]]skra mig seng ge'i ltar ser zhing /_/mi bzad bsnyen par dka' ba yi/_/gnod sbyin dang ni srin po dag_/gzhu bkang ste ni gsang mdzod la/_/chu srin 'dzin khris gang ba yi/_/chu bo mang po rgal mdzod cig_/nang ga phye ma lab gdungs dang /_/sna tshogs ngud mo dgod pa dang /_/
[\[216b.3\]]sbrul can 'od ma can gyi klung /_/nang ga na ni srin mo khro/_/phye ma lab na mi ma yin/_/gdungs pa na ni 'dzin khri mang /_/sna tshogs can na 'dod sgyur gzugs/_/ngud mor mi 'am ci yi bran/_/dgod pa na ni mi'am ci'i/_/mna' ma sbrul can sbrul mang na/_/'od ma can 
[\[216b.4\]]klung shal ma li/_/nang ga na ni brtan par bya/_/phye ma leb la rtul phod bya/_/gdungs par 'dzin khri kha bcing ngo /_/sna tshogs can du klu sna tshogs/_/ngud mo can du yid bde bas/_/dgod byed du ni mi smra ba'i/_/sbyor bas kun du rgal bar mdzod/_/sbrul can du ni 
[\[216b.5\]]sbrul dug gi/_/sngags kyi sbyor dang 'od ma can/_/klung du mtshon rnon gdab pa yi/_/sbyor bas kun tu rgal bar mdzod/_/chu bo rnams rgal nas gcan pa'i gnas na gnod sbyin lnga brgya yod pa de rnams la sran tshugs te gzhom par mdzod cig_/de nas ni mi'am 
[\[216b.6\]]ci'i rgyal po'i pho brang mchis so zhes gsungs shig_/de nas gzhon nu nor [{]bzangs kyis [,]bzang gis [}]ji skad bstan pa'i sman dang /_gsang sngags dang /_sman dug sel gyi sbyor ba rnams btsal ba'i phyir drang srong de'i rkang pa la mgo bos phyag byas nas song ngo /_/de nas 
[\[216b.7\]]des spre'u ma gtogs par ji skad bstan pa thams cad sta gon byas nas/_de nas de rnams khyer te yang drang srong de'i drung du song ba dang /_des de la spre'u byin nas smras pa/_gzhon nu 'bad pa 'dis ci bya/_yid 'phrog ma 'dis ci zhig dgos/_khyod gcig 
[\[217a\]]
[\[217a.1\]]pu grogs med pa lus gdon mi za bar 'gyur gyis thong /_gzhon nus smras pa/_drang srong chen po bdag ni gdon mi za bar mchi'o/_/ci'i slad du zhe na/_mkha' la zla ba rgyu ba grogs shig ga las mchis/_/mche ba'i mthu stobs ldan pa'i 
[\[217a.2\]{]ri dgas [,]ri dwags [}]gtso bo dang /_/me yis nags sreg pa na grogs shig ga las mchis/_/bdag lta bu la grogs po mthu ldan ci zhig 'tshal/_/kye ci rgya mtsho che chur 'jug par mi bgyi'am/_/ci lags sbrul gyis zin ces gso bar mi bgyi'am/_/sems can spungs 
[\[217a.3\]]can gyis bsten brtson 'grus cher brtsams te/_/gal te 'bad de ma rung 'di la nyes pa med/_/de nas gzhon nu nor [{]bzangs [,]bzang [}]yid 'phrog mas bstan pa'i rnam pa sna tshogs dang chas te rim gyis ri dang /_chu bo dang /_phug dang g.yangs la sogs par sman dang /_gsang 
[\[217a.4\]]sngags dang /_sman dug sel gyi sbyor bas rgyal bar byas nas mi'am ci'i rgyal po ljon pa'i grong khyer dang nye ba zhig tu son pa dang /_gzhon nus grong khyer dpal dang ldan pa skyed mos tshal gyi tshal me tog dang 'bras bu sna tshogs dang ldan pas mdzes par byas pa/_bya sna 
[\[217a.5\]]tshogs kyis bsten pa/_rdzing bu dang /_mtshe'u ring po dang /_gru bzhi dang /_mi'am ci mo rnams kyis bskor ba de la mi'am ci mo rnams chu len du 'ongs pa mthong nas/_des gzhon nu nor [{]bzangs kyis [,]bzang gis [}]de rnams la smras pa/_chu mang po 'dis ci zhig bya/_de 
[\[217a.6\]]rnams kyis smras pa/_mi'am ci'i rgyal po ljon pa'i sras mo yid 'phrog ma zhes bgyi ba zhig mchis/_de mi'i lag tu son par gyur pas de'i mi'i dri bshal ba lags so/_/gzhon nu nor [{]bzangs kyis [,]bzang gis [}]dris pa/_ci bum pa 'di dag thams cad kyis dus gcig 
[\[217a.7\]]tu de'i steng nas ldugs sam/_'on te rim gyis/_de rnams kyis smras pa/_rim gyis so/_/des bsams pa thabs 'di bzang ste/_sor gdub kyi rgya 'di bum pa gcig gi nang du gzhug go snyam nas/_des mi'am ci mo gcig gi bum par ma tshor bar bcug 
[\[217b\]]
[\[217b.1\]]nas mi 'am ci mo de la smras pa/_khyod kyi bum pa 'dis thog mar yid 'phrog ma la khrus byos shig_/des bsams pa/_gdon mi za bar 'di la dgos pa zhig yod par 'gyur ro snyam nas/_de nas des bum pa de thog mar yid 'phrog ma'i spyi bor blugs pa las ji tsam na 
[\[217b.2\]]sor gdub kyi rgya pang du lhung ba dang yid 'phrog mas de 'phrigs so/_/de nas mi 'am ci mo la dris pa/_'dir mi 'ga' zhig ma 'ongs sam/_des smras pa/_mchis so/_/song la de dben pa zhig tu zhog shig_/des de nang du khrid nas dben pa zhig tu bzhag go/_/de nas 
[\[217b.3\]]yid 'phrog mas pha'i rkang pa gnyis la gtugs te smras pa/_yab gal te bdag gi khyim thab bgyid pa gzhon nu nor [{]bzangs [,]bzang [}]de mchis na de la khyod kyis ci zhig bgyi/_des smras pa/_de mi yin te cir yang mi mkho bas ngas de dum bu brgyar byas la phyogs bzhir gtor te 
[\[217b.4\]]gtang ngo /_/yid 'phrog mas smras pa/_yab mir gyur pas 'dir ga la mchi/_bdag nyid de skad mchi bar bas so/_/de nas mi'am ci'i rgyal po ljon pa kun nas dkris pa dang bral te/_de nas kun nas dkris pa dang bral nas smras pa/_gal te gzhon nu de 'ongs 
[\[217b.5\]]na ngas khyod rgyan thams cad kyis brgyan la nor dang yo byad mang po dang /_mi 'am ci mo stong gis yongs su bskor te de la chung ma'i don du sbyin no/_/de nas yid 'phrog ma dga' ba dang /_mgu ba dang /_rab tu dga' bas gzhon nu nor [{]bzangs [,]bzang [}]lha'i rgyan gyis brgyan nas 
[\[217b.6\]]mi 'am ci'i rgyal po ljon pa la bstan to/_/de nas mi 'am ci'i rgyal po ljon pas gzhon nu nor [{]bzangs [,]bzang [}]gzugs bzang po mdzes pa/_blta na sdug pa/_kha dog rgyas pa mchog dang ldan pa mthong ngo /_/mthong nas shin tu ngo mtshar du gyur te/_de nas de bgam par 
[\[217b.7\]]'dod nas gser gyi sdong po bdun dang /_shing ta la bdun dang /_rnga bo che bdun dang /_phag bdun btsugs so/_/gzhon nu nor [{]bzangs [,]bzang [}]ni byang chub sems dpa' yin la/_byang chub sems dpa' rnams ni bzo'i gnas dang las kyi gnas de dang de dag la mkhas pa 
[\[218a\]]
[\[218a.1\]]yin no/_/lha rnams kyang de dag la bgegs med par bya ba'i phyir brtson par byed do/_/de nas byang chub sems dpa' gar dang /_glu dang pi bang dang /_khar rnga dang /_shin tu sgra snyan dang /_pi bang rgyud gsum pa dang /_rdza rnga la sogs pa 
[\[218a.2\]]lha rnams kyis bsgrubs pa'i sil snyan rnam pa sna tshogs kyi sgra'i khyad par ni kun nas 'bud cing mi'am ci stong phrag du mas ni yongs su bskor nas/_ral gri ut+pa la sngon po'i 'dab ma 'dra ba thogs te/_mi 'am ci'i rgyal po ljon pa mthong bar gser gyi sdong po'i drung du song 
[\[218a.3\]]nas chu shing la gcod pa bzhin du sdong po de dum bu dum bur gcad par brtsams te/_de nas de til gyi 'bru tsam du brlags so/_/mdas ni shing rta la bdun dang /_rnga bdun dang /_phag bdun gtsang mar phyung ste/_ri rab bzhin du mi g.yo bar gnas so/_/de nas nam mkha' 
[\[218a.4\]]la gnas pa'i lha dang /_mi'am ci brgya stong phrag du mas a la la zhes ca co dang ga zha'i sgra chen po phyung ngo /_/mi'am ci'i rgyal po ljon pas mthong zhing thos nas shin tu ngo mtshar du gyur to/_/de nas mi'am ci mo yid 'phrog ma 'dra ba sha stag stong gi dbus su yid 'phrog ma 
[\[218a.5\]]bzhag ste/_gzhon nu nor [{]bzangs [,]bzang [}]la smras pa/_gzhon nu tshur yid 'phrog ma ngo shes par gyis shig_/de nas gzhon nu nor [{]bzangs kyis [,]bzang gis [}]ngo shes par bya ba'i phyir tshigs su bcad pa'i dbyangs kyis smras pa/_ji ltar khyod ni ljon pa'i bu yin la/_/kho bo'i sdug 
[\[218a.6\]]pa yid 'phrog yin zhe na/_/bden pa 'di yis myur ba kho nar ni/_/yid 'phrog gom pas myur du 'gro bar shog_/de nas de ma thag tu gom pas song ba dang /_mi'am ci rnams kyis smras pa/_lha gzhon nu nor [{]bzangs [,]bzang [}]'di stobs dang /_brtson 'grus dang /_
[\[218a.7\]]pha rol gnon pa shin tu tshogs pa lags te/_yid 'phrog ma dang thab rir bab lags na/_ci'i slad du 'di la tho btsam/_'di la yid 'phrog ma stsol cig_/de nas mi'am ci'i rgyal po ljon pa mi'am ci'i tshogs rnams kyis rjes su bsngags pa dang /_mi'am 
[\[218b\]]
[\[218b.1\]]ci rnams kyi 'dun pas gzhon nu nor [{]bzangs [,]bzang [}]la rje bkur sti chen po byas nas yid 'phrog ma lha'i rgyan rnams kyis brgyan te lag pa g.yon pas bzung /_gser gyi bya ma bum lag pa g.yas pas bzung nas gzhon nu nor [{]bzangs kyi [,]bzang gi [}]drung du song ste smras pa/_gzhon nu 
[\[218b.2\]]yid 'phrog ma 'di mi'am ci mo stong gis yongs su bskor te/_kho bos khyod kyi chung ma'i phyir byin gyis/_mi rnams ni ngo mi rtag pa yin gyis/_ji ltar yang 'di ma dor cig_/yab bka' bzhin 'tshal zhes gzhon nu nor [{]bzangs kyis [,]bzang gis [}]mi'am ci'i rgyal po ljon pa las 
[\[218b.3\]]mnyan nas mi'am ci'i gnas kyi khang pa na yid 'phrog ma dang lhan cig skyes pa med par sil snyan rnams kyis rtse bar byed/_dga' bar byed/_dga' mgur spyod par byed do/_/de dus gzhan zhig na rang gi yul dran nas pha ma dang bral ba las byung ba'i sdug bsngal gyi mya 
[\[218b.4\]]ngan gyis gdungs par gyur nas yid 'phrog ma la smras pa pha ma dang bral ba las byung ba'i sdug bsngal gyis non par gyur to/_/de nas yid 'phrog mas de ltar gyur pa dag pha la rgyas par smras so/_/des smras pa/_gzhon nu dang lhan cig song la mi rnams ni slu bar byed 
[\[218b.5\]]pa yin gyis/_khyod kyis bag yod par gyis shig de nas mi'am ci'i rgyal po ljon pas nor bu dang /_mu tig dang /_gser la sogs pa mang du brdzangs te btang nas de yid 'phrog ma dang lhan cig tu steng gi nam mkha'i lam la mi'am ci'i shugs kyis chas pa na rim 
[\[218b.6\]]gyis glang po'i khyim gyi grong khyer du phyin no/_/de nas glang po'i khyim gyi grong khyer rdo ba dang /_gseg ma dang /_gyo mo rnams bsal nas tsan dan gyi chus chag chag btab/_dar gyi chun 'phyang dpyangs rgyal mtshan dang /_ba dan btsugs/_shin tu dri zhim po'i pog por 
[\[218b.7\]]dag bshams/_me tog rnam pa sna tshogs bkram ste/_dga' dga' ltar byas so/_/de nas gzhon nu mi'i gtso bo stong phrag du mas yongs su bskor cing yid 'phrog ma dang lhan cig tu glang po'i khyim gyi grong khyer du zhugs so/_/de nas lam gyis dub pa'i ngal 
[\[219a\]]
[\[219a.1\]]bsos nas rin po che rnam pa sna tshogs pa dag khyer te pha'i drung du song nas rgyal po'i stan gyi glo zhig tu 'dug ste/_mi'am ci'i grong khyer du song ba dang 'ongs pa rnams rgyas par smras so/_/de nas rgyal po nor can gyis 'di ni shin tu stobs dang /_
[\[219a.2\]]brtson 'grus dang /_pha rol gnon pa can no zhes bya bar rig nas rgyal po'i dbang bskur bas dbang bskur to/_/gzhon nu nor [{]bzangs kyis [,]bzang gis [}]bsams pa/_gang bdag yid 'phrog ma dang lhan cig tshogs pa dang /_rgyal srid kyi dbang bskur ba thob par gyur pa 
[\[219a.3\]]'di ni sngon byas pa'i rgyu'i khyad par yin gyis/_ma la da yang bdag gis sbyin pa dag ni btang /_bsod nams dag ni bya'o snyam nas/_des glang po'i khyim gyi grong khyer du lo bcu gnyis su gtan pa med pa'i mchod sbyin byas so/_/rgyal po chen po de'i tshe de'i dus na 
[\[219a.4\]]gzhon nu nor [{]bzangs [,]bzang [}]zhes bya bar gyur pa de gzhan zhig yin snyam na khyod kyis de ltar mi blta ste/_nga nyid de'i tshe de'i dus na byang chub sems dpa'i spyad pa spyod pa na rgyal po nor [{]bzangs [,]bzang [}]zhes bya bar gyur to/_/ngas gang yid 'phrog ma'i phyir stobs dang /_brtson 'grus dang /_
[\[219a.5\]]pha rol gnon pa bstan nas/_lo bcu gnyis su gtan pa med pa'i mchod sbyin byas pa des ngas bla na med pa'i byang chub ma thob mod kyi/_'on kyang sbyin pa de dang /_brtson 'grus de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs 
[\[219a.6\]]tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang /_bsod nams dag byas pa gang yin pa de nyon cig_/rgyal po chen po sngon byung ba thams cad ces bya ba'i grong rdal gyi grong khyer na 
[\[219a.7\]]rgyal po thams cad kyi bshes gnyen zhes bya ba zhig rgyal srid byed du 'jug ste/_'byor pa dang /_rgyas pa dang /_bde ba dang /_lo legs pa/_skye bo dang /_mi mang pos rab tu gang ba dang /_'thab pa dang /_thab mo dang /_khrag khrug dang /_'gyed pa rnams 
[\[219b\]]
[\[219b.1\]]rab tu zhi ba zhes bya ba nas/_chos bzhin gyis rgyal srid byed du 'jug go zhes bya ba'i bar gong ma bzhin du'o/_/dus gzhan zhig na btsun mo dang lhan cig rtse bar byed/_dga' bar byed/_dga' mgur spyod par byed do/_/de rtse bar byed/_dga' bar byed/_
[\[219b.2\]]dga' mgur spyod par byed pa las dus gzhan zhig na btsun mo sems can dang ldan par gyur te/_de zla ba brgyad dam dgu 'das nas khye'u gzugs bzang po/_mdzes pa/_blta na sdug pa/_pags pa'i mdog gser 'dra ba/_mgo gdugs ltar 'dug pa/_
[\[219b.3\]]dpung pa ring ba/_'phral ba'i dbyes che ba/_smin ma 'jar ba/_sna'i gzangs mtho ba zhes bya ba nas/_gnas lnga la byang bar gyur to zhes bya ba'i bar gong ma bzhin no/_/gzhon nu thams cad sgrol dad pa bzang ba/_dge ba'i bsam pa can/_bdag la phan pa dang /_
[\[219b.4\]]gzhan la phan par zhugs pa/_snying rje can bdag nyid chen po chos 'dod pa/_skye dgu rnams la byams pa/_thams cad sbyin pa/_thams cad gtong ba/_chags pa med par gtong ba/_gtong ba chen po la zhugs pa yin no/_/de'i gtong ba rgya chen po thos nas 
[\[219b.5\]]dpag tshad brgya nas kyang don du gnyer ba'i skye bo 'ongs te thams cad kyang yid la re ba rdzogs par byas nas gtong ngo /_/de nas re zhig cig na byang chub sems dpas shing rta nor bu dang gser dang dngul dang /_rdo rje dang /_bai DUr+ya dang /_spug dang /_pad ma rA ga dang /_in+d+ra 
[\[219b.6\]]nI las 'bar bar byas pa/_tsan dan mchog gi snying po las bsgrubs pa/_seng ge dang stag dang gung gi pags pas g.yogs pa/_rta rlung gi shugs ltar mgyogs pa/_gser dang dngul gyi dril bu g.yer ka'i sgra 'khrol ba bzhi dang ldan pa mchog gi nang du zhugs 
[\[219b.7\]]nas grong khyer dam pa nas skyed mos tshal du mngon du song ngo /_/de nas bram ze rig byed dang rig byed kyi yan lag shes pa kha cig gis thams cad sgrol mngon du bsu nas smras pa/_rgyal rigs gzhon nu khyod rgyal bar gyur cig_/yang smras pa/_khyod ni 'jig rten 
[\[220a\]]
[\[220a.1\]]thams cad du/_/thams cad gtong zhes rnam par grags/_/bram ze rnams la shing rta 'di/_/khyod kyis sbyin pa gtang ba'i rigs/_/de skad ces smras pa dang /_byang chub sems dpa' thams cad sgrol shing rta de las myur ba myur bar babs te snying 
[\[220a.2\]]dga' ba dang mgu ba dang /_rab tu dga' bas bram ze de dag la shing rta byin nas smras pa/_bdag gis ji ltar bram ze la/_/mchog tu dga' bas shing rta btang /_/de bzhin bdag gis srid pa gsum/_/btang nas byang chub mchog reg shog/_//
[\[220a.3\]]'dul ba gzhi/_bam po bzhi bcu rtsa drug pa/_de dus gzhan zhig na glang po che'i mchog rgyal srid 'phel zhes bya ba me tog kun da dang /_ku mu da dang /_kha ba dang /_dngul dang /_sprin dkar po lta bu'i mdog can bdun legs par gnas shing rkang lag legs par gnas 
[\[220a.4\]]pa/_glang po che sa srung gi bu ltar 'gying zhing 'gro ba/_rang bzhin gyi mtshan mchog gis brgyan pa/_mthong na bkra shis pa la zhon nas shin tu sdug pa'i bran dang /_mdza' bshes dang /_g.yog rnams phyi bzhin 'brang zhing zla ba rgyu skar gyi tshogs kyis yongs su bskor ba 
[\[220a.5\]]bzhin du sos ka'i dus la bab pas shing rnams me tog kha 'bus shing /_ngang pa dang /_khrung khrung dang /_rma bya dang /_ne tso dang /_ri skegs dang /_khu byug dang /_shang shang te'u sgra 'byin pa'i nags tshal gyi skyed mos tshal gyi sar song ba dang /_de nas phyir rgol bas sbad pa'i 
[\[220a.6\]]bram ze kha cig gzhon nu thams cad sgrol gyi drung du rings pa rings par 'ongs nas/_rgyal rigs gzhon nu khyod rgyal bar gyur cig ces smras nas yang smras pa/_lha min lhar bcas 'jig rten du/_/khyod ni thams cad gtong zhes grags/_/khyod kyi glang po'i mchog 
[\[220a.7\]]'di ni/_/bdag cag rnams la stsal ba'i rigs/_/de skad ces smras pa dang /_byang chub sems dpa' glang po'i mchog de las myur ba myur bar babs nas dga' ba dang /_mgu ba dang /_rab tu dga' ba'i yid kyis de dag la glang po'i mchog de byin nas smras pa/_
[\[220b\]]
[\[220b.1\]]bdag gis ji ltar bram ze la/_/mchog tu dga' bas glang chen btang /_/de bzhin bdag gis srid pa gsum/_/btang nas byang chub mchog reg shog_/rgyal po thams cad bshes gnyen gyis khyod kyi sras thams cad sgrol gyis glang po che'i mchog rgyal srid 
[\[220b.2\]]'phel zhes bya ba phyir rgol bas sbad pa'i bram ze rnams la byin no zhes thos so/_/thos nas rgyal po thams cad bshes gnyen shin tu khros 'khrugs nas gzhon nu thams cad sgrol bkug ste smras pa/_gzhon nu khyod nga'i yul na ma 'dug par song shig_/de nas gzhon 
[\[220b.3\]]nu thams cad sgrol phas spangs pa dang /_bsams pa/_bdag gis byang chub kyi phyir 'bad par byas pa dang /_'jig rten thams cad rjes su gzung ba'i phyir brtson 'grus kyi go cha bgos pas glang po che de yang btang ste/_de bas khyim na gnas pas ni/_/ci nus par ni 
[\[220b.4\]]sbyin pa btang /_/dka' thub nags su brten nas ni/_/nges par mchog dag bya ba yin/_/bslangs na mi sbyin zhes bya ba/_/tshig ni smra bar mi phod kyis/_/de bas bdag ni khyim spangs te/_/dka' thub nags su rab tu 'gro/_/byang chub sems dpas de ltar snying la 
[\[220b.5\]]mna' mtho bcad nas chung ma rgyags sbyin ma'i drung du song ste de dag rgyas par smras so/_/de nas rgyags sbyin mas thos ma thag tu sdug pa dang bral bar dogs pa'i snying gis thal mo sbyar te/_byang chub sems dpa' la smras pa/_rje'i sras gal te de lta na bdag kyang dka' thub 
[\[220b.6\]]kyi nags gnas su mchi ste/_bdag ni rje'i sras dang bral na skad cig tsam yang 'tsho bar rngo mi thog lags so/_/de ci'i slad du zhe na/_nam mkha' zla bas stongs par gyur pa dang /_/ji ltar sa ni lo tog gis stongs dang /_/pad ma chu yis stongs par gyur pa dag_/bud 
[\[220b.7\]]med khyim thab kyis stongs de bzhin no/_/byang chub sems dpas smras pa/_bdag cag mthar gdon mi za bar 'bral bar 'gyur te/_'di ni 'jig rten gyi rang bzhin yin no/_/khyod ni bza' ba dang /_btung ba dang /_mal cha dang /_bgo ba mchog la goms pas lus 
[\[221a\]]
[\[221a.1\]]shin tu skyid pa yin dka' thub kyi nags na ni rtswa dang lo ma bting bar ni nyal rtsa ba dang /_me tog dang /_'bras bu ni za/_rtswa dUr ba dang /_zug rdo dang /_rtswa dang /_tsher mas gang ba'i sa la ni rgyu/_yang dang yang du za gcig pa la ni brten/_bdag nyid skye bo 
[\[221a.2\]]thams cad la ni bsten dgos/_glo bur du 'ongs pa thams cad mchod pa la ni 'bad dgos la/_de na yang nga gdon mi za bar ci nus kyi sbyin pa gtong ste/_de la khyod kyis cung zad kyang mi 'gyod par bya dgos so/_/de bas na re zhig da dung yang legs par soms shig_/
[\[221a.3\]]rgyags sbyin mas smras pa/_rje'i sras bdag rngo ci thog gis rje'i sras kyi rjes su sgrub lags so/_/byang chub sems dpas smras pa/_gal te de lta na dam bcas pa de khyod kyis dran par byos shig_/de nas byang chub sems dpa' pha'i drung du song nas mgo bos phyag byas te/_
[\[221a.4\]]yab cig bdag gis sbyin par glang chen stsal/_/nongs pa gang lags sa bdag bzod par gsol/_/bdag ni grong nas dgon par mchi lags kyis/_/mi yi dbang po'i phyag mdzod stongs mi 'gyur/_/de nas rgyal po bu dang bral ba'i sdug bsngal gyis dbugs kyis 
[\[221a.5\]]brnangs te skad 'dar 'dar por smras pa/_bu sbyin pa'i blo 'or la 'dug shig_/byang chub sems dpas smras pa/_sa ni ri dang bcas par yang /_/gal te ldog par 'gyur gda' yang /_/sa bdag bdag ni sbyin pa las/_/sems ni ldog par mi bgyid do/_/zhes smras 
[\[221a.6\]]nas song ngo /_/de nas bu dang /_bu mo dang /_chung ma dang lhan cig shing rta'i nang du zhugs te/_grong khyer dam pa de nas byung nas pho brang 'khor gyi mi dang yul mi mya ngan byed pa brgya stong rjes su 'brang bzhin song ngo /_/de nas mi zhig gis ngu zhing smre sngags 'don pa'i sgra de 
[\[221a.7\]]yang thos/_skye bo'i tshogs chen po grong khyer gyi sgor byung ba yang mthong nas mi zhig la dris pa/_kye nang rje skye bo'i tshogs chen po cho nges 'debs pa 'di ci las gyur/_des smras pa/_shes ldan dag ci mi shes sam/_'di ltar mi yi dbang pos nyid kyi sras po mche ba 
[\[221b\]]
[\[221b.1\]]bzang /_/brtan pa'i ngang tshul rab tu sbyin la dga' ba 'di ni spyugs/_/de ni bu dang chung mar bcas te nags mthar chas pa la/_/pho brang 'khor ba rnams 'dus shin tu snying rjes cho nges 'debs/_/de nas byang chub sems dpas grong khyer dam pa de nas byung ba'i pho brang 
[\[221b.2\]]'khor gyi mi rnams la ci rigs par mngon du song nas smras pa/_shes ldan dag slar deng shig slar deng shig_/'di ltar shin tu yun ring po nas sdug pa dang 'grogs pa yang mjug tu gdon mi za bar 'bral ba'i mtha' can du 'gyur te/_gnyen pa'i skye bo dang 'grogs pa 
[\[221b.3\]]ni lam ka'i ngal bso ba'i bsti gnas kyi shing dang 'dra bas gdon mi za bar sdug pa dang 'bral bar 'gyur ro/_/de ci'i phyir zhe na/_'jig rten kun na skye bo dbang med de/_/mdza' ba rnams dang 'bral bar 'gyur bsams nas/_/khyod kyis sa stengs 'bad pa thams 
[\[221b.4\]]cad kyis/_/zhi phyir blo gros mi g.yo brtan par gyis/_/de nas dpag tshad sum brgya 'das pa dang /_byang chub sems dpa' mthong nas bram ze zhig mngon du 'ongs te smras pa/_kye rgyal rigs gzhon nu bdag ni khyod kyi yon tan thos nas 'di nas dpag tshad sum 
[\[221b.5\]]brgya tsam gyi yul nas 'dir mchis lags kyis/_khyod kyis shing rta mchog 'di bdag ngal ba 'bras bu mchis par bgyi ba'i rigs so/_/de nas rgyags sbyin ma mi bzod pa skyes nas tshig brlangs pos bram ze de la smras pa/_e ma'o nags na'ang mi dbang sras 
[\[221b.6\]]la slong ba gang /_/bram ze 'di ni shin tu brtse ba med pa'i blo/_/mi dbang sras po mi dbang dpal las nyams gyur pa/_/'di la 'dir ni snying rje cig mi skye 'am/_/byang chub sems dpas smras pa/_khyod kyis bram ze ma spyo shig_/de ci'i phyir zhe na/_rgyags sbyin 
[\[221b.7\]]gal te nor 'dod len pa 'di dag med gyur na/_/kun sbyin med par mi gang zhig gis sa stengs byang chub 'thob/_/sbyin sogs pha rol phyin drug tshul gyis yon tan mchog can gyi/_/byang chub sems dpa' rnams kyis kun mkhyen nyid mchog rtag tu 'thob/_/
[\[222a\]]
[\[222a.1\]]de nas byang chub sems dpa' mchog tu dga' bas yang rta dang ldan pa'i shing rta de bram ze de la byin nas smras pa/_bram ze ser sna'i dri ma sel byed pa/_/shing rta rab tu byin pa 'di yis 'dir/_/bdag ni drang srong che mchog gis bskor ba'i/_/
[\[222a.2\]]zag med chos kyi shing rta che skor shog_/de nas thams cad sgrol gyis snying rab tu dga' bas shing rta'i mchog de yang bram ze la byin nas gzhon nu nag po phrag pa la khyer/_rgyags sbyin mas ni gzhon nu ma dra ba can khyer nas dka' thub kyi nags logs su chas pa dang rim 
[\[222a.3\]]gyis dka' thub kyi nags su phyin to/_/de nas thams cad sgrol dka' thub tshal der rang gi snying mgu bar byed pa'i brtul zhugs blangs te gnas so/_/ji tsam na rgyags sbyin ma rtsa ba dang 'bras bu'i phyir dka' thub kyi nags nas song ba dang /_bram ze zhig thams 
[\[222a.4\]]cad sgrol gyi drung du 'ongs nas smras pa/_rgyal rigs gzhon nu khyod rgyal bar gyur cig_/bdag cag bkol ba ma mchis pas/_/spa shug lhan cig 'khyam bgyid na/_/de yi don du bus pa gnyis/_/khyod kyis bdag la sbyin pa'i rigs/_/de skad ces smras 
[\[222a.5\]]pa dang /_de nas byang chub sems dpa' thams cad sgrol bu sdug pa gtong ba la cung zhig sems shing 'dug pa dang /_de nas bram ze des byang chub sems dpa' thams cad sgrol la smras pa/_kye rgyal rigs gzhon nu bdag gis khyod thams cad ster ba'i 
[\[222a.6\]]zhes thos na 'di ltar khyod la bdag gis bslangs pa de la ci zhig dpyad du yod/_khyed ni kun ster snying rje yi/_/bdag nyid can du sa stengs grags/_/ji ltar grags pa de bzhin du/_/khyod kyis rtag tu bya ba'i rigs/_/de skad ces smras pa dang /_byang chub 
[\[222a.7\]]sems dpa' thams cad sgrol gyis bram ze de la smras pa/_kye bram ze chen po/_rang gi srog ni gtong ba la'ang /_/lan 'ga' dpyod pa ma myong na/_/rang gi bu ni btang ba la/_/bdag blo gzhan du gyur ci smos/_/bram ze chen po de lta mod kyi/_bdag gis 
[\[222b\]]
[\[222b.1\]]nags su bskyed bskyed pa'i/_/bus pa 'di gnyis yongs spangs nas/_/ma dang bral ba'i nyon mongs pa/_/'di dag ji ltar gnas snyam mod/_/gzhon nu shin tu brtse med pas/_/bus pa btang la bdag min zhes/_/kha cig bdag la phyar 'ong gis/_/
[\[222b.2\]]bram ze bdag ni khrid na legs/_/de nas bram ze des thams cad sgrol la smras pa/_kye rgyal rigs gzhon nu rgyal po chen po'i rigs su skyes pa/_sa 'di thams cad du yon tan grags pa/_srog chags thams cad la snying brtse bas byams par zhugs pa/_
[\[222b.3\]]sbyin pa dang /_mchod pa dang /_bkur stis spos kyi glang po che lta bu/_dge sbyong dang /_bram ze dang /_glo bur ba'i skye bo la mchod pa byed pa/_skye bo bkren pa dang /_phongs pa dang /_mgon med pa dang /_ltogs pa yongs su sdud pa/_thams cad kyi re ba yongs su 
[\[222b.4\]]rdzogs par byed pa/_mthong na don yod pa khyod kyis bdag 'ongs pa nom pa med pa'am/_lam gyis dub pa 'bras bu med pa'am/_mthong ba don med pa'am/_re ba dang yun ring po nas brnag brnag pa'i 'dod pa 'bras bu med par bya ba gang yin pa de ni cha ma yin 
[\[222b.5\]]te/_khyod kyi med do zhes bya ba'i tshig gis kho bo'i yid la re ba kun tu rtog pa'i rta btab na myur du ldog par 'gyur ro/_/de bas na khyod kyis bdag gi yid la re ba yongs su rdzogs par byas nas gtang ba'i rigs so/_/de ci'i phyir zhe na/_chu gter gos su gyon zhing 
[\[222b.6\]]gza' mig mtshungs med pa/_/ri bo mchog rgyas nu mar ldan pa'i ro stod can/_/grong khyer grong rdal bcas pa'i sa la btsal byas kyang /_/mche [{]bzangs [,]bzang [}]khyod dang mtshungs par gtong phod yod ma yin/_/de nas byang chub sems dpa' thams cad sgrol gyis bram 
[\[222b.7\]]ze'i tshig de thos nas bu la chags pa'i blong bas 'di dag sems par byed de/_gal te re zhig bu gnyis po/_/bram zer byin na bu dang ni/_/bral ba las byung sdug bsngal dag_/bdag dang rgyags byin gyis thob 'gyur/_/'on kyang 'di la ma byin na/_/brtul 
[\[223a\]]
[\[223a.1\]]zhugs las kyang nyams 'gyur zhing /_/bram ze 'di ni tshi chad de/_/ji ltar 'ongs pa bzhin du 'gro/_/nyis na bu bral nyam thag pa'i/_/mya ngan sa stengs bdag gis blang /_/de bzhin ma byas dam bcas pa/_/zhig cing brtul zhugs nyams 
[\[223a.2\]]par 'gyur/_/de nas byang chub sems dpa' thams cad sgrol gyis sdug pa'i bu gnyis nges par gtong bar chad nas smras pa/_kye kho bos dka' spyad brgya yis 'jig rten sdug bsngal gyi/_/rgya mtsho chen po so sor 'jigs byed pa/_/gting mi dpogs par rab tu 
[\[223a.3\]]bying ba dag_/pha rol rgal phyir lam gyi zam stegs bca'/_/zla ba dri med nya ba'i bzhin ras can/_/ma zhum kha nas de skad tshig smras nas/_/mchi ma rlan chus mig ni gang gyur pa'i/_/byis pa gnyis po bram ze de la byin/_/yang smras pa/_bu 'di byin pa'i 
[\[223a.4\]]'bras bu ni/_/rgya chen bdag gis thob gyur nas/_/des ni 'khor ba'i rgya mtsho las/_/'jig rten rnams ni bsgral bar bya/_/bus pa gzhon nu dag byin ma thag tu sa 'di rnam pa drug tu g.yos so/_/de nas sa g.yos pa des tshal de na gnas pa'i dka' thub 
[\[223a.5\]]can rnams sngangs nas phan tshun smras pa/_sa ni mi bzad g.yos gyur pa/_/'di ni su yi mthu ltas yin/_/gang gi mthu ni 'di 'dra ba/_/shin tu gsal bar shes par bya/_/de na gnas 'jog dang rus gcig pa rgan po dka' thub can ltas shes pa la 
[\[223a.6\]]mkhas pa gzhan zhig yod pa des drang srong de rnams la don de go bar byas pa/_gdon mi za bar dka' thub kyi nags na 'dug pa'i bu byis pa 'bras bu dang chu 'thung ba yid du 'ong ba/_mig tu sdug par byed pa gnyis thams cad sgrol gyis skye bo sdug bsngal gyis 
[\[223a.7\]]nyam thag pa yongs su thar bar bya ba'i phyir spangs te/_des nas g.yos par gyur to/_/de nas bus pa gzhon nu de gnyis kyis phas snying nas yongs su btang ba'i blo rig nas snying rje rje skad du ngu zhing thal mo gnyis sbyar nas thams cad sgrol gyi rkang pa gnyis 
[\[223b\]]
[\[223b.1\]]la gtugs te smras pa/_yab cig yum ni ma mchis par/_/khyod ni bdag cag stsol bzhed pa/_/re zhig de ni mthong gyur nas/_/de nas bdag cag stsal du gsol/_/de nas byang chub sems dpa' yid la gcags pa'i sdug bsngal gyis ngo zum 
[\[223b.2\]]gnag cing mchi ma 'dzag bzhin de gnyis la 'khyud nas smras pa/_bu dag_/nga yi snying du mi sdug min/_/snying brtse snying rje med min te/_/'jig rten kun la phan pa'i phyir/_/yon tan mthong nas btang ba yin/_/ci nas nga yis byang chub mchog_/zhi ba rang 
[\[223b.3\]]gis thob nas ni/_/sdug bsngal rgya mtsho la gnas pa'i/_/rten med 'jig rten rnams bsgral lo/_/de nas bus pa gzhon nu de dag gis phas snying nas yongs su btang ba'i blo rig nas pha'i rkang pa gnyis la phyag 'tshal te thal mo sbyar nas snying rje rje skad dang /_sma 
[\[223b.4\]]bab pa'i tshig gis dal gyis smras pa/_gal te khyod kyis thag bkum na/_/ma la bdag cag gnyis kyi phrin/_/khyod kyis bzod pa mdzod cig ces/_/yab cig khyod kyis gsung du gsol/_/yab gzhan yang /_byis par gyur pas bla ma khyod la nongs pa 
[\[223b.5\]]bgyis pa gang /_/gal te la lar thugs la mi 'bab tshig 'ga' smras pa'am/_/gus par mnyan nas yongs su mnyes pa nyid du ma bgyis pa/_/de ni byis pa'i nongs pa lags zhes bzod pa mdzad du gsol/_/de skad ces smras nas pha la phyag 'tshal te 
[\[223b.6\]]lan gsum du bskor ba byas nas mig mchi mas gang bzhin du bla ma la smra bar yid la chags pas yang dang yang phyir lta zhing bsti gnas de nas byung ste song ngo /_/de nas byang chub sems dpa' byis pa gzhon nu'i tshig shin tu snying rjer rung ba de dag gis snying 
[\[223b.7\]]blong nas yid kyis byang chub tu smon lam btab ste dka' thub kyi tshal gyi lo ma'i spyil bur zhugs so/_/byis pa gzhon nu dag dong ma thag tu stong gsum gyi stong chen po'i 'jig rten gyi khams 'di yang rnam pa drug tu g.yos so/_/lha stong phrag du ma yang 
[\[224a\]]
[\[224a.1\]]bar snang la ca co dang /_ga zha'i sgra 'byin cing /_e ma'o rab sbyin bdag nyid che/_/bus pa 'di gnyis btang nas kyang /_/gang gi yid ni 'gyur med pa/_/de yi nges pa rmad cig go/_/de nas rgyags sbyin ma rtsa ba dang 'bras bu rnams khyer te 
[\[224a.2\]]bsti gnas logs su chas pa las sa che thang du g.yos pa des myur ba kho nar bsti gnas de nyid du song ba dang /_lha gzhan zhig gis rgyags sbyin ma byang chub sems dpa' sems can thams cad thar bar bya bar brtson pa byas pa'i sbyin pa'i pha rol tu phyin pa'i bar 
[\[224a.3\]]chad byed par 'gyur du 'ong ngo snyam nas seng ge mo zhig gi gzugs su bsgyur te lam bkag nas 'dug pa dang /_rgyags sbyin mas [{]ri dgas [,]ri dwags [}]kyi rgyal po'i chung ma de la smras pa/[ {]ri dgas [,]ri dwags [}]rgyal po'i chung ma sgeg sgeg ma/_kho mo'i 'di bkag nas ni ci ste 'dug_/
[\[224a.4\]]ji ltar bdag ni mi 'phyo nges she na/_/lam las bzur ste myur du 'gro bar gyis/_gzhan yang /_khyod kyang [{]ri dgas [,]ri dwags [}]rgyal po'i chung ma la/_/bdag kyang mi yi dbang po seng ge yi/_/btsun mo yin pas chos kyi spun gyur gyis/_/[{]ri dgas [,]ri dwags [}]rgyal mos bdag gi lam 
[\[224a.5\]]phye shig_/de skad ces smras pa dang /_lha seng ge'i gzugs su bsgyur ba de yang lam de nas logs shig tu song ngo /_/de nas rgyags sbyin mas bkra mi shis pa'i ltas dag mthong nas yud tsam zhig bsams pa/_ji ltar bar snang la ngud mo'i sgra grag pa dang /_
[\[224a.6\]]ji ltar yang tshal na gnas pa'i lha rnams mya ngan byed pa'i sgra grag pa las na gdon mi za bar bsti gnas su ma legs pa zhig byung bar gyur to snyam nas smras pa/_ji ltar bdag mig 'gul ba dang /_/ji ltar bya skad 'byin pa dang /_/ji ltar bdag ni dogs pa las/_/
[\[224a.7\]]bus pa de gnyis btang bar nges/_/ji ltar sa 'di g.yos pa las/_/bdag gi snying ni 'dar ba dang /_/ji ltar lus kyang rmya ba las/_/bus pa de gnyis btang bar nges/_/zhes de lta bu'i mi legs pa brgya stong dag sems shing bsti gnas su song nas bsti 
[\[224b\]]
[\[224b.1\]]gnas su zhugs te mi dga' bzhin bltas na bu gnyis ma mthong nas/_de nas rmongs shing snying 'dar nas bsti gnas kyi gzhi de'i rjes bzhin du sems te/_phyogs 'di na ni gzhon nu nag po sring mo dang lhan cig [{]ri dgas [,]ri dwags [}]kyi phru gu dang rtag tu rtse rtse/_'di ni de gnyis 
[\[224b.2\]]kyi sa rdul las byas pa'i khyim yin/_'di ni de gnyis kyi rtsed mo'i cha spyad yin na de gnyis mi snang na/_gal te zhig na bdag gis ma mthong gi_/lo ma'i spyil bur zhugs nas nyal lta srid dam snyam du de ltar snying la re zhing /_bu mthong bar 'dod pas rtsa ba dang 'bras 
[\[224b.3\]]bu phyogs gcig tu bzhag nas mig mchi mas gang bzhin du khyim thab kyi rkang pa gnyis la gtugs te smras pa/_rje'i sras khye'u dang bu mo gnyis gang du mchis/_thams cad sgrol gyis smras pa/_kho bo'i drung du bram ze zhig_/re bas yang dag 'ongs gyur 
[\[224b.4\]]nas/_/bus pa de gnyis de la byin/_/de dag rjes su yi rang rigs/_/de skad ces smras pa dang /_rgyags sbyin ma [{]ri dgas [,]ri dwags [}]mo mda' dug can gyis phog pa bzhin du sa la sgyel nas nya chu'i gnas nas phyung ba bzhin du ni 'gre ldog par byed/_krung krung bu stor ba 
[\[224b.5\]]bzhin du ni snying rje rje skad du ngu /_ba be'u shi ba bzhin du ni 'ba' sgra sna tshogs 'don cing smras pa/_pad ma gzhon nu lta bu'i byad bzhin can/_/lag pa pad ma'i 'dab ltar gzhon sha can/_/bdag gi bu gnyis sdug bsngal ma myong ba/_/'gro ba gang du song 
[\[224b.6\]]nas sdug bsngal 'gyur/_/[{]ri dgas [,]ri dwags [}]bu ltar drang zhing [{]ri dgas [,]ri dwags [}]mig_/[{]ri dgas [,]ri dwags [}]lhan cig bsti gnas dga' dga' na/_/de ring bdag gi bu gnyis ji lta bur/_/gzhan gyi dbang gis dong zhing sdug bsngal gyur/_/mig ni mchi mas gang ba'i mig gis ni/_/snying 
[\[224b.7\]]rjes ngu ba shin tu sdug bsngal ba/_/de ring bdag gis legs par ma mthong bas/_/skye bo bkren pa'i nang na sdug pas 'tsho/_/de gnyis bdag gis pang nas bskyed bskyed pa/_/zas su rtsa ba me tog 'bras bu za/_/bzod dang gnam pas bla ma brtag dka' ba/_/
[\[225a\]]
[\[225a.1\]]bdag gi bu gnyis shin tu sdug bsngal lo/_/de gnyis ma dang nye du bral ba dang /_/rtsa lag rnams kyis gzu lums spangs pa las/_/skye bo sdig can ngan dang phrad gyur nas/_/bdag gi bu gnyis shin tu sdug bsngal lo/_/skom zhing bkres 
[\[225a.2\]]pas bdag nyid rtag gdungs nas/_/de gnyis su yi dbang gis 'gro bar 'gyur/_/bran du gyur pas gdon mi za bar ni/_/de gnyis nyam thag sdug bsngal yongs su gzir/_/bdag gis nges par tshe rabs gzhan dag tu/_/srog chags sdug pa brgya dang 
[\[225a.3\]]bral ba yi/_/sdig las shin tu mi bzad 'dir byas pa/_/des na ba be'u med bzhin cho nges 'debs/_/bden tshig gang gis bdag ni rtag tu yang /_/sems can kun la yid ni mnyam gyur pa/_/bden tshig des ni bdag gi bu gnyis po/_/bran du gyur pa 
[\[225a.4\]]las ni thar bar shog_/rgyags sbyin mas bus pa gzhon nu de dag gis bskyed cing bsrungs pa'i shing gang yin pa de dag lo ma thib be 'dug par mthong nas snying du sdug nas 'khyud de smras pa/_bus pas ril ba chung ngus chu bcus pa/_/lo ma rnams las chu 
[\[225a.5\]]thigs 'dzag pa yi/_/ljon shing rnams ni sems dang bcas pa bzhin/_/bus pa nu zho ma blud lta bur ngu /_/yang bus pa gzhon nu de gnyis dang rtse rtse ba'i [{]ri dgas [,]ri dwags [}]kyi phru gu bsti gnas na 'dug pa rnams mthong nas mi dga' ste snying rje rje skad kyi tshig gis dal 
[\[225a.6\]]bus smras pa/_de yi ne'u zla mthong bar 'dod pa gang /_/nags su sa tshugs mtshon cing tshol byed pa/_/[{]ri dgas [,]ri dwags [}]phru gu rgyu ba 'di dag kyang /_/bdag gi sdug bsngal mi chung gzhan yin no/_/de nas bus pa gzhon nu de dag lam gang nas dong ba'i lam der 
[\[225a.7\]]rjes bcad pa dang /_bus pa gzhon nu de gnyis kyi rjes drang por ma byung gi gya gyus gang bar mthong nas lhag par yang sdug bsngal gyis gdungs nas smras pa/_ji ltar 'then pa'i rjes byung dang /_/la lar myur du song ba las/_/brdegs te khrid par gdon mi za/_/
[\[225b\]]
[\[225b.1\]]kye ma bram ze brtse med mchog_/mgul ni dbugs kyis brdzangs shing skad kyang 'dzer/_/ma mchu mdzes pa 'dar zhing bdag gi bu/_/[{]ri dgas [,]ri dwags [}]bzhin du mig kyang rig rig ste/_/rkang pa 'jam pos ji ltar song zhig gu/_/de nas byang chub sems dpas de de ltar 
[\[225b.2\]]smre sngags 'don pa'i bdag nyid de mthong nas mi rtag pa nyid dang ldan pa'i tshig de dang de dag gis rnam grangs mang por go bar byas nas smras pa/_kho bos bu gnyis grags pa yis/_/btang ba ma yin sdang bas min/_/sems can kun la phan don du/_/gtang bar 
[\[225b.3\]]dka' ba'i bu de btang /_/mchog tu gtang dka' bdag nyid dang /_/bu nor chung ma rnams btang nas/_/sems dpa' chen pos tshul bzhin du/_/byang chub mchog ni thob par 'gyur/_/rgyags sbyin bdag gis gtong ba la brten gtang dka' ba'i/_/bus pa de 
[\[225b.4\]]gnyis 'jig rten thar pa'i don du btang /_/bdag dang chung ma bzhon dang nor yang btang byas te/_/kun la thams cad gtang ba'i blo gros nga la yod/_/de nas rgyags sbyin mas sems brtan te byang chub sems dpa' la smras pa/_khyod la bar chad mi bgyid kyis/_/
[\[225b.5\]]khyod blo gzhan du ma gyur cig_/gal te bdag kyang stsol bzhed na/_/dogs pa med par bdag stsol cig_/gzhan yang /_dpa' bo gang phyir nyid kyi phyir/_/sdug pas chags pa btang ba yi/_/don de myur du thob nas ni/_/srid las 'gro ba bsgral bar mdzod/_/
[\[225b.6\]]de nas lha rnams kyi dbang po brgya byin gyis byang chub sems dpa' dang /_rgyags sbyin ma brtson 'grus shin tu rmad du byung ba dang /_shin tu bya dka' bar rig nas sum bcu rtsa gsum pa'i tshogs kyis yongs su bskor te steng gi nam mkha' las bsti gnas der lhags 
[\[225b.7\]]nas snang ba rgya chen pos nags de gsal bar byas te/_nam mkha' la 'dug bzhin du byang chub sems dpa' la smras pa/_'di ltar 'jig rten rmongs pa blo ngan gzhung gis bcings pa'i blo gros can/_/longs spyod la chags snying gi zhags pa bu yis bcings 
[\[226a\]]
[\[226a.1\]]pa'i nang na yang /_/khyab bdag khyod gcig chags pa med pas dga' ba bskyed pa'i bu gtong bas/_/nges par go 'phang ba de dang zhi ba dri med dka' ba med par 'thob/_/de skad ces byang chub sems dpa' spro ba bskyed nas lha rnams kyi dbang 
[\[226a.2\]]po brgya byin gyis bsam pa/_'di gcig pu g.yog dang bral na nyon mongs par 'gyur gyis/_ma la bdag gis rgyags sbyin ma bslang ngo snyam nas/_de nas bram ze'i cha byad du bsgyur te byang chub sems dpa'i drung du song nas yang byang chub sems dpa' la smras pa/_yan lag 
[\[226a.3\]]kun bzang khyim thab las/_/'phyo ba med cing snying nye ba/_/rigs na bsngags pa'i sring mo 'di/_/bdag la bran mo'i don du stsol/_/de nas rgyags sbyin ma mi bzod pa skyes nas bram ze la smras pa/_ngo tsha med cing brkam pa khyod/_/'di na bram ze tha shal te/_/
[\[226a.4\]]khyod lta 'phyon ma mi byed cing /_/dam chos dga' ba nga 'dod dam/_/de nas byang chub sems dpa' thams cad sgrol snying rje dang ldan pa'i snying gis rgyags sbyin ma la brtag par brtsams pa dang /_de nas rgyags sbyin mas byang chub sems dpa' la smras pa/_bdag ni 
[\[226a.5\]]bdag la g.yar ngan med/_/de bzhin bdag la lta ma lags/_/gcig pu ji ltar bzhugs 'gyur zhes/_/de ltar khyod slad g.yar ngan bgyid/_/de nas byang chub sems dpas rgyags sbyin ma la smras pa/_go 'phang mi zad mya ngan med pa tshol bdag la/_/sa 
[\[226a.6\]]stengs 'dir ni rgyags sbyin mya ngan bya mi dgos/_/khyod ni mya ngan med par bram ze 'di rjes 'brongs/_/bdag ni [{]ri dgas [,]ri dwags [}]'chi ba bzhin du bsti gnas 'theng /_/de skad ces smras pa dang /_dga' ba dang /_mgu ba dang /_yid rab tu dga' bas bsams pa dang /_sbyin pa 
[\[226a.7\]]'di ni nags tshal 'dir/_/bdag gi sbyin pa tha ma yin/_/rgyags sbyin 'di yang yongs btang nas/_/yongs su gzung ba med par 'gyur/_/snyam du rig nas rgyags sbyin ma lag pa nas bzung ste/_bram ze de la smras pa/_bdag gi mchis 'brang sdug pa 'di/_/
[\[226b\]]
[\[226b.1\]]snying nas snying nye bsgo ba nyan/_/ya rabs tshul can snyan par smra/_/bram ze'i mchog khyod bzhes su gsol/_/de nas mche ba bzang po yi/_/chung ma byang chub 'dod phyir btang /_/chu la gru ni ji lta bar/_/sa ni mtha' dag rnam drug g.yos/_/de nas rgyags 
[\[226b.2\]]sbyin ma bram ze'i dbang du gyur te/_khyo dang bu dang bu mo dang bral ba'i sdug bsngal gyis nyam thag nas dbugs brdzangs pas sgra ngar ngar por 'gags bzhin 'di skad ces smras so/_/bdag gis tshe rabs snga ma la/_/ci 'dra ba yi las ngan byas/_/de nas ba be'u shi ba 
[\[226b.3\]]bzhin/_/skye bo med pa'i nags na ngu /_/de nas lha rnams kyi dbang po brgya byin gyis bram ze'i cha byad mi snang bar byas te/_rang bzhin gyi cha byad du gnas nas rgyags sbyin ma la smras pa/_skal [{]bzangs [,]bzang [}]bdag ni bram ze ma yin mi yang ma yin gyi/_/bdag ni lha yi dbang po brgya 
[\[226b.4\]]byin lha min 'joms byed de/_/khyod kyi 'dul ba mchog tu gyur pa 'di yis bdag mgu yis/_/bdag las dam pa gang zhig 'dod pa de 'dir smra bar gyis/_/de nas de'i tshig gis rgyags sbyin ma yid bde ba skyes nas brgya byin la phyag 'tshal nas smras pa/_spyan stong 
[\[226b.5\]]ldan pa bdag gi bu/_/bran gyur pa las thar mdzad cing /_/mes po'i drung du phyin par yang /_/sum bcu rtsa gsum bdag pos mdzod/_/de skad ces smras nas yang dbang po chen po bsti gnas su zhugs nas byang chub sems dpa'i drung du song ste rgyags sbyin ma lag 
[\[226b.6\]]pa g.yon pa nas bzung nas byang chub sems dpa' la smras pa/_bdag gis khyod la rgyags sbyin 'di/_/g.yog gi phyir ni sbyin par byas/_/khyod kyis su la'ang ma sbyin cig_/bzhag pa byin na smad par 'gyur/_/de nas lha rnams kyi dbang po brgya byin gyis bram ze khye'u 
[\[226b.7\]]dang bu mo khyer ba de ji ltar grong khyer gzhan zhig yin no snyam nas grong khyer de nyid du song ste bus pa gzhon nu de dag btsong bar brtsams pa de lta bur rmongs par byas so/_/ji tsam na blon po rnams kyis mthong nas rgyal po la smras pa/_lha/_khyod kyi dpon po nag po dang /_/dra ba 
[\[227a\]]
[\[227a.1\]]can dang de gnyis ni/_/bram ze shin tu ma rungs pas/_/grong khyer mchog 'dir 'tshong zhing mchis/_/de skad thos nas rgyal po de sems mi dga' nas smras pa/_gzhon nu gnyis myur du ston cig_/blon po rnams kyis skad phyung ba dang grong khyer pa rnams myur du 
[\[227a.2\]]rgyal po'i mdun du nye bar lhags so/_/ji tsam na blon po gzhan zhig gis rgyal po'i drung du khrid pa dang /_mi'i dbang po mngon phyogs khrid pa'i tsha bo gos med cing /_/lus rbeg dri ma can gyi lus de de yis mthong nas ni/_/mod la seng ge'i khri las sa yi steng du lhung gyur te/_/
[\[227a.3\]]pho brang 'khor mi blon tshogs bud med dag kyang ngu bar gyur/_/de nas rgyal pos blon po rnams la smras pa/_gang zhig nags na gnas na yang /_/sbyin la mngon par dga' ba'i yid/_/mig [{]bzangs [,]bzang [}]de ni myur du 'dir/_/chung ma dang bcas dgug par gyis/_/de nas lha 
[\[227a.4\]]rnams kyi dbang po brgya byin gyis byang chub sems dpa' la phyag byas nas rang gi gnas su song ngo /_/phyi zhig na rgyal po thams cad bshes gnyen shi ba dang /_bram ze dang /_blon po dang /_grong mi dang /_yul mi rnams lhan cig tu bsti gnas der song nas byang chub sems 
[\[227a.5\]]dpa' la gsol ba btab ste rang gi grong khyer du bos nas rgyal por bcug go/_/de nas rgyal po thams cad sgrol thams cad gtong zhes bya bar gyur to/_/des dge sbyong dang /_bram ze dang /_bkren pa dang /_phongs pa dang /_mdza' bo dang /_nye du dang /_gnyen bshes dang /_
[\[227a.6\]]zho shas 'tsho ba rnams la sbyin pa rnam pa du ma dag byin nas tshigs su bcad de smras pa/_byang chub don du gnyer ba yis/_/rgyal rigs bram ze rje'u rigs dang /_/dmangs rigs gdol pa g.yung po la'ang /_/'jigs pa med par sbyin pa gtang /_/gser dang dngul 
[\[227a.7\]]dang ba lang dang /_/rta dang nor bu'i rna rgyan dang /_/de bzhin las dag byed pa'i bran/_/tshul khrims phun sum tshogs la sbyin/_/chags pa med pa'i sems kyis ni/_/bu dang bu mo yongs btang bas/_/'jig rten 'di dang pha rol tu/_/mi yis dag pa thob par 'gyur/_/
[\[227b\]]
[\[227b.1\]]rgyal po chen po de'i tshe de'i dus kyi rgyal po thams cad sgrol zhes bya bar gyur pa gang gis dge sbyong dang /_bram ze dang /_bkren pa dang /_phongs pa dang /_mdza' bo dang /_nye du dang /_gnyen bshes dang /_zho shas 'tsho ba rnams la sbyin pa rnam pa du ma dag byin nas bsod nams 
[\[227b.2\]]dag byas pa de gzhan zhig yin snyam na khyod kyis de ltar mi blta ste/_nga nyid de'i tshe de'i dus na rgyal po thams cad sgrol zhes bya ba der gyur te/_nga nyid kyis de na dge sbyong dang /_bram ze dang /_bkren pa dang /_phongs pa dang /_mdza' bo dang /_nye du dang /_gnyen bshes dang /_zho shas 
[\[227b.3\]]'tsho ba rnams la sbyin pa rnam pa du ma dag byin/_bsod nams dag byas so/_/rgyal po chen po nga'i sbyin pa'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i sbyin pa de ni bla na med pa yang dag par 
[\[227b.4\]]rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang /_bsod nams dag byas pa gang yin pa de nyon cig_/rgyal po chen po 
[\[227b.5\]]sngon byung ba thams cad ces bya'i grong rdal gyi grong khyer du rgyal po thams cad kyi bshes gnyen zhes bya ba zhig byung bar gyur te/_de 'byor pa dang /_rgyas pa dang /_bde ba dang /_lo legs pa/_skye bo dang mi mang pos rab tu gang ba/_'thab pa dang /_thab mo dang /_khrag 
[\[227b.6\]]khrug dang /_'gyed pa dang /_chom rkun dang /_nad rab tu zhi ba/_'bras sA lu dang /_bu ram shing dang /_ba lang phun sum tshogs pa/_bu gcig pa la byams pa bzhin du rgyal srid byed du bcug ste/_chos bzhin gyis rgyal srid byed du 'jug go/_/des rigs mnyam 
[\[227b.7\]]pa las chung ma blangs nas de dang lhan cig rtse bar byed/_dga' bar byed/_dga' mgur spyod par byed de/_de rtse bar byed/_dga' bar byed/_dga' mgur spyod par byed pa las khye'u gzugs bzang ba mdzes pa/_blta na sdug pa/_pags pa'i mdog gser 
[\[228a\]]
[\[228a.1\]]'dra ba/_mgo gdugs ltar 'dug pa/_dpung pa ring ba/_'phral ba'i dbyes che ba zhig btsas te/_de'i nye du rnams 'dus nas khye'u'i ming cir gdags zhes ming 'dogs par byed do/_/shes ldan dag gzhon nu 'di ni rgyal po thams cad bshes 
[\[228a.2\]]gnyen gyi bu yin pas gzhon nu thams cad sgrol zhes bya bar gdags so/_/zhes gzhon nu thams cad sgrol du ming btags nas/_ma ma brgyad la gtad de zhes bya ba nas/_gnas lnga rnams la byang bar gyur to zhes bya ba'i bar gong ma bzhin no/_/de gang ci slong ba de thams cad 
[\[228a.3\]]slong ba po dag la sbyin par byed pas de'i ming thams cad gtong ba thams cad gtong ba zhes bya bar grags so/_/khams kyi rgyal phran gyi bu mo rgyags sbyin ma zhes bya ba zhig yod pa de de'i ched du bslangs nas dpal gyi 'byor pa chen pos bag mar blangs te/_de de dang lhan 
[\[228a.4\]]cig rtse bar byed/_dga' bar byed/_dga' mgur spyod par byed pa las ji tsam na khye'u zhig btsas pa dang /_de'i ming nag po zhes bya bar btags so/_/yang de dang rtse bar byed/_dga' bar byed/_dga' mgur spyod par byed pa las bu mo zhig btsas te/_de'i ming 
[\[228a.5\]]dra ba can zhes bya bar btags so/_/rgyal po thams cad kyi bshes gnyen la glang po'i mchog bkra shis ldan zhes bya ba yod de/_de'i mthus khams kyi rgyal phran rnams spa 'gong bar byed do/_/des thams cad sgrol la smras pa/_bu bdag cag gis gang cung zad 
[\[228a.6\]]khams kyi rgyal phran rnams spa 'gong bar byed pa de dag thams cad kyang glang po'i mchog 'di'i mthu yin gyis khyod thams cad gtong na yang glang po'i mchog bkra shis ldan ni zhog shig_/khams kyi rgyal phran rnams kyis smras pa/_gang gi mthus na bdag cag thams 
[\[228a.7\]]cad rgyal po thams cad kyi bshes gnyen 'dis zil gyis mnan/_kha cig gis smras pa/_rgyal po thams cad bshes gnyen la glang po'i mchog bkra shis ldan zhes bya ba zhig yod do/_/de'i mthus bdag cag 'dis zil gyis mnan to/_/de dag gis smras 
[\[228b\]]
[\[228b.1\]]pa/_gang gis na glang po'i mchog de dgug pa'i thabs bzang po lta ci yod/_blon po rnams kyis smras pa/_lha rgyal po thams cad kyi bshes gnyen gyi bu thams cad sgrol zhes bgyi ba de mi sbyin pa'am mi gtong ba ci yang ma mchis te/_de ci slong ba de thams cad sbyin 
[\[228b.2\]]pas de'i ming thams cad gtong ba thams cad gtong ba zhes bya bar grags kyis/_bram ze dag cig mngags dang de rnams kyis bslangs na khugs par 'gyur ro/_/de rnams kyis bram ze dag bkug nas smras pa/_bram ze dag deng la thams cad ces bya ba'i grong rdal 
[\[228b.3\]]na/_thams cad sgrol zhes bya ba las glang po'i mchog slongs shig_/de dag mngags nas thams cad kyi grong rdal du dong ngo /_/gzhon nu thams cad sgrol glang po'i mchog me tog kun da dang /_ku mu da dang /_kha ba dang /_dngul dang /_sprin dkar po'i mdog lta bu mche 
[\[228b.4\]]ba drug pa/_bdun legs par gnas pa/_glang po che sa srung gi bu ltar 'gying zhing 'gro ba/_rang bzhin gyi mtshan mchog gis brgyan pa/_mthong na bkra shis pa la zhon nas shin tu sdug pa'i bran dang /_grogs po dang g.yog rnams phyi bzhin 'brang zhing zla ba rgyu skar gyi 
[\[228b.5\]]tshogs kyis yongs su bskor ba bzhin du grong khyer nas byung nas skyed mos tshal logs su song ngo /_/de nas mngags pa de dag gis gzhon nu thams cad sgrol mngon du bsu nas smras pa/_rgyal rigs gzhon nu khyod rgyal bar gyur cig_/yang smras pa/_lha min lhar 
[\[228b.6\]]bcas 'jig rten du/_/khyod ni thams cad gtong zhes grags/_/khyod kyis glang po mchog 'di ni/_/bdag cag rnams la stsal ba'i rigs/_/de skad ces smras pa dang /_byang chub sems dpa' glang po'i mchog de las babs nas dga' ba dang /_mgu ba dang /_
[\[228b.7\]]rab tu dga' ba'i yid kyis bram ze de dag la glang po'i mchog de bstan nas smras pa/_ji ltar bdag rab dga' bas deng /_/bram ze rnams la glang chen btang /_/de bzhin bdag gis srid pa gsum/_/btang nas byang chub mchog reg shog_/blon po rnams 
[\[229a\]]
[\[229a.1\]]kyis rgyal po thams cad bshes gnyen la smras pa/_lha khyod kyi sras thams cad sgrol gyis glang po'i mchog bkra shis ldan zhes bgyi ba phyir rgol bas mngags pa la stsal to/_/rgyal pos thos nas shin tu khros 'khrugs te bsgo ba/_shes ldan 
[\[229a.2\]]dag deng la thams cad sgrol khrid de shog shig_/de rnams kyis de khrid de 'ongs pa dang /_rgyal po thams cad kyi bshes gnyen gyis thams cad sgrol la smras pa/_gzhon nu kho bos khyod la gang cung zad khams kyi rgyal phran rnams spa 'gong bar byed pa de thams cad ni 
[\[229a.3\]]glang po'i mchog 'di'i mthu yin gyis/_khyod thams cad gtong na yang glang po'i mchog 'di ni zhog shig_/ces snga mo zhig tu ma bsgo'am/_ci'i phyir khyod kyis glang po'i mchog yongs su btang /_des mnyan nas smras pa/_yab bslangs na ji ltar mi stsal/_ci ji 
[\[229a.4\]]snyed bslangs pa de thams cad sbyin nam/_tshigs su bcad de smras pa/_khyim na gnas pa'i skyes bu yis/_/ci rigs par ni sbyin pa gtang /_/'on te nags su song na ni/_/nges pa yi ni mchog bya'o/_/yab gal te sbyin pa dag btang /_bsod nams dag bgyir ma 
[\[229a.5\]]mchis na dka' thub kyi nags su brten par bgyi'o/_/gzhon nu de bzhin du gyis shig_/byang chub sems dpas rgyags sbyin ma'i drung du song ste smras pa/_rgyags sbyin ma bdag ni dka' thub kyi nags su gnas kyis/_khyod khyim na bag yod par gnos shig_/des smras 
[\[229a.6\]]pa/_rje'i sras dang thabs cig dka' thub kyi nags su gnas par bgyi'o/_/rgyags sbyin ma byang chub sems dpa' rnams ni sbyin pa la dga' bas gal te khyod 'ga' zhig slong na byin par 'gyur ro/_/rje'i sras gal te khyod kyis btang na stsal du gsol/_byang chub 
[\[229a.7\]]sems dpas smras pa/_khyod kyis dam bcas pa 'di dran par byos shig_/de nas byang chub sems dpa' pha'i drung du song nas mgo bos phyag byas te smras pa/_yab gcig bdag gis sbyin slad glang chen btang /_/nongs pa gang lags sa bdag bzod par gsol/_/
[\[229b\]]
[\[229b.1\]]bdag ni grong nas dgon par mchis lags kyis/_/mi dbang khyod kyi phyag mdzod stongs ma gyur/_/de nas rgyal po bu dang bral ba'i blong bas mchi mas brnangs nas smras pa/_bu sbyin pa dang dka' thub kyi nags kyi blo gros 'di zlog shig_/byang chub sems dpas smras 
[\[229b.2\]]pa/_sa ni ri dang bcas par yang /_/gal te ldog par 'gyur gda' yi/_/sa bdag bdag ni sbyin pa las/_/sems ni ldog par mi bgyid do/_/zhes smras nas song ste/_byang chub sems dpa' bu dang bu mo dang /_chung ma dang lhan cig shing rta mchog gi nang du zhugs nas 
[\[229b.3\]]dka' thub kyi nags su chas so/_/de nas bram ze rig byed dang rig byed kyi yan lag shes pa kha cig gis thams cad sgrol bsu nas smras pa/_rgyal rigs gzhon nu khyod rgyal bar gyur cig_/khyod ni 'jig rten thams cad du/_/thams cad gtong zhes rnam par grags/_/
[\[229b.4\]]bram ze dag la shing rta 'di/_/khyod kyis sbyin par gtang ba'i rigs/_/de skad ces smras pa dang /_byang chub sems dpa' thams cad sgrol shing rta'i mchog de las babs nas dga' ba dang /_mgu ba dang /_rab tu dga' ba'i snying gis bram ze de dag la shing rta'i mchog de bstan 
[\[229b.5\]]nas smras pa/_ji ltar bdag rab dga' bas deng /_/bram ze rnams la shing rta btang /_/de bzhin bdag gis srid pa gsum/_/btang nas byang chub mchog reg shog_/de nas byang chub sems dpa' rta la zhon nas rgyags sbyin ma dang lhan cig dong ba dang /_de nas bram ze 
[\[229b.6\]]rig byed dang rig byed kyi yan lag shes pa kha cig gis thams cad sgrol bsu nas smras pa/_rgyal rigs gzhon nu khyod rgyal bar gyur cig_/khyod ni 'jig rten thams cad du/_/thams cad gtong zhes rnam par grags/_/bram ze rnams la rta 'di ni/_/khyod kyis 
[\[229b.7\]]sbyin par gtang ba'i rigs/_/de skad ces smras pa dang /_byang chub sems dpa' thams cad sgrol rta de las babs nas dga' ba dang /_mgu ba dang /_rab tu dga' ba'i snying gis bram ze de rnams la rta de bstan nas smras pa/_ji ltar bdag rab dga' bas deng /_/bram 
[\[230a\]]
[\[230a.1\]]ze rnams la rta btang ba/_/de bzhin bdag gis srid pa gsum/_/btang nas byang chub mchog reg shog_/de nas byang chub sems dpas ni nag po khrid/_rgyags sbyin mas ni dra ba can khrid de rkang pas dong nas byang chub sems dpas gangs ri'i sul me tog dang /_
[\[230a.2\]]'bras bu dang /_chu phun sum tshogs pa zhig tu song ste byang chub sems dpa' ni bsam gtan byed do/_/rgyags sbyin ma ni 'bras bus bsnyen bkur byed do/_/ri 'or gzhan zhig na bram ze zhig gnas pa des rigs mnyam pa las chung ma blangs te/_de de dang lhan cig rtse bar byed/_
[\[230a.3\]]dga' bar byed/_dga' mgur spyod par byed de/_de rtse bar byed/_dga' bar byed/_dga' mgur spyod par byed pa las khye'u mtshan ngan pa [{]bcwa [,]bco [}]brgyad dang ldan pa zhig btsas pa ngan to re zhes sgra 'byin pas de'i ming ngan to re ngan to re zhes bya bar gyur to/_/ri 'or gzhan zhig na bram ze rig 
[\[230a.4\]]byed bzhi shes pa zhig gnas pa des rig mnyam pa las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed pa las ji tsam na bu mo gzugs bzang mo/_mdzes ma/_blta na sdug pa zhig btsas te bsrings bskyed nas chen mor 
[\[230a.5\]]gyur pa dang /_bram ze des bdag gi bu mo 'di byad gzugs sam/_rigs sam/_bzo'am/_nor gyi phyir ni su la yang mi sbyin no/_/'on kyang su zhig bdag las rig byed bzhi klog pa zhig yod na/_bdag gis de la 'di sbyin par bya'o zhes dam bcas so/_/de nas ngan 
[\[230a.6\]]to re gsang tshig don du gnyer zhing gsang tshig tshol ba bram ze de'i gan du song ste phyin pa dang smras pa/_mkhan po'i zhabs la bkur sti bgyid par 'tshal lags so/_/ci'i phyir rig byed bklag pa'i slad du'o/_/de bzhin du gyis shig_/de de las rig byed bklag par 
[\[230a.7\]]brtsams pa las de yid gzhungs pa'i rang bzhin can zhig yin pas des ring po ma lon par rig byed rnam pa bzhi la byang bar gyur to/_/bram ze des bsams pa/_bdag gis dam bcas pa ni bdag gi bu mo 'di rigs sam zhes bya ba rgyas par sbyar te/_bram ze'i khye'u 'dis 
[\[230b\]]
[\[230b.1\]]bdag las rig byed bzhi byang bar byas pa yin na mtshan ma ngan pa [{]bcwa [,]bco [}]brgyad dang ldan pa ste/_gal te 'dis bu mo ma 'dod na ni legs so snyam nas des de la smras pa/_bram ze'i khye'u bdag gis bu mo 'di byad gzugs sam/_rigs sam/_bzo 'am/_nor gyi phyir su 
[\[230b.2\]]la yang mi sbyin te/_'on kyang su zhig bdag las rig byed bzhi klog pa zhig yod na/_bdag gis de la 'di sbyin par bya'o zhes dam bcas pa las bdag las khyod kyis rig byed bzhi byang bar byas pa las khyod la bu mo 'di chung mar sbyin no/_/des smras pa/_bkra 
[\[230b.3\]]shis par gyur cig_/blang bar bgyi'o zhes des de la dpal gyi 'byor pa chen pos bag mar btang nas smras pa/_bram ze'i khye'u chung ma khrid la rang gi khyim du song shig_/des chung ma de khrid de rang gi khyim du song ba dang /_/des de la smras pa/_rje'i sras bdag ni shin tu 
[\[230b.4\]]gzhon pas las bgyid rngo mi thog gis bdag la bkol ba stsol cig_/des de la smras pa/_bzang mo kho bo la bkol ba ga la mchis/_des smras pa/_rje'i sras thams cad ces bgyi ba'i grong rdal na rgyal po thams cad kyi bshes gnyen zhes bgyi ba de'i sras thams 
[\[230b.5\]]cad sgrol zhes bgyi ba de gang cung zad ci slong ba de thams cad stsol gyis/_de la bdag gi bkol ba slongs shig_/bzang mo gal te de lta na lhan cig tu 'dong ngo /_/de nas ngan to re thams cad kyi grong rdal du phyin nas dris pa/_gzhon nu thams cad sgrol gang na/_de dag gis 
[\[230b.6\]]smras pa/_dka' thub kyi nags na gnas so//_//'dul ba gzhi/_bam po bzhi bcu rtsa bdun pa/_de nas ngan to re chung ma dang lhan cig dka' thub kyi nags su song ba dang /_de'i tshe rgyags sbyin ma me tog dang 'bras bu'i phyir song ngo /_/de nas bram 
[\[230b.7\]]ze ngan to re rgyags sbyin ma me tog dang /_'bras bu'i phyir song ba dang /_thams cad sgrol gyi drung du 'ongs nas smras pa/_chu gter gos su gyon zhing gza' mig mtshungs med pa/_/ri bo mchog rgyas nu mar ldan pa'i ro stod can/_/grong khyer grong rdal bcas 
[\[231a\]]
[\[231a.1\]]pa'i sa la bcal byas kyang /_/mche [{]bzangs [,]bzang [}]khyod dang mtshungs par gtong phod yod ma yin/_/bdag cag bkol ba ma mchis pas/_/spa shug lhan cig 'khyam bgyid na/_/khyod kyis rjes su brtse bgyis te/_/bdag la bkol ba stsal ba'i rigs/_/
[\[231a.2\]]kho bo la bkol ba ga la yod/_de dang ha cang mi ring ba zhig na nag po dang dra ba can rtse zhing 'dug pa dang /_des smras pa/_bus pa gzhon nu 'o ni dag byin cig_/de skad ces smras pa dang /_de nas byang chub sems dpa' bu sdug pa yongs su gtong ba la yud tsam zhig sems 
[\[231a.3\]]par gyur to/_/de nas bram ze des thams cad sgrol la smras pa/_kye rgyal rigs gzhon nu kho bos khyod thams cad gtong ba'o/_/zhes thos nas de'i phyir kho bo khyod la slong na/_'di la khyod kyis dpyad du ci zhig yod/_snying rje yi ni bdag nyid khyod/_/thams cad gtong 
[\[231a.4\]]bar sa stengs grags/_/ji ltar grags pa de bzhin du/_/khyod kyis sa stengs bya ba'i rigs/_/de skad ces smras pa dang /_byang chub sems dpas bram ze de la 'di skad ces smras so/_/rang gi srog ni gtong ba la'ang /_/bdag gis res 'ga'ang ma dpyad na/_/rang gi 
[\[231a.5\]]bu ni gtong ba la/_/bdag blo gzhan 'gyur smos ci dgos/_/bram ze chen po de lta mod kyi/_bdag gis nags su bskyed bskyed pa'i/_/bus pa 'di gnyis yongs spangs na/_/ma dang bral ba'i nyon mongs pa/_/'di dag ji ltar gnas snyam mod/_/gzhon nu shin tu brtse med 
[\[231a.6\]]pas/_/bus pa btang la bdag min zhes/_/kha cig bdag la 'phyar 'ong gis/_/bram ze bdag ni khrid na legs/_/de nas bram ze des byang chub sems dpa' la 'di skad ces smras so/_/kye rgyal rigs gzhon nu rgyal po chen po'i rigs su skyes pa/_sa 'di thams cad du 
[\[231a.7\]]yon tan grags pa/_srog chags thams cad la snying brtse bas 'o byams par zhugs pa/_sbyin pa dang /_mchod pa dang /_bkur stis spos kyi glang po lta bu/_dge sbyong dang /_bram ze dang /_glo bur ba dang /_skye bo bla ma la mchod pa/_bkren pa dang /_mgon med pa 
[\[231b\]]
[\[231b.1\]]dang /_phongs pa rnams yongs su 'dzin pa/_thams cad kyi re ba yongs su rdzogs par byed pa/_mthong na don yod pa khyod kyis bdag 'ongs pa nom pa med pa'am/_lam gyis dub pa 'bras bu med pa'am/_mthong ba don med pa'am/_re ba dang yun ring po nas 
[\[231b.2\]]brnag brnag pa'i 'dod pa 'bras bu med par bya ba gang yin pa de ni cha ma yin te/_khyod kyi med do zhes bya ba'i tshig gis kho bo yid la re ba kun du rtog pa'i rta btab na myur du ldog par 'gyur ro/_/de bas na khyod kyis bdag gi re ba yongs su rdzogs par byas te/_gtang 
[\[231b.3\]]ba'i rigs so/_/byang chub sems dpas smras pa/_bram ze gal te de lta na yongs su gtang ngo /_/bus pa gzhon nu dag gtang ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/_/de nas lha rnams kyi dbang po brgya byin gyis 
[\[231b.4\]]bsams pa/_rgyags sbyin ma byang chub sems dpa'i sbyin pa'i bar chad byed par 'gyur du 'ong ngo snyam nas/_seng ge mo zhig gi gzugs su bsgyur te lam bkag nas 'dug pa dang /_de nas rgyags sbyin mas smras pa/[ {]ri dgas [,]ri dwags [}]rgyal po'i chung ma sgeg sgeg ma/_/khyod ni ci 
[\[231b.5\]]ste lam bkag 'dug par byed/_/gal te bdag ni mi 'phyo bden zhe na/_/lam las bzur te myur du 'gro bar gyis/_/khyod kyang [{]ri dgas [,]ri dwags [}]rgyal po'i chung ma la/_/bdag kyang mi yi dbang po seng ge yi/_/btsun mo yin pas chos kyi spun gyur gyis/_/[{]ri dgas [,]ri dwags [}]rgyal po'i 
[\[231b.6\]]chung mas bdag lam phye/_/de skad ces smras pa dang /[ {]ri dgas [,]ri dwags [}]kyi rgyal mo de lam de nas logs shig tu song ngo /_/de nas rgyags sbyin ma bsti gnas gang na ba der song ba dang /_nag po dang /_dra ba can gang na yang ma mthong nas/_byang chub sems dpa'i drung du song ste smras pa/_
[\[231b.7\]]rje'i sras bus pa gzhon nu gnyis gang na mchis/_byang chub sems dpas smras pa/_kho bo'i drung du bram ze zhig_/re bas yang dag 'ongs gyur na/_/bus pa de gnyis de la byin/_/de dag rjes su yi rang rigs/_/de brgyal nas sa la 'gyel ba dang /_de la chu mang pos btab nas 
[\[232a\]]
[\[232a.1\]]brtas te smras pa/_rje'i sras bus pa gzhon nu dka' thub kyi nags nas bskrun pa bde ba'i bdag nyid can de dag khyod kyis ci'i slad du yongs su spang /_de nas byang chub sems dpas rang gi lus las bla gos phud de rgyags sbyin ma la smras pa/_cing de gnyis la byams 
[\[232a.2\]]pa med snyam mam/_nga'i ba spu'i khung thams cad nas gas te khrag byung ba la ltos/_lha rnams kyi dbang po brgya byin gyis bsams pa/_bskal pa bzang po'i byang chub sems dpa' sbyin pa la dga' bas gal te 'ga' zhig gis rgyags sbyin ma blangs te de la byin na g.yog byed pa med par 
[\[232a.3\]]'gyur ro snyam du bsams nas/_bdag nyid bram ze'i khye'u zhig gi cha byad du sprul nas byang chub sems dpa'i mdun du 'dug ste smras pa/_grogs po g.yog byin cig_/byang chub sems dpas smras pa/_bdag la g.yog ga la yod/_brgya byin gyis smras pa/_rgyags sbyin ma byin 
[\[232a.4\]]cig_/byang chub sems dpas rgyags sbyin ma'i gdong du brtag par brtsams pa dang /_rgyags sbyin mas byang chub sems dpa'i bsam pa shes nas smras pa/_rje'i sras gal te khyod kyis bdag btang na stsal du gsol/_byang chub sems dpas smras pa/_bram ze khyod 
[\[232a.5\]]la byin no/_/de nas lha rnams kyi dbang po brgya byin gyis bram ze'i khye'u'i cha byad mi snang bar byas te rang gi cha byad du 'dug nas smras pa/_drang srong bdag gi rgyags sbyin ma 'di khyod la bcol gyis/_khyod kyis su la yang ma sbyin cig_/rgyags sbyin mas brgya byin gyi rkang pa gnyis la 
[\[232a.6\]]mgo bos gtugs te smras pa/_kau shi ka ci nas kyang bus pa gzhon nu de gnyis bran nyid du mi 'gyur ba de ltar mdzod cig_/lha rnams kyi dbang po brgya byin gyis de bzhin du bya'o zhes smras nas de nyid du mi snang bar gyur to/_/de nas lha rnams kyi dbang po brgya byin gyis bus pa gzhon nu 
[\[232a.7\]]khyer ba'i bram ze ji ltar thams cad kyi grong rdal du 'tshong bar brtsams pa de ltar rmongs par byas so/_/de gnyis rgyal po'i zho shas 'tsho ba rnams kyis mthong nas de rnams rgyal po'i drung du dong ste smras pa/_bus pa nag po dang /_dra ba can ni bram ze zhig tshong 'dus na 'tshong zhing mchis 
[\[232b\]]
[\[232b.1\]]lags so/_/des bsgo ba/_shes ldan dag deng la khrid de shog shig_/de gnyis khrid de 'ongs pa dang /_rgyal pos srang la bcal te mnyam du gser gyis blus so/_/rgyal po des blon po rnams la bsgo ba/_shes ldan dag gang zhig khye'u dang bu mo yang yongs su gtong bar byed pa de 
[\[232b.2\]]la gzhan yongs su gtong bar mi bya ba ci yod/_gzhon nu de khug shig dang rgyal srid kyi dbang phyug la dbang byed du gzhug go/_/blon po rnams kyis de dka' thub kyi nags nas bkug ste/_de rgyal po'i rgyal srid kyi dbang phyug la bzhag nas des grong khyer gyi sgo bzhir mchod sbyin gyi gnas 
[\[232b.3\]]kyi khang pa brtsigs nas lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por sbyin pa dag byin/_bsod nams dag byas te de bdag nyid kyi mchod sbyin gyi phun sum tshogs pa mthong nas tshigs su bcad de smras pa/_byang chub bsod 
[\[232b.4\]]nams don gnyer bas/_/dge sbyong rnams dang bram ze dang /_/dmangs rigs gdol pa g.yung po la/_/'jigs pa med par sbyin pa byin/_/gser dang dngul dang ba lang dang /_/rta dang nor bu rgyan rnams dang /_/de bzhin las dag byed pa'i bran/_/tshul khrims ldan pa 
[\[232b.5\]]rnams la sbyin/_/chags pa med pa'i sems kyis ni/_/bu dang bu mo yongs btang bas/_/'jig rten 'di dang pha rol tu/_/mi yis dag pa 'thob par 'gyur/_/rgyal po chen po de'i tshe de'i dus na rgyal po thams cad sgrol zhes bya bar gyur pa gang gis bu dang chung ma yongs 
[\[232b.6\]]su btang ba de gzhan zhig yin snyam na/_khyod kyis de ltar mi blta ste/_'on kyang nga nyid de'i tshe de'i dus na rgyal po thams cad sgrol zhes bya ba der gyur te/_ngas de na bu dang chung ma yongs su btang ngo /_/rgyal po chen po ngas bu dang chung ma yongs su btang ba des bla na med pa yang dag par 
[\[232b.7\]]rdzogs pa'i byang chub thob bo snyam na khyod kyis de ltar mi blta ste/_'on kyang sbyin pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir 
[\[233a\]]
[\[233a.1\]]sbyin pa dag byin/_bsod nams dag byas pa gang yin pa de nyon cig_/rgyal po chen po sngon byung ba bA rA Na sI zhes bya ba'i grong khyer du rgyal po tshangs sbyin zhes bya ba rgyal srid byed de/_'byor pa dang /_rgyas pa dang zhes bya ba nas chos bzhin gyis rgyal srid byed do zhes bya 
[\[233a.2\]]ba'i bar gong ma bzhin du'o/_/ji tsam na ltas mkhan dag gis bA rA Na sIr lo bcu gnyis su char pa mi 'bab bo zhes lung bstan to/_/de nas rgyal po tshangs sbyin gyis rang gi yul du dril sgrogs su bcug pa/_nga'i yul na gnas pa'i shes ldan grong khyer pa dag nyon cig_/ltas mkhan 
[\[233a.3\]]dag gis lo bcu gnyis su char mi 'bab par lung bstan gyis/_khyod cag las gang dag la lo bcu gnyis su bza' ba dang btung ba yod pa de rnams ni 'dug shig_/gzhan rnams ni bza' ba dang btung ba mod pa'i yul du dengs shig_/lo legs par gyur pa dang slar yang shog shig_/
[\[233a.4\]]de'i tshe bA rA Na sI'i grong khyer na khyim bdag 'dum byed ces bya ba phyug pa nor mang ba/_longs spyod che ba/_yongs su gzung ba yangs shing rgya che ba/_rnam thos kyi bu'i nor dang ldan pa/_rnam thos kyi bu la nor gyis 'gran pa zhig gnas so/_/des mngan bkug ste smras pa/_kye nang rje 
[\[233a.5\]]bang ba na bdag 'khor gyi skye bo dang bcas pa lo bcu gnyis kyi rgyags thub pa yod dam/_'on te med des smras pa/_jo bo mchis so/_/de nas khyim bdag 'dum byed 'khor dang bcas pa ni 'dug go/_/skye bo'i tshogs gzhan ni bza' ba dang btung ba mod pa'i yul du dong ngo /_/sangs rgyas 
[\[233a.6\]]'byung ba med pa na 'jig rten du rang sangs rgyas dman pa dang ngan pa la snying brtse ba can/_bas mtha'i gnas mal la dga' ba/_'jig rten gyi yon gnas gcig pu dag 'byung bar 'gyur bas ji tsam na bA rA Na sI'i phyogs gcig tu rang sangs rgyas lnga brgya gnas so/_/phyogs gzhan 
[\[233a.7\]]zhig tu yang rang sangs rgyas lnga brgya'o/_/de nas rang sangs rgyas lnga brgya po dag snga dro sham thabs bgos lhung bzed dang chos gos thogs te/_khyim bdag 'dum byed gang na ba der dong ste lhags pa dang /_khyim bdag 'dum byed la 'di skad ces smras so/_/khyim bdag khyod kyis 
[\[233b\]]
[\[233b.1\]]rab tu byung ba lnga brgya la lo bcu gnyis su bsod snyoms 'bul nus sam/_des smras pa/_'phags pa dag re zhig mngan la rmas te bgyi'o/_/des mngan bkug ste smras pa/_kye nang rje bdag 'khor dang bcas pa dang /_rab tu byung ba lnga brgya po 'di rnams kyi lo bcu gnyis kyi rgyags 
[\[233b.2\]]thub pa yod dam/_des smras pa/_jo bo mchis so/_/de nas rang sangs rgyas lnga brgya po de rnams la khas blangs so/_/ji tsam na phyi dro'i dus su rang sangs rgyas lnga brgya po gzhan yang lhags nas khyim bdag 'dum byed la khyim bdag rang sangs rgyas lnga brgya po 'di dag la khyod kyis lo 
[\[233b.3\]]bcu gnyis su bsod snyoms dbul bar nus sam zhes bslangs pa dang /_des smras pa/_'phags pa dag khyed cag la g.yar gyis blangs lags na yang bslang ci 'tshal/_de rnams kyis smras pa/_khyim bdag de dag kyang gzhan la/_bdag cag kyang gzhan yin no/_/des smras 
[\[233b.4\]]pa/_'phags pa dag gal te de lta na re zhig mngan la rmas te bgyi'o/_/des mngan bkug ste smras pa/_kye nang rje bdag 'khor dang bcas pa dang /_rab tu byung ba stong gi lo bcu gnyis kyi rgyags thub pa yod dam/_des smras pa/_jo bo mchis so/_/de nas khyim bdag des 
[\[233b.5\]]rang sangs rgyas lnga brgya po de rnams la khas blangs nas zhus pa/_khyed cag gi dus gang lags/_de rnams kyis smras pa/_gung tshigs ma yol ba'o/_/de nas khyim bdag 'dum byed kyis sbyin pa'i khang pa brtsigs nas sbyin pa'i zhal ta pa'i mi dag kyang bskos/_dus tshod brjod 
[\[233b.6\]]pa dag kyang bskos te/_des nyi ma re re zhing rang sangs rgyas stong la bsod snyoms 'bul du bcug go/_/mu ge de yang lo bstud ma kho nar bar ye ma chad nas/_de nas khyim bdag des rang sangs rgyas rnams la zhus pa/_'phags pa dag lhas char 'bebs par 'gyur ram/_char 'bebs 
[\[233b.7\]]par 'gyur ro/_/bdag gis sa bon stsal tam/_thob shig_/de dag gis sa bon btab bo/_/lha rnams kyi dbang po brgya byin gyi shes pa mthong ba ni 'og tu 'jug pa yin pas des bsams pa 'jig rten na yon gnas gang ji snyed pa de rnams kyi mchog ni rang sangs rgyas 
[\[234a\]]
[\[234a.1\]]rnams yin la/_sbyin bdag gang ji snyed pa de rnams kyi mchog ni khyim bdag 'dum byed yin gyis/_bdag gis 'di dag gi grogs bya'o snyam nas/_de nas lha rnams kyi dbang po brgya byin gyis dbang po chen po'i char phab pa dang /_lo tog de rnams ku bar 
[\[234a.2\]]skyes so/_/de nas skye bo'i tshogs de rnams kyis rang sangs rgyas rnams la zhus pa/_'phags pa dag bdag cag gi lo thog bskrun pa gang lags pa de dag ku bar skyes par gyur na de la ji ltar bsgrub par bgyi/_de rnams kyis smras pa/_ma bcad par skrun cig_/de rnams kyis 
[\[234a.3\]]bskrun pa las me tog dang 'bras bu rdza ma'i tshad tsam chags so/_/de nas de rnams kyis rang sangs rgyas de dag la rgyas par smras pa dang /_de rnams kyis smras pa/_ma bcad cig dang /_rang nyid smin nas gas par 'gyur ro/_/ji tsam na de rnams smin nas gas pa dang /_gang gis 
[\[234a.4\]]sa bon ji lta bu btab pa de'i de kho na lta bu sha stag gis gang bar gyur to/_/de nas mu ge rgyun chad de lo legs par gyur nas yul phyogs sna tshogs na gnas pa'i skye bo'i tshogs dang /_srog chags gang dag mu ges 'jigs skrag nas dong ba rnams kyang yul bA rA Na sIr 'ongs so/_/
[\[234a.5\]]de nas mu ge rgyun chad de lo legs par gyur nas khyim bdag 'dum byed kyis de na rang sangs rgyas stong la gtsang zhing bsod pa'i bza' ba dang bca' ba sna tshogs dang /_tshod ma ro dang ldan pa rnams kyis tshim par byas te tshigs su bcad de smras pa/_blo ldan mkhas pas nor dang ni/_/
[\[234a.6\]]dad pa shes rab rnyed nas ni/_/skyes bu de yis rtag par yang /_/'dod chags bral la yon dbul lo/_/rdzu 'phrul ldan zhing 'od dang ldan/_/kha dog ldan zhing grags ldan pa'i/_/brtan rnams gang gis bshos gsol ba/_de yi rigs ni bde bar 'phel/_/de 
[\[234a.7\]]ltas tshul khrims phun tshogs pa'i/_/yon gnas dag la yon phul na/_/'jig rten 'di dang pha rol du/_/bde ba dag tu 'gyur ba nyid/_/rgyal po chen po de'i tshe de'i dus na khyim bdag 'dum byed ces bya bar gyur pa gang gis mu ge lo bcu gnyis su byung ba na rang sangs 
[\[234b\]]
[\[234b.1\]]rgyas stong la bsod snyoms sbyar cing de'i grogs lha rnams kyi dbang po brgya byin gyis byas pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na khyim bdag 'dum byed ces bya ba der gyur te/_nga nyid kyis de na mu ge lo bcu gnyis su byung ba na 
[\[234b.2\]]rang sangs rgyas stong la bsod snyoms sbyar bas nga'i grogs lha rnams kyi dbang po brgya byin gyis byas so/_/rgyal po chen po nga'i sbyin pa'am/_sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i sbyin 
[\[234b.3\]]pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no//_//sdom la/_sprin shugs dbang po sbrul mgo gnyis/_/de bzhin chu sreg ne tso dang /_/ston mo ru sbal sde [{]bzangs [,]bzang [}]dang /_/ded dpon tshogs su bsdus pa yin/_/
[\[234b.4\]]rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rnams rjes su gzung ba byas pa gang yin pa de nyon cig_/rgyal po chen po sngon byung ba 'dzam bu'i gling gi don mthun nor tshol ba rab tu mang po dag cig rgya mtsho'i gru bo che bsgrubs 
[\[234b.5\]]te/_rgya mtsho chen por 'jug par 'dod nas de rnams 'di snyam du sems te/_shes ldan dag bdag cag rgya mtsho chen por zhugs pa rnams 'di lta ste/_gcig la gcig phan thogs par mngon pa med kyis/_ma la bdag cag nor tshol ba rnams so so nas phongs pa na dgos pa 
[\[234b.6\]]rkyal gyi cha spyad dag khyer te rgya mtsho chen por 'jug par bya'o zhes de ltar chas bcad nas nor tshol ba rnams so so nas phongs pa na dgos pa rkyal gyi cha spyad kha cig gis ni shing shal ma li'i spang leb/_kha cig gis ni ras sgye nang tshangs can/_kha cig gis ni ku ba brgyus pa/_
[\[234b.7\]]kha cig gis ni ra rkyal khyer te rgya mtsho chen por zhugs so/_/de rnams rgya mtsho chen po'i dbus su phyin pa dang /_chu srin nya'i rigs kyis rgya mtsho'i gru bo che bshig go/_/gru bo che bshig pa dang /_de rnams rkyal pa re re la zhon te chu ji lta ba bzhin du khyer te dong ba las/_de 
[\[235a\]]
[\[235a.1\]]rnams kyi las kyi rnam par smin pa las byung ba'i rlung byang phyogs nas langs te/_des lho phyogs kyi 'gram du khyer ba dang /_de na bud med gzugs bzang mo/_mdzes ma blta na sdug pa dag yod de/_de dag gis 'di skad ces smras so/_/jo bo dag tshur 
[\[235a.2\]]spyon bzhin [{]bzangs [,]bzang [}]dag tshur spyon/_bdag cag jo bo ma mchis pa rnams kyi jo bo dang /_khyim thab ma mchis pa rnams kyi khyim thab dang /_gnas ma mchis pa rnams kyi gnas dang /_gling ma mchis pa rnams kyi gling dang /_mgon ma mchis pa rnams kyi mgon dang /_skyabs 
[\[235a.3\]]ma mchis pa rnams kyi skyabs dang /_rten ma mchis pa rnams kyi rten mdzod cig_/'di dag ni khyod kyi zas kyi khang pa dang /_skom gyi khang pa dang /_gos kyi khang pa dang /_gnas mal gyi khang pa dang /_dga' bar 'gyur ba'i kun dga' ra ba dang /_dga' bar 'gyur ba'i 
[\[235a.4\]]tshal dang /_dga' bar 'gyur ba'i rdzing dang /_'dzam bu'i gling gi rin po che rab tu mang po 'di lta ste/_nor bu dang /_mu tig dang /_bai DUr+ya dang /_dung dang /_man shel dang /_byi ru dang /_dngul dang /_gser dang /_rdo'i snying po dang /_spug dang /_pad ma rA ga dang /_dung dang /_
[\[235a.5\]]g.yas su 'khyil pa dag lags kyis khyed tshur spyon/_bdag cag dang lhan cig rtsed mo bgyi/_dga' bar bgyi/_dga' mgur spyad par bgyi'o/_/khyed cag las su yang smyos kyang lho phyogs kyi lam du ma bzhud cig_/de dag bud med de rnams dang lhan cig rtse bar byed/_dga' 
[\[235a.6\]]bar byed/_dga' mgur spyod par byed de/_de dag de rnams dang lhan cig rtse bar byed/_dga' bar byed/_dga' mgur spyod par byed pa las bu pho dang /_bu mo dag btsas so/_/de nas tshong pa mkhas pa'i rang bzhin can zhig 'di snyam du sems te/_ci'i phyir bud 
[\[235a.7\]]med de dag gis lho phyogs kyi lam lhag par bsrung bar sems/_ma la bdag gis bud med gang dang lhan cig nyal ba de mal du gnyid log par rig nas bags kyis dal bus dal bus mal nas babs la lho phyogs kyi lam du 'gro'o snyam nas/_de de ltar nges par byas nas 
[\[235b\]]
[\[235b.1\]]bud med gang dang lhan cig nyal ba de gnyid kyis log par rig nas bags kyis dal bus dal bus mal nas babs te ral gri rnon po mchan du thogs nas lho phyogs kyi lam du song ba dang /_des de na skye bo'i tshogs chen po smre sngags 'don pa'i sgra kyi hud ma/_kyi hud pha/_kyi hud sring 
[\[235b.2\]]mo/_kyi hud spun/_kyi hud 'dzam bu'i gling bkra bas spangs sam/_'di ltar 'dzam bu'i gling na re skyid ces sgra 'byin pa dag thos so/_/thos nas kyang de 'jigs par gyur/_rmongs par gyur/_skyi bung zhes byed par gyur to/_/da nas tshong pa mkhas pa'i rang bzhin can des 'jigs 
[\[235b.3\]]pa dang /_skyi bung zhes byed de shin tu legs par bsal nas lho phyogs kyi lam de kho na'i rjes su song ba dang /_des de na lcags mkhar chen po mtho zhing rgya che ba zhig mthong nas/_des grong khyer de'i mtha' khor khor yug tu bskor na/_ci nas kyang sgo cung zad cig rnyed grang snyam nas/_
[\[235b.4\]]des grong khyer de'i mtha' khor khor yug tu bskor ba dang /_chung ngu na byi la'am sbrul 'dzul ba'i sgo tsam yang ma rnyed do/_/de na shing shi ri sha zhes bya ba sbom la ring ba zhig mthong nas/_de nas tshong pa mkhas pa'i rang bzhin can gyis shing shi ri sha de la bags kyis dal bus dal bus 
[\[235b.5\]]'dzegs nas skye bo'i tshogs chen po la 'di skad ces smras so/_/shes ldan dag ci'i phyir kyi hud ma/_kyi hud pha/_kyi hud sring mo/_kyi hud spun/_kyi hud 'dzam bu'i gling bkra bas spangs sam/_'di ltar 'dzam bu'i gling na re skyid ces shin tu smre sngags 'don/_de rnams 
[\[235b.6\]]kyis smras pa/_kye nang rje bdag cag 'dzam bu'i gling gi don mthun nor tshol ba rab tu mang po dag cig rgya mtsho'i gru bo che bsgrubs te/_rgya mtsho chen por 'jug par 'dod pa las bdag cag 'di snyam du sems te/_shes ldan dag bdag cag rgya mtsho chen por zhugs pa rnams 'di lta 
[\[235b.7\]]ste/_gcig la gcig phan 'dogs par mngon pa med kyis/_ma la bdag cag nor tshol ba rnams so so nas phongs pa na dgos pa rkyal gyi cha spyad dag khyer te/_rgya mtsho chen por 'jug par bya'o zhes de nas chas bcad nas nor tshol ba rnams so so nas phongs pa na dgos 
[\[236a\]]
[\[236a.1\]]pa rkyal gyi cha spyad kha cig gis ni shing shal ma li'i spang leb/_kha cig gis ni ras sgye nang tshangs can/_kha cig gis ni ku ba brgyus pa/_kha cig gis ni ra rkyal khyer te rgya mtsho chen por zhugs so/_/bdag cag rgya mtsho chen po'i dbus su phyin pa 
[\[236a.2\]]dang /_chu srin nya'i rigs kyis gru bo che bshig go/_/gru bo che bshig nas bdag cag rkyal pa re re la zhon te/_chu ji lta ba bzhin khyer te dong ba las/_bdag cag gi las kyi rnam par smin pa las byung ba'i rlung byang phyogs nas langs te/_des bdag cag lho phyogs kyi 
[\[236a.3\]]'gram du khyer ba dang /_de na bud med gzugs bzang mo/_mdzes ma/_blta na sdug pa dag yod de/_de dag gis 'di skad ces smras so/_/jo bo dag tshur spyon/_bzhin [{]bzangs [,]bzang [}]dag tshur spyon/_bdag cag jo bo ma mchis pa rnams kyi jo bo dang /_khyim thab ma mchis 
[\[236a.4\]]pa rnams kyi khyim thab dang /_gnas ma mchis pa rnams kyi gnas dang /_gling ma mchis pa rnams kyi gling dang /_mgon ma mchis pa rnams kyi mgon dang /_skyabs ma mchis pa rnams kyi skyabs dang /_rten ma mchis pa rnams kyi rten mdzod cig_/'di dag ni khyed kyi zas 
[\[236a.5\]]kyi khang pa dang /_skom gyi khang pa dang /_gos kyi khang pa dang /_gnas mal gyi khang pa dang /_dga' bar 'gyur ba'i kun dga' ra ba dang /_dga' bar 'gyur ba'i tshal dang /_dga' bar 'gyur ba'i rdzing dang /_'dzam bu'i gling gi rin po che rab tu mang po 'di lta ste/_nor bu dang /_
[\[236a.6\]]mu tig dang /_bai DUr+ya dang /_dung dang /_man shel dang /_byi ru dang /_dngul dang /_gser dang /_rdo'i snying po dang /_spug dang /_pad ma rA ga dang /_dung g.yas su 'khyil pa dag lags kyis khyed tshur spyon/_bdag cag dang lhan cig rtsed mo bgyi/_dga' bar 
[\[236a.7\]]bgyi/_dga' mgur spyad par bgyi/_khyed cag las su yang smyos kyang lho phyogs kyi lam du ma bzhud cig_/bdag cag bud med de dag dang lhan cig rtse bar byed/_dga' bar byed/_dga' mgur spyod par byed de/_bdag cag de dag dang lhan cig rtse bar byed/_dga' 
[\[236b\]]
[\[236b.1\]]bar byed/_dga' mgur spyod par byed pa las khye'u dang bu mo dag btsas te/_ji srid 'dzam bu'i gling gi don mthun gzhan rnams kyi rgya mtsho'i gru bo che zhig go zhes ma thos pa de srid du bud med de dag dang bdag cag lhan cig rtse bar byed/_dga' bar byed/_dga' mgur 
[\[236b.2\]]spyod par byed pa las/_gang gi tshe bud med rnams kyis 'dzam bu'i gling gi don mthun rab tu mang po gzhan dag kyang rgya mtsho chen po'i dbus su phyin pa dang /_chu srin nya'i rigs kyis rgya mtsho'i gru bo che bshig go zhes thos nas/_de nas bdag cag gi drung du 'ongs te/_kha cig ni zos so/_/
[\[236b.3\]]skyas pa za bar byed pa na lhag rol skra'am/_spu'am/_sen mo'am/_so lus pa gang dag yin pa de dag kyang ma lus par za bar byed do/_/de rnams za bar byed pa na khrag dron po'i thigs pa sa la lhung ba gang dag yod na yang de dag kyang sor mo'i rtse mo rnams kyis brud de sa dang bcas 
[\[236b.4\]]par khar 'jug par byed do/_/bdag cag kha cig ni lcags kyi mkhar 'dir bcug go/_/kye nang rje 'di dag ni mi'i bud med ma yin te/_srin mo yin gyis 'di dag las bdag nyid srungs shig_/de skad ces smras pa dang /_tshong pa mkhas pa'i rang bzhin can gyis skye bo'i 
[\[236b.5\]]tshogs chen po de la 'di skad ces smras so/_/gang gis na khyed cag dang bdag cag legs pa dang /_bde bar 'dzam bu'i gling du phyin par 'gyur ba'i thabs 'ga' ci yod/_de rnams kyis 'di skad ces smras so/_/kye nang rje re zhig bdag cag gang gis na legs pa dang /_bde bar 
[\[236b.6\]]'dzam bu'i gling du phyin par 'gyur ba'i thabs ni cung zad kyang kho bo cag la med de/_de ci'i phyir zhe na/_gal te bdag cag gis 'di snyam du kye ma bdag cag gis lcags kyi mkhar 'di las rgal te 'bros so snyam du bsams na/_de'i nyis gyur ram de'i sum gyur gyis mthon por 
[\[236b.7\]]'gyur ro/_/gal te bdag cag gis 'di snyam du/_kye ma bdag cag gis lcags kyi mkhar 'di'i glo phug ste 'bros so snyam du bsams na/_de'i nyis gyur ram/_de'i sum gyur gyis zheng du skye bar 'gyur te/_de ltar re zhig bdag cag legs pa dang /_bde bar 'dzam bu'i 
[\[237a\]]
[\[237a.1\]]gling du phyin par 'gyur ba'i thabs bdag cag la med do/_/'on kyang gang gis na khyod cag ni slar legs pa dang /_bde bar 'dzam bu'i gling du phyin par 'gyur ba'i thabs yod de/_'di na bdag cag gi bar snang la rgyu ba'i lha rnams kye ma 'dzam bu'i gling gi don mthun 
[\[237a.2\]]rnams gso sbyong [{]bcwa [,]bco [}]lnga pa de nyid la byang phyogs kyi gseb lam gang na rta'i rgyal po sprin gyi shugs can ma rmos ma btab pa'i 'bras sA lu za ba bde ba dang /_nad med pa dang /_stobs dang ldan pas dbang po rnams tshim pa/_mgo 'phang bstod de pha rol du 'gro ba ni su yod/_su ni pha rol 
[\[237a.3\]]du bkri/_su ni 'dzam bu'i gling du legs pa dang /_bde bar phyin par bya zhes ched du brjod pa ched du brjod pa yod par mi 'gro ba ni byis pa'o zhes sgra 'byin pa thos kyis/_khyod de'i drung du deng la 'di skad ces bdag cag pha rol du mchi'o/_/bdag cag pha rol du mchi ste/_bdag cag pha 
[\[237a.4\]]rol du bkri zhing legs pa dang bde bar 'dzam bu'i gling du phyin par mdzad du gsol zhes smros shig_/de nas tshong pa mkhas pa'i rang bzhin can gyis skye bo'i tshogs chen po des smras pa shin tu legs par bzung ste chub par byas nas/_bags kyis dal bus dal bus shing shi ri sha las 
[\[237a.5\]]babs nas g.yas phyogs kyi lam de nyid du song ste/_bud med gang dang lhan cig nyal ba de mal na gnyid kyis log par rig nas bags kyis dal bus dal bus nyal lo/_/de nas tshong pa mkhas pa'i rang bzhin can gyis de nyid kyi mtshan mo 'das pa dang /_nang par sngar langs nas 'dzam 
[\[237a.6\]]bu'i gling gi don mthun rab tu mang po gang na ba der song ste phyin pa dang /_'dzam bu'i gling gi don mthun rab tu mang po rnams la 'di skad ces smras so/_/shes ldan dag re zhig gang na skyed mos tshal dben pa yod pa zhig tu shog shig dang /_kho bos khyod cag dang lhan cig gsang ste gleng 
[\[237a.7\]]dgos pa cung zhig yod kyis/_khyed su yang smyos kyang khye'u'am bu mo ni khrid de ma 'ong shig_/shes ldan dag de bzhin du bgyi'o zhes 'dzam bu'i gling gi don mthun rab tu mang po rnams kyis mnyan to/_/de nas 'dzam bu'i gling gi don mthun rab tu mang po rnams skyed mos tshal 
[\[237b\]]
[\[237b.1\]]rab tu dben pa gang na ba der dong ba dang /_de nas tshong pa mkhas pa'i rang bzhin can gyis skye bo'i tshogs chen po de dang lhan cig skabs kyi gtam ji snyed glengs pa de dag 'dzam bu'i gling gi don mthun rab tu mang po rnams la rgyas par smras nas 'di skad ces kyang smras te/_'di dag ni bud med 
[\[237b.2\]]ma yin te/_'di dag srin mo yin gyis/_shes ldan dag 'di las bdag nyid bsrung bar gyis shig_/de nas 'dzam bu'i gling gi don mthun rab tu mang po rnams de bzhin du gso sbyong [{]bcwa [,]bco [}]lnga pa de nyid la byang phyogs kyi gseb lam gang na rta'i rgyal po sprin gyi shugs can ma rmos ma btab 
[\[237b.3\]]pa'i 'bras sA lu za ba bde ba dang /_nad med pa dang /_stobs dang ldan pas dbang po rnams tshim pa mgo 'phang bstod de pha rol du 'gro ba ni su zhig yod/_su ni pha rol du bkri/_su ni legs pa dang /_bde bar 'dzam bu'i gling du phyin par bya zhes ched du brjod pa ched du brjod pa yod par song 
[\[237b.4\]]ba dang /_tshong pa rta rdzi'i rigs shig gis rta'i rgyal po sprin gyi shugs can rgyang ring po kho na nas mthong ngo /_/mthong nas kyang 'dzam bu'i gling gi don mthun rab tu mang po la 'di skad ces smras so/_/shes ldan dag rta'i rgyal po sprin gyi shugs can ni pha bi yin te/_pha bi'i drung du 
[\[237b.5\]]dong la 'di skad ces bdag cag pha rol du mchi'o/_/bdag cag pha rol du mchi ste/_bdag cag pha rol du bkri zhing bdag cag legs pa dang /_bde bar 'dzam bu'i gling du phyin par mdzad du gsol zhes smra'o/_/de nas tshong pa mkhas pa'i rang bzhin can gyis don mthun rab tu 
[\[237b.6\]]mang po la 'di skad ces smras so/_/shes ldan dag bdag gis ji ltar skye bo'i tshogs chen po des smras pa'i don go ba ltar na 'di ni bdag cag gis rta'i rgyal po sprin gyi shugs can gyi drung du dong nas 'di skad ces/_bdag cag pha rol du mchi'o/_/bdag cag pha rol du mchi ste/_
[\[237b.7\]]bdag cag pha rol du bkri zhing bdag cag legs pa dang /_bde bar 'dzam bu'i gling du phyin par mdzad du gsol zhes smra ba'i dus la bab pa ma yin no/_/'on kyang gang gi tshe rta'i rgyal po sprin gyi shugs can gyis ma rmos ma btab pa'i 'bras sA lu zos nas zhes bya ba nas/_su 
[\[238a\]]
[\[238a.1\]]ni legs pa dang bde bar 'dzam bu'i gling du phyin par bya zhes bya ba'i bar gong ma bzhin du ste/_de ni bdag cag rta'i rgyal po sprin gyi shugs can gyi drung du dong la 'di skad ces bdag cag pha rol du mchi'o/_/bdag cag pha rol du mchi ste/_bdag cag pha rol 
[\[238a.2\]]du bkri zhing bdag cag legs pa dang /_bde bar 'dzam bu'i gling du phyin par mdzad du gsol zhes de skad du smra ba'i dus la bab pa yin no/_/de nas rta'i rgyal po sprin gyi shugs can gyis ma rmos ma btab pa'i 'bras sA lu zos nas zhes bya ba nas/_su ni legs pa dang /_bde 
[\[238a.3\]]bar 'dzam bu'i gling du phyin par bya zhes bya ba'i bar gong ma bzhin du'o/_/de nas 'dzam bu'i gling gi don mthun rab tu mang po bla gos phrag pa gcig tu gzar nas/_pus mo g.yas pa'i lha nga sa la btsugs te rta'i rgyal po sprin gyi shugs can gang na ba de logs su thal mo sbyar ba btud 
[\[238a.4\]]nas rta'i rgyal po sprin gyi shugs can la 'di skad ces smras so/_/bdag cag pha rol du mchi'o/_/bdag cag pha rol du mchi ste/_bdag cag pha rol du bkri zhing bdag cag legs pa dang /_bde bar 'dzam bu'i gling du phyin par mdzad du gsol/_de nas rta'i rgyal po sprin gyi 
[\[238a.5\]]shugs can gyis 'dzam bu'i gling gi don mthun rab tu mang po la legs par rab tu gtams shing rjes su bstan pa/_shes ldan dag bud med de dag lhag par gzugs bzang ba/_lhag par mdzes pa/_lhag par blta na sdug par byas nas khye'u dang bu mo rnams khrid de 'ong zhing /_
[\[238a.6\]]de rnams 'di skad ces/_jo bo dag tshur spyon/_bzhin [{]bzangs [,]bzang [}]dag tshur spyon zhes bya ba nas/_bdag cag dang lhan cig rtse bar bgyi/_dga' bar bgyi/_dga' mgur spyad par bgyi'o zhes bya ba'i bar gong ma bzhin no/_/'on te khyod cag la 'ga' zhig gis cung zad 
[\[238a.7\]]smras te/_bdag cag mi dgos na rang rang gi bu dag khrid de deng shig ces zer ba de la khyed cag las gang dag 'di snyam du bdag cag gi chung ma'am/_bu pho 'am/_bu mo 'am/_bdag gi zas kyi khang pa'am/_skom gyi khang pa'am/_gos kyi khang pa'am/_gnas 
[\[238b\]]
[\[238b.1\]]mal gyi khang pa'am/_dga' bar 'gyur ba'i kun dga' ra ba'am/_dga' bar 'gyur ba'i rdzing dang /_'dzam bu'i gling gi rin po che rab tu mang po 'di lta ste/_nor bu dang /_mu tig dang /_bai DUr+ya dang zhes bya ba nas/_dung g.yas su 'khyil pa zhes bya ba'i bar gong ma bzhin 
[\[238b.2\]]du sems phan chad de dag kho'i ro stod dam rgyab la zhon yang shing tog gi 'bras bu smin pa rtsa ba chad pa bzhin du lhung bar 'gyur zhing /_bud med de rnams 'ongs nas za bar 'gyur te/_de dag skyes pa za bar byed pa na khrag dron po'i thigs pa sa la lhung ba gang dag yin pa de dag kyang sor 
[\[238b.3\]]mo'i rtse mos sa dang bcas te brud nas khar 'jug go/_/khyed cag las gang dag 'di snyam du bdag gi chung ma'am/_bu'am/_bu mo'am zhes bya ba nas dung g.yas su 'khyil pa zhes bya ba'i bar gong ma bzhin du mi sems na de rnams kho bo'i spu'i rtse mo'i bye ba'i cha la rten kyang ltung 
[\[238b.4\]]bar mi 'gyur te/_de dag legs pa dang /_bde bar 'dzam bu'i gling du phyin par 'gyur ro/_/de nas rta'i rgyal po sprin gyi shugs can gyis 'dzam bu'i gling gi tshong pa rab tu mang po la legs par rab tu gtams shing rjes su bstan nas rgyab smad do/_/de nas 'dzam bu'i gling gi tshong 
[\[238b.5\]]pa rab tu mang pos rta'i rgyal po sprin gyi shugs can la kha cig ni ro stod du/_kha cig ni rgyab tu/_kha cig ni gnya' bar ro/_/kha cig ni mjug ma la 'jus so/_/de nas rta'i rgyal po sprin gyi shugs can gyis rim gyis lus kyi mthu dang /_stobs dang /_brtson 'grus 
[\[238b.6\]]yang dag par bskyed nas de nyid nas steng gi nam mkha' la song ba dang /_de nas bud med lhag par gzugs bzang ba/_lhag par mdzes pa/_lhag par blta na sdug pa rnams kyis khye'u dang bu mo rnams khrid de lhags nas 'di skad ces jo bo dag tshur spyon/_bzhin [{]bzangs [,]bzang [}]dag 
[\[238b.7\]]tshur spyon zhes bya ba nas bdag cag dang lhan cig rtsed mo bgyi/_dga' bar bgyi/_dga' mgur spyad par bgyi'o zhes bya ba'i bar gong ma bzhin du'o/_/'on te khyed cag la 'ga' zhig cung zad smras te/_kho mo cag mi dgos na rang rang gi khye'u dang bu mo rnams khrid de deng 
[\[239a\]]
[\[239a.1\]]shig ces smra ba de la gang dag 'di snyam du bdag gi chung ma 'am/_bu pho 'am/_bu mo 'am/_bdag gi zas kyi khang pa'am zhes bya ba nas dung g.yas su 'khyil pa zhes bya ba'i bar gong ma bzhin du sems pa de dag ni rta'i rgyal po sprin gyi shugs can gyi ro stod dang 
[\[239a.2\]]rgyab tu zhon yang shing tog gi 'bras bu smin pa rtsa ba chad pa bzhin du de nas slar lhung bar gyur pa dang /_bud med de rnams de dag gi drung du dong ste phyin nas za bar byed de/_skyes pa rnams za bar byed pa na lhag ma lus pa gang yin pa 'di lta ste skra 'am zhes bya ba nas/_sa dang 'dren mar brud de 
[\[239a.3\]]khar 'jug par byed do zhes bya ba'i bar gong ma bzhin du'o/_/gang dag 'di snyam du bdag gi chung ma 'am/_bdag gi bu pho 'am/_bdag gi bu mo zhes bya ba nas dung g.yas su 'khyil pa zhes bya ba'i bar du ste/_de ltar mi sems pa de rnams ni 'di ltar rta'i rgyal po sprin gyi shugs 
[\[239a.4\]]can gyi spu'i rtse mo'i cha shas la 'jus pa yang legs pa dang /_bde bar 'dzam bu'i gling du phyin par gyur to/_/rgyal po chen po de bzhin du gang dag 'di snyam du bdag ni mig yin no/_/mig ni bdag gi yin no/_/bdag ni rna ba dang /_sna dang lce dang /_lus dang /_yid yin no/_/
[\[239a.5\]]yid ni bdag gi yin no/_/bdag ni gzugs yin no/_/gzugs ni bdag gi yin no/_/bdag ni sgra dang /_dri dang /_ro dang /_reg bya dang /_bdag ni chos yin no/_/chos ni bdag gi yin no/_/bdag ni sa'i khams yin no/_/sa'i khams ni bdag gi yin no/_/
[\[239a.6\]]bdag ni chu'i khams dang /_me'i khams dang /_rlung gi khams dang /_nam mkha'i khams dang /_bdag ni rnam par shes pa'i khams yin no/_/rnam par shes pa'i khams ni bdag gi yin no/_/bdag ni gzugs kyi phung po yin no/_/gzugs kyi phung po ni bdag gi 
[\[239a.7\]]yin no/_/bdag ni tshor ba dang /_'du shes dang /_'du byed dang /_bdag ni rnam par shes pa'i phung po yin no/_/rnam par shes pa ni bdag gi yin no snyam du sems na/_de rnams sdug bsngal 'thob 'gyur te/_/srin mo'i nang du tshong pa bzhin/_/rgyal po chen 
[\[239b\]]
[\[239b.1\]]po gang dag 'di snyam du bdag ni mig yin no/_/mig ni bdag gi yin no zhes bya ba nas rnam par shes pa'i phung po ni bdag gi yin no zhes bya ba'i bar gong ma bzhin du ste/_de ltar mi sems na/_de rnams bde ba 'thob 'gyur te/_/sprin gyi shugs kyis tshong pa bzhin/_/sangs rgyas bstan la blun 
[\[239b.2\]]po'am/_/gang dag dad par mi byed pa/_/de rnams sdug bsngal 'thob 'gyur te/_/srin mo'i nang du tshong pa bzhin/_/shes rab can gyi mi gang dag_/sangs rgyas bstan la dad byed pa/_/bde bar pha rol 'gro 'gyur te/_/sprin gyi shugs kyis tshong pa bzhin/_/rgyal po chen po ji snyam 
[\[239b.3\]]du sems/_/de'i tshe de'i dus na rta'i rgyal po sprin gyi shugs can du gyur pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na rta'i rgyal po sprin gyi shugs can zhes bya bar gyur to/_/rgyal po chen po de'i tshe ngas sems can rnams la phan pa byas 
[\[239b.4\]]pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang sems can rnams la phan pa byas pa de ni/_bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang 
[\[239b.5\]]ngas bla na med pa yang dag par rdzogs pa'i byang chub don du gnyer ba'i phyir sems can rjes su gzung ba byas pa gang yin pa de nyon cig_/rgyal po chen po sngon byung ba yul bA rA Na sI dang ha cang yang mi ring ba zhig na drang srong byams pa'i bdag nyid snying rje can sems can la 'o byams pa 
[\[239b.6\]]zhig gnas so/_/de'i bsti gnas dang ha cang yang mi ring ba zhig na khyim bdag zhing pa gnyis shig zhing rmed pa las de gnyis phan tshun rtsod pa byung bar gyur te/_de na gcig khros pa dang /_cig shos kyang slar khros so/_/gcig gis brgyab pa dang /_cig shos kyis kyang 
[\[239b.7\]]slar brgyab bo/_/de gnyis ka yang drang srong gi drung du dong nas drang srong de la gcig gis dpang btsugs pa dang /_cig shos kyis kyang btsugs so/_/de gnyis rgyal po'i drung du song ba dang /_rgyal pos de gnyis la smras pa/_khyed gnyis la dpang su yod/_
[\[240a\]]
[\[240a.1\]]gcig gis smras pa/_lha bdag gi dpang drang srong lags so/_/cig shos kyis smras pa/_bdag gi dpang yang de kho na lags so/_/de nas rgyal pos drang srong bos te dris pa/_drang srong chen po 'di gnyis sngar gang gi nyes/_drang srong gis smras pa/_lha gal te 
[\[240a.2\]]'khor los sgyur ba'i bka' khrims kyis zhal che bcad na/_de lta na bdag gis dpang bgyi'i gzhan du ni ma lags so/_/rgyal pos smras pa de bzhin du bya'o/_/de nas drang srong gis smras pa/_lha gcig khros pa dang cig shos kyang slar khros so/_/gcig gis brgyab pa dang cig 
[\[240a.3\]]shos kyis kyang slar brgyab bo/_/rgyal pos smras pa/_'o na gnyis ka chad pas gcad do/_/drang srong gis smras pa/_lha khyod la bdag gis slar lha gal te 'khor los sgyur ba'i bka' khrims kyis zhal che bcad na de lta na bdag gis dbang bgyi'i gzhan du na ma lags so zhes ma 
[\[240a.4\]]gsol tam/_rgyal pos smras pa/_drang srong chen po 'khor los sgyur ba'i zhal che ji ltar gcod/_drang srong gis smras pa/_lha 'khor los sgyur ba'i rgyal po ni gnod pa las zlog cing phan pa la sbyor bar bgyid do/_/de nas rgyal pos smras pa/_gnyis ka deng la da phyin chad de 
[\[240a.5\]]ltar ma byed cig_/rgyal po chen po de'i tshe de'i dus na drang srong du gyur pa gang gi chos bzhin gyis dpang de byas pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na zhes bya ba nas nga nyid kyi chos bzhin gyis dpang de byas so zhes bya ba'i bar gong ma bzhin 
[\[240a.6\]]du'o/_/rgyal po chen po ngas chos bzhin gyi dpang byas pa des bla na med pa yang dag par rdzogs pa'i byang chub rtogs so snyam na khyod kyis de ltar mi blta ste/_'on kyang chos bzhin gyis dpang byas pa de ni bla na med pa yang dag par rdzogs pa'i byang chub kyi zhes bya ba nas tshogs tsam yin no 
[\[240a.7\]]zhes bya ba'i bar gong ma bzhin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir ma nges pa'i phung po la gnas pa na rang gi srog yongs su btang nas sems can mang po rjes su gzung ba byas pa gang yin pa de nyon cig_/
[\[240b\]]
[\[240b.1\]]rgyal po chen po sngon byung ba na nags tshang tshing zhig na seng ge ral pa can zhig gnas so/_/lam de nas don mthun lnga brgya tsam dong nas/_de dag gi ca co'i sgras dus bskul bas sbrul chen po zhags pa lta bu zhes bya ba zhig glo bur du langs nas des don mthun tshong dpon dang bcas pa 
[\[240b.2\]]bskor ba dang /_de rnams skrag nas sgra 'byin cing zhi ba dang /_chu lha dang lus ngan dang /_dbang phyug la sogs pa lha rnams la gsol ba btab pa dang /_de nas seng ges sgra de thos so/_/thos nas kyang phyogs der 'ongs pa dang /_ji tsam na sbrul chen po zhags pa lta bu zhes bya 
[\[240b.3\]]bas don mthun lnga brgya tsam bskor ba mthong ngo /_/de dang ha cang yang mi ring ba zhig na glang po'i phru gu zhig kyang rgyu zhing 'dug pa dang /_de de'i drung du song ste smras pa/_grogs po sbrul chen po zhags pa lta bu zhes bya bas don mthun lnga brgya bskor na de rnams kyi don gyi phyir rang gi srog yongs 
[\[240b.4\]]su gtang bar khyod spro 'am/_ji lta bu zhig tu bya bdag gi rkang pa khyod kyi klad par bzhag la thal mos sbrul chen po la bsnun dang bdag gi rkang pa brten pa'i shugs kyis ni khyod 'chi bar 'gyur ro/_/thal lcag gis ni sbrul lo/_/sbrul chen po'i kha chus reg pas ni bdag kyang 'chi bar 
[\[240b.5\]]'gyur ro/_/glang po che'i phru gus de bzhin du bya'o zhes khas blangs nas seng ges glang po che'i phru gu'i steng du rkang pa bzhag nas thal mos sbrul chen po la bsnun pa dang /_seng ges rkang pa brten pa'i shugs kyis ni glang po che'i phru gu shi thal mos kyang sbrul chen po shi/_
[\[240b.6\]]sbrul chen po'i kha chus kyang [{]ri dgas [,]ri dwags [}]kyi rgyal po seng ge shi ste 'gro ba gsum char yang ngo /_/don mthun gyi tshogs chas pa dang lha zhig gis smras pa/_bskal pa bzang po'i byang chub sems dpas khyod kyi phyir rang gi srog yongs su btang nas skyabs byas kyis re zhig 
[\[240b.7\]]de'i lus la mchod par byos la phyir dengs shig_/de nas de rnams kyis de'i rus pa bsregs te rus pa la mchod pa byas so/_/rgyal po chen po de'i tshe de'i dus na [{]ri dgas [,]ri dwags [}]kyi rgyal po seng ge zhes bya ba nas/_ngas don mthun lnga brgya po de dag sbrul chen po las rang gi srog 
[\[241a\]]
[\[241a.1\]]btang nas thar bar byas so zhes bya ba'i bar snga ma bzhin no/_/rgyal po chen po ngas sems can rnams rjes su bzung ba des bla na med pa yang dag par rdzogs pa'i byang chub thob bo snyam na/_khyod kyis de ltar mi blta ste zhes bya ba nas/_ngas sems can rnams 
[\[241a.2\]]rjes su bzung ba ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no zhes bya ba'i bar gong ma bzhin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir gsod pa la yang byams 
[\[241a.3\]]pa bsgrubs pa gang yin pa de nyon cig_/rgyal po chen po sngon byung ba nags khrod cig na byang chub sems dpa' ma nges pa'i phung po la gnas pa na bya mgo gnyis la sems tha dad pa zhig tu gyur te/_de la gcig ni chos can zhes bya'o/_/cig shos ni chos min zhes bya'o/_/
[\[241a.4\]]ji tsam dus gzhan zhig na chos can gyis bdud rtsi'i 'bras bu zhig zos so/_/chos min gyis ni dug gi 'bras bu zhig zos pa las gnyis ka yang dug gi mthus kun du myos par gyur nas phan tshun rtsod par brtsams pa dang /_gcig gis log par smon lam btab pa/_khyod 
[\[241a.5\]]kyi skye ba gang dang gang du skyes pa de dang der gsod pa dang /_phyir rgol ba dang dgra bor gyur cig ces byas so/_/cig shos kyis kyang smras pa/_bdag ni khyod la thams cad du byams pa'i sems dang phan pa'i sems dang snying brtse ba'i sems su gyur cig ces byas so/_/rgyal po 
[\[241a.6\]]chen po ji snyam du sems/_de'i tshe de'i dus kyi chos can gang yin pa de ni nga nyid yin no/_/chos min ni lha sbyin yin no/_/rgyal po chen po nga'i byams pa'i sems des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i 
[\[241a.7\]]byams pa'i sems kyis bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no//_//'dul ba gzhi/_bam po bzhi bcu rtsa brgyad pa/_rgyal po chen po gzhan yang ngas bla na med pa yang dag 
[\[241b\]]
[\[241b.1\]]par rdzogs pa'i byang chub don du gnyer ba'i phyir sems can gyi skyabs byas pa gang yin pa de nyon cig_/rgyal po chen po sngon byung ba chu gling zhig gi 'gram na byang chub sems dpa' ma nges pa'i phung po la gnas pa na chu sreg rnams kyi nang du skyes nas chu sreg lnga brgya'i dpon 
[\[241b.2\]]por gyur to/_/ji tsam na chu sreg rgan po zhig chu sreg de rnams kyi sgo nga dang phru gu rnams thabs kyis sngar zos nas dal bus dal bus 'chag cing res 'ga' bya ba med pa na rkang pa gcig bskum nas 'dug go/_/de nas chu sreg de rnams bu dang bral ba las byung ba'i sdug bsngal 
[\[241b.3\]]gyis gdungs nas dpon po'i drung du song ste ris mthun pa'i skad gnyug mas ngu bar brtsams pa dang /_de nas dpon pos rang gi khyu rnams de ltar sdug bsngal bar mthong nas chu gling kun nas byul bar brtsams pa dang /_chos nyid kyis byang chub sems dpa' rnams ni lus kyis 
[\[241b.4\]]rnam par ltung bar 'gyur gyi sems kyis ni ma yin pas/_des chu sreg rgan po de dal bus dal bus 'chag cing phyogs gcig tu song nas rkang pa gcig bteg ste gnas pa mthong nas/_byang chub sems dpas 'phrigs pa 'di ni rang gi rigs kyi phyir rgol ba rang bzhin ngan pa 
[\[241b.5\]]yin no snyam du rig nas tshigs su bcad de smras pa/_bdag gi sgo nga phru gu dang /_/rus chags rnams kyang zos nas ni/_/rkang pa gcig btsugs 'dug pa de/_/kye ma khyod kyi brtul zhugs yin/_/kha cig smra ba yang bden te/_/gom pa dal bus 'dor byed cing /_/
[\[241b.6\]]dal bus dal bus smra ba dang /_/gnya' ba gyur gyur byed pa ni/_/de ni ngan g.yo'i mtshan nyid yin/_/des bsams pa/_dpon po 'dis ni bdag gi rgyus shes so snyam du rig nas de nyid la skyabs su song ngo /_/de nas dpon pos smras pa/_khu gu nam chu sreg gi tshogs 
[\[241b.7\]]rnams 'khrugs par ma gyur pa de'i bar du khyod kyi sems bde bar gyis shig_/de nas chu sreg rgan po de bros nas chu sreg de rnams bde bar gyur to/_/rgyal po chen po de'i tshe de'i dus na chu sreg gi dpon por gyur pa de gzhan zhig yin snyam na khyod kyis de ltar mi blta ste/_'on 
[\[242a\]]
[\[242a.1\]]kyang nga nyid de'i tshe de'i dus na chu sreg gi dpon po der gyur te/_rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas sems can rjes su bzung ba ni bla na med pa 
[\[242a.2\]]yang dag par rdzogs pa'i byang chub kyi rgyu tsam dang rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rjes su gzung ba byas pa gang yin pa de nyon cig_/rgyal po chen po sngon byung ba na 
[\[242a.3\]]nags tshang tshing zhig na byang chub sems dpa' ma nges pa'i phung po la gnas pa na ne tso mi skad smra ba zhig tu gyur to/_/de'i tshe yul bA rA Na sIr rgyal po tshangs sbyin zhes bya bar gyur pa de chos ma yin pas rgyal srid byed du 'jug go/_/de nas ne tso des nyin re zhing rgyal po de'i khang 
[\[242a.4\]]pa'i pu shu'i steng na yib cing rgyal po chen po chos ma yin pas rgyal srid ma mdzad cig ces smra'o/_/rgyal po de de dang lhan cig gcugs par gyur pa dang /_de nas des rgyal po de dka' thub kyi gnas lnga la rab tu bzhag nas chos bzhin gyis rgyal srid byed pa la zhugs 
[\[242a.5\]]nas/_des [{]ri dgas [,]ri dwags [}]dang bya thams cad la mi 'jigs pa byin no/_/rgyal po chen po de'i tshe de'i dus na ne tsor gyur pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na ne tso mi skad smra ba de yin par gyur to/_/rgyal po chen po ngas 
[\[242a.6\]]sems can la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas sems can la phan pa byas pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang tshogs tsam yin no/_/
[\[242a.7\]]rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir gsod pa la byams pa'i sems bskyed pa gang yin pa de nyon cig_/rgyal po chen po sngon byung ba yul ka shi zhes bya ba na rgyal po tshangs sbyin zhes bya ba zhig rgyal srid byed de/_
[\[242b\]]
[\[242b.1\]]de rtag tu lus 'phags kyi yul 'dod pa kho na'i phyir lus 'phags kyi rgyal po dang mi mthun par gyur to/_/lus 'phags kyi rgyal po ni de bas khyad zhugs pa'i mthu dang ldan yang yul de mi 'dod pas rtag tu de la byams pa'i sems dang /_phan pa'i sems dang /_snying 
[\[242b.2\]]brtse bas gnas so/_/'on kyang de srid pas 'khol bas yul de kho na 'dod pa'i phyir de dpung gi tshogs yan lag bzhi pa go bskon nas lus 'phags kyi rgyal po dang g.yul sprad pa'i phyir chas so/_/de nas lus 'phags kyi rgyal pos thos nas dpag tshad phyed dang gsum 
[\[242b.3\]]gyi lam bstar du bcug ste/_grong khyer de thams cad rdo ba dang gseg ma dang /_gyo mo bsal nas rgyal mtshan dang ba dan ni bsgreng /_dar gyi chun 'phyang mang po ni dpyangs/_dri zhim po'i pog por ni bshams/_tsan dan gyi chu'i chag chag gis btab cing me tog sil ma sna tshogs 
[\[242b.4\]]kyis dga' dga' ltar byas nas gtsang zhing bsod pa'i bza' ba rab tu mang po dag sta gon byas te grong mi dang blon po rnams stsur bkye nas mgu bar 'gyur ba brgya phrag dag spring ba thos pa dang /_rgyal po tshangs sbyin kun nas dkris pa dang bral te de nas bsams pa/_lus 'phags 
[\[242b.5\]]kyi rgyal po la so sor yang dag par dga' bar 'gyur ba zhig byas te slar ldog go snyam du bsams nas/_lus 'phags kyi rgyal po'i drung du song ba dang /_lus 'phags kyi rgyal pos bkur sti chen pos bsu nas nang du khrid de/_kha zas bsod pa rnams 
[\[242b.6\]]kyis tshim par byas nas tshigs su bcad de smras pa/_rgyal dbang bdag la bzod par mdzod/_/khyod la bdag ni rtag tu 'dud/_/bdag ni grogs por gyur lags na/_/khyod kyis bdag la brtse bar mdzod/_/des kyang tshigs su bcad de smras pa/_bzod 
[\[242b.7\]]pa yi ni gzhu bdungs nas/_/khro dang nga rgyal 'joms pa yi/_/yon tan ldan pa'i mda' gcig gis/_/khyod kyis bdag cag ril bcom mo/_/de nas de gnyis phan tshun yid gcugs par gyur nas rgyal po tshangs sbyin yang rang gi yul du song ngo /_/lus 
[\[243a\]]
[\[243a.1\]]'phags kyi yul mi rnams kyang 'jigs pa dang bral bar gyur to/_/rgyal po chen po de'i tshe de'i dus na lus 'phags kyi rgyal por gyur pa de gzhan zhig yin snyam na khyod kyis de ltar mi blta ste/_nga nyid de'i tshe de'i dus na lus 'phags kyi rgyal po de yin 
[\[243a.2\]]par gyur to/_/rgyal po chen po ngas yid kyi dregs pa bcom pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i yid kyi dregs pa bcom pa de ni bla na med pa yang dag par rdzogs pa'i byang chub kyi zhes bya ba nas 
[\[243a.3\]]tshogs tsam yin no zhes bya ba'i bar gong ma bzhin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can gyi don chen po byas pa gang yin pa de nyon cig_/rgyal po chen po sngon byung ba byang chub sems 
[\[243a.4\]]dpa' ma nges pa'i phung po la gnas pa ni rgya mtsho'i ru sbal gyi dpon po zhig tu gyur to/_/ji tsam na ded dpon 'khor lnga brgya pa nor tshol ba zhig rgya mtsho'i gru bo che bsgrubs nas rgya mtsho chen por zhugs pa las ji tsam na gru de chu srin nya'i rigs kyis bshig nas tshul ma 
[\[243a.5\]]yin pas sdug bsngal bar gyur to/_/de nas ru sbal des tshong pa lnga brgya rgyab tu bskyon nas rgya mtsho chen po las bsgral to/_/rgyal po chen po de'i tshe de'i dus na rgya mtsho'i ru sbal gyi dpon por gyur pa de gzhan zhig yin snyam na khyod kyis de ltar mi blta ste/_'on kyang nga 
[\[243a.6\]]nyid de'i tshe de'i dus na rgya mtsho'i ru sbal gyi dpon po der gyur to/_/rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas sems can rjes su bzung ba de ni bla na med pa yang 
[\[243a.7\]]dag par rdzogs pa'i byang chub kyi zhes bya ba nas tshogs tsam yin no zhes bya ba'i bar gong ma bzhin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can la phan pa byas pa gang yin pa de nyon cig_/rgyal 
[\[243b\]]
[\[243b.1\]]po chen po sngon byung ba lus 'phags kyi rgyal po'i blon po lnga brgya byung ba las de na sde can dang /_sde [{]bzangs [,]bzang [}]zhes bya ba spun gnyis shig blon po'i gtso bo byed pa las sde can gyis sde [{]bzangs [,]bzang [}]la rtag tu klan ka tshol zhing gnod pa bya ba la zhugs so/_/sde [{]bzangs [,]bzang [}]ni de la rtag 
[\[243b.2\]]tu phan par bya ba la zhugs so/_/rgyal po'i blon po dang grong mi rnams kyis kyang sde [{]bzangs kyi [,]bzang gi [}]ched du sde can dang sdums byas kyang /_gnas skabs thams cad du gnod pa byed pa las ldog tu ma btub bo/_/de nas lus 'phags kyi rgyal pos mang po zhig spyos nas yul nas 
[\[243b.3\]]bskrad do/_/de bA rA Na sIr song nas rgyal po tshangs sbyin gyis blon po'i gtso bor bcug go/_/de dus gzhan zhig na long bar gyur to zhes nu bo sde [{]bzangs kyis [,]bzang gis [}]thos nas rgyal po la gsol ba byas te bA rA Na sIr song nas mig phye ba dang /_skye bo'i tshogs chen pos sde [{]bzangs [,]bzang [}]
[\[243b.4\]]'di lta bu gang gis na mthus phu bo long bar bya ba'i rigs na/_snying rje dang ldan pa 'dis de'i mig phye'o/_/zhes sde [{]bzangs [,]bzang [}]la sems dga' bar gyur to/_/rgyal po chen po de'i tshe de'i dus na blon po'i gtso bo sde [{]bzangs [,]bzang [}]zhes bya bar gyur pa de gzhan zhig yin snyam na zhes bya ba 
[\[243b.5\]]nas/_'on kyang ngas sems can rjes su bzung ba de ni bla na med pa yang dag par rdzogs pa'i byang chub kyi zhes bya ba nas tshogs tsam yin no zhes bya ba'i bar gong ma bzhin du'o/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir 
[\[243b.6\]]sems can rjes su gzung ba byas pa gang yin pa de nyon cig_/rgyal po chen po sngon byung ba tshong khang zhig na ded dpon gnyis shig gnas pa las de gnyis shing rta lnga brgya dang nyo tshong la dgon pa'i lam zhig tu zhugs pa dang de gnyis 'di snyam du sems te/_bdag cag dgon pa'i 
[\[243b.7\]]nang nas 'dong ba rnams 'di lta ste/_gcig la gcig phan thogs par mngon pa med kyis/_ma la bdag cag gis shing rta pa'i 'gron pa rabs gnyis su bcad la dgon pa'i lam du 'jug par bya'o snyam nas/_de gnyis kyis shing rta pa'i 'gron pa rabs gnyis su bcad nas/_/
[\[244a\]]
[\[244a.1\]]dgon pa'i lam du zhugs so/_/de la ded dpon gcig ni shing rta pa lnga brgya dang dgon pa'i lam gyi mgo na 'dug go/_/ded dpon cig shos ni shing rta pa lnga brgya dang dgon pa'i lam du zhugs so/_/ded dpon gyi mi tshong pa'i mdun nas 'gro bas skyes bu nag po mig 
[\[244a.2\]]che la dmar ba bong bu'i shing rtar zhugs pa/_'khor lo rdzab kyis yog pa/_gos rlan pa skra gsher ba me tog ku mu da'i phreng bas mgo bo bcings pa/_mgo 'dren dang dkyus ma dag dbyangs su len pa mthong ngo /_/mthong nas kyang 'di skad ces smras so/_/kye nang rje ci dgon pa'i lam du lhas char 
[\[244a.3\]]phab nas rtswa dang chu sar pa mang du skyes sam kye nang rje bden te/_dgon pa'i lam du lhas char phab nas rtswa dang chu sar pa mang du bskyed kyis/_shes ldan dag rtswa dang chu rnying pas khal rnams dub par ma byas par 'or cig_/khyed cag rtswa dang chu sar pa la longs spyod dang bde ba dang legs 
[\[244a.4\]]par dgon pa'i lam ma rtol ba lhag ma yang rtol bar 'gyur ro/_/de nas ded dpon gyi mi 'gron pa gang na ba der song ste phyin pa dang /_'gron pa de dag la 'di skad ces smras so/_/shes ldan dag shes par gyis shig_/kho bo tshong pa rnams kyi mdun nas 'gro ba na 'di na skyes bu nag 
[\[244a.5\]]po mig che la dmar ba bong bu'i shing rtar zhugs pa/_'khor lo rdzab kyis yog pa gos rlan pa/_skra gsher ba me tog ku mu da'i phreng bas mgo bo bcings pa/_mgo 'dren dang dkyus ma dag dbyangs su len pa mthong ngo /_/mthong nas kyang 'di skad ces kye nang rje ci dgon pa'i 
[\[244a.6\]]lam du lhas char phab nas rtswa dang chu sar pa mang du skyes sam zhes byas pa dang /_de 'di skad ces kye nang rje bden te/_dgon pa'i lam du lhas char phab nas rtswa dang chu sar pa bskyed kyis/_shes ldan dag rtswa dang chu rnying pas khal rnams dub par ma byas par 'or cig_/khyed cag rtswa dang 
[\[244a.7\]]chu sar pa la longs spyod dang bde ba dang legs par dgon pa'i lam ma rtol ba lhag ma yang rtol bar 'gyur ro zhes zer gyis/_bdag cag gi khal rnams ma dub par rtswa dang chu bor la bdag cag rtswa dang chu sar pa la longs spyad nas bde ba dang legs par dgon pa'i lam ma rtol ba 
[\[244b\]]
[\[244b.1\]]lhag ma yang rtol bar bya'o zhes de rnams kyis [(]rtsa [,]rtswa [)]dang chu rnying pa bor te dgon pa'i lam du zhugs pa las de rnams dong nas zhag gcig lon yang rtswa dang chu sar pa ma rnyed do/_/zhag gnyis dang gsum dang bdun gyi bar du song yang rtswa dang chu sar pa ma rnyed do/_/de nas 'gron pas zhag bdun lon pa dang 
[\[244b.2\]]gnod sbyin mi zan gyis tshul ma yin pas kha btag go/_/de nas ded dpon cig shos 'di snyam du sems te/_tshong pa dag dong nas deng du zhag bdun lon no snyam du bsams nas dgon pa'i lam der zhugs pa las/_ded dpon gyi mi tshong pa'i mdun nas 'gro bas skyes bu nag po mig che la dmar 
[\[244b.3\]]ba/_bong bu'i shing rtar zhugs pa 'khor lo rdzab kyis yog pa gos rlon pa skra gsher ba/_me tog ku mu da'i phreng bas mgo bo bcings pa/_mgo 'dren dang dkyus ma dag dbyangs su len pa mthong ngo /_/mthong nas kyang 'di skad ces smras so/_/kye nang rje ci dgon pa'i lam du lhas char phab nas rtswa 
[\[244b.4\]]dang chu sar pa mang du skyes sam/_kye nang rje bden te dgon pa'i lam du lhas char phab nas rtswa dang chu sar pa mang du bskyed kyis/_shes ldan dag rtswa dang chu rnying pas khal rnams dub par ma bya bar 'or cig_/khyed cag rtswa dang chu sar pa la longs spyod dang bde ba dang legs par dgon pa'i lam ma rtol 
[\[244b.5\]]ba lhag ma yang rtol bar 'gyur ro/_/de nas ded dpon gyi mi de 'gron pa gang na ba der song ste phyin pa dang /_'gron pa la 'di skad ces smras so/_/shes ldan dag shes par gyis shig_/kho bo tshong pa'i mdun nas 'gro ba na 'dir skyes bu nag po zhes bya ba nas/_mgo 'dren dang dkyus ma dag 
[\[244b.6\]]dbyangs su len pa mthong ngo /_/mthong nas kyang zhes bya ba'i bar gong ma bzhin du ste/_'di skad ces kye nang rje ci dgon pa'i lam du lhas char phab nas rtswa dang chu sar pa mang du skyes sam zhes byas pa dang /_de 'di skad ces kye nang rje bden te/_dgon pa'i lam du lhas char phab nas zhes bya ba nas 
[\[244b.7\]]rtol bar 'gyur ro zhes zer zhes bya ba'i bar snga ma bzhin du'o/_/shes ldan dag re zhig bdag cag gis ji srid rtswa dang chu sar pa ma rnyed kyi bar du rtswa dang chu rnying pa mi dor ro/_/de rnams dong nas zhag gcig lon na yang rtswa dang chu sar pa ma rnyed do/_/zhag gnyis dang gsum dang bdun gyi bar du song yang rtswa 
[\[245a\]]
[\[245a.1\]]dang chu sar pa ma rnyed pa las/_ded dpon gyi mis mdun na 'gron pa gnod sbyin mi zan gyis tshul ma yin pas kha btag pa mthong ngo /_/mthong nas kyang 'di skad ces kye ma'o ded dpon gyi mi ni bus pa ste/_des 'gron pa tshul ma yin pas kha btag gis med do zhes smras so/_/de ni bde ba dang 
[\[245a.2\]]legs par dgon pa'i lam rtol bar gyur te/_de'i tshe de'i dus kyi ded dpon phyi ma shos gang yin pa de ni nga nyid yin no/_/rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang 
[\[245a.3\]]ngas sems can rjes su bzung ba ni bla na med pa yang dag par rdzogs pa'i byang chub kyi zhes bya ba nas tshogs tsam yin no/_/zhes bya ba'i bar gong ma bzhin du'o//_//sdom la/_mche ba drug dang ri bong dang /_/pha dang ma dang chu skyes dag_/tshal tshig glang po klu dang ni/_/
[\[245a.4\]]yul 'khor skyong la sogs pa'o/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rnams la byams pa'i sems bskyed pa gang yin pa de nyon cig_/rgyal po chen po sngon byung ba nags tshang tshing ri dang 
[\[245a.5\]]'bab chu mang pos gang ba/_rtswa sngon po dang gel ba dang shing sA la dang pa la shas mdzes par byas pa'i phyogs zhig na byang chub sems dpa' ma nges pa'i phung po la gnas pa na glang po che'i rgyal po mche ba drug pa zhig tu gyur to/_/de'i chung ma bal glang mo bzang mo zhes bya 
[\[245a.6\]]ba bal glang mo thams cad kyi nang na mchog tu byung ba de dang de lhan cig khyu las gar te phyogs gzhan zhig tu dga' mgur rgyu zhing gnas pa na/_ji tsam na bal glang mo mchog mchog tu yid 'phrog ma gzhan zhig yid la'ang mi bsam pa las glang po che'i rgyal po mche ba drug 
[\[245a.7\]]pa'i drung du phyin to/_/de nas de yang mkhas pa'i yon tan dang ldan pa zhig pas glang po che de ji ltar de la chags pa'i sems dang 'brel pas de 'gro na yang phyi bzhin 'brang /_'dug na yang 'dug par 'gyur ba de lta de lta bur bsnyen bkur byas so/_/de nas bal glang mo bzang 
[\[245b\]]
[\[245b.1\]]mo phrag dog gi skyon gyis mi bzod pa skyes nas bal glang mo de la yang klan ka tshol bar gyur/_glang po che mche ba drug pa la yang shin tu tshig pa za'o/_/gnas skabs thams cad du nam yang glags ma rnyed pa de'i tshe smon lam log par gdab par brtsams pa/_gang du glang po 
[\[245b.2\]]che byas pa chud gzon pa 'di'i srog gcod par 'gyur ba der skye bar gyur cig ces smon lam btab nas des ri kha nas bdag nyid mchongs te shi ba las lus 'phags kyi rgyal po'i btsun mo dam pa'i mngal du skyes nas zla ba dgu 'das nas bu mo zhig btsas te bskyed bsrings nas 
[\[245b.3\]]chen mor gyur to/_/gang gi tshe bag mar gtang ran pa de'i tshe yul ka shi'i rgyal po tshangs sbyin la byin te/_des btsun mo dam par byas so/_/des tshe rabs snga ma'i sha khon yod pas bya ra ba rnams kyis glang po che mche ba drug pa bya ras sod par byed du bcug ste/_de nas des 
[\[245b.4\]]rgyal po tshangs sbyin la smras pa/_lho phyogs che ge mo zhig na glang po che mche ba drug pa mchis zhes mchi na de'i mche ba bdag la 'tshal ba zhig mchis kyi lhas grong mi rnams la bka' stsal du gsol/_de nas rgyal pos yul thams cad na gnas pa'i rngon pa rnams bkug ste 
[\[245b.5\]]bsgo ba/_shes ldan dag deng la phyogs che ge mo zhig na glang po che mche ba drug pa zhig 'dug pa de'i mche ba dgos kyis myur du khyer te shog shig_/lha bka' bzhin du 'tshal zhes rngon pa de rnams kyis rgyal po tshangs sbyin las mnyan to/_/de nas rngon pa de rnams kyi sde dpon 
[\[245b.6\]]gang yin pa des rngon pa de rnams la smras pa/_shes ldan dag rang rang gi las la 'bod cing 'dug shig dang /_kho bo kho na 'gro'o zhes des gtor ma'i cho ga byas go bgos mda' dug can lag na thogs gzhu bdungs te glang po che tshol zhing song ba las phyogs der 
[\[245b.7\]]phyin pa dang /_des de khyu las gar te chung ma dang lhan cig dga' mgur rgyu zhing bag brkyang ste 'dug pa mthong ngo smras pa/_ut+pal pad mo bdo ba'i chu ldan yul phyogs su/_/glang chen dam pa me tog kun da zla ba dang /_/ba yi 'o ma dang ni ba mo'i mdog can de/_/
[\[246a\]]
[\[246a.1\]]gangs ri brtsegs pa 'gro ba lta bur de yis mthong /_/glang chen mchog gi dbang po zla ba 'dra ba de'i/_/mche ba drug po zla ba'i 'od zer ltar spa ba/_/pad ma dkar po'i phung chen gyen du 'phags pa la/_/pad ma'i rtsa lag dri med sdug cig rten ko lta/_/
[\[246a.2\]]de nas rngon pa de lus la gos ngur smrig bgos/_mda' gzhu mchan du bcug nas 'khri zhing tshang tshing gi nang nas 'jab cing gom pa brtan te dal bus nye bar song ba dang /_de nas bal glang mo des rgyang ring po kho na nas mthong nas des khyim thab de la smras pa/_lha tshur spyon mi 
[\[246a.3\]]zhig mchi yis gzhan du bzhud do des smras pa/_mi ci 'dra ba zhig des smras pa/_gos ngur smrig can zhig go/_/byang chub sems dpas smras pa/_gal te de lta yin te ci ste de la ngur smrig yod na bag ma tsha zhig_/ngur smrig las ni mi dge ba mi 'byung ngo /_/de ci'i phyir zhe 
[\[246a.4\]]na/_'di ni snying rje'i bdag nyid byams pa'i yid ldan pa/_/gzhan gsod dga' ba spangs pa rnams kyi rgyal mtshan te/_zla bas sim pa 'ba' zhig byed kyi gdung min ltar/_/'di las 'jigs pa mi 'byung 'di las zhi ba 'thob/_/de nas bal glang mo de dang byang chub 
[\[246a.5\]]sems dpa' de yang bag tsha ba med par rgyu bar brtsams pa las/_de nas rngon pa des tshang tshing gi nang du zhugs nas mda' dug can gyis gnad du bsnun to/_/de nas bal glang mo des byang chub sems dpa' la smras pa/_lha ci da chos gos can las bsnyengs pa byung ngam ma byung /_byang 
[\[246a.6\]]chub sems dpas smras pa/_/snying gi gdug pa ma byed ma byed cig_/nyes 'di thub pa'i na bza' 'di'i min gyi/_/nyes 'di nyon mongs dbang du song ba yi/_/sems ldan snying rje rnam par spangs pa yin/_/skye bo ma rmongs sems can rtog pa can/_/su yis gser gyis 
[\[246a.7\]]g.yogs pa'i lcags la ni/_/mi rnams slu bar byed ces bsams nas su/_/gser de lcags dang 'dra ba nyid du lta/_/'di yi mda' dang gzhu dang yid gdug pa/_/gang yin de ni gdug pa nyid du shes/_/ngur smrig mchog tu zhi ba 'di yang ni/_/rtag tu zhi ba nyid du blo 
[\[246b\]]
[\[246b.1\]]yis rtogs/_/de nas bal glang mo de mi bzod pa skyes nas khyim thab la smras pa/_bdag ni tshig 'di dag gis bde bar bskrun pa khyod gsod pa btang snyoms su bgyid rngo mi thog pas bdag gis 'di'i yan lag dang nying lag rnams sprug g.yeng dbug gsher gzhom par bgyi'o/_/
[\[246b.2\]]de nas byang chub sems dpas 'dzum phyung nas smras pa/_e ma'o nyon mongs pa'i 'byung po gso ba'i byang chub sems dpa'i chung ma'i mngon par zhen pa rung ba ma yin no/_/ci 'di yang mi shes sam/_'byung po'i gdon gyis thebs pa sems rmongs pa/_/nad med pa des 
[\[246b.3\]]sman pa mi bkur te/_/de la sman pa gnod par mi byed kyi/_/'byung po de nyid zil gyis mnan nas 'joms/_/de bzhin nyon mongs gdon gyis thebs pa yi/_/skye bo sems rmongs 'di ni sdig rab byed/_/de la bdag shes nyon mongs gnod byed kyi/_/nyon 
[\[246b.4\]]mongs pa yis pham byas rnams la min/_/lhan cig spyod ma bdag gis byang chub thob nas srid gsum 'di/_/grags pas kun bkang nyon mongs g.yon can dran 'dul brtan pa dang /_drang po 'joms byed phyer brlags bcad dang btag cing bskam pa dang /_/rab tu bskam 
[\[246b.5\]]pas ring por mi thogs shin du tshar gcad bya/_/de nas byang chub sems dpa'i tshig rnams kyis bal glang mo de snying rtsa bri bar byas pas cang mi smra bar 'dug go/_/de nas glang po che'i tshogs de byang chub sems dpa'i drung du 'ong ba dang /_byang chub sems dpas 
[\[246b.6\]]bsams pa glang po che 'di dag gis 'di nyid du rngon pa 'di la gnod pa bskyed na mi rung ngo snyam mo/_/'di ni chos nyid yin te bcom ldan 'das byang chub sems dpa' rnams ni lus kyis log par ltung bar 'gyur gyi sems kyis ni ma yin pas de rngon pa de'i mdun du song nas 
[\[246b.7\]]mi'i skad kyis ma 'jigs shig ces smras te dbugs phyung nas brang 'og tu sbas te 'dug go/_/glang po che de rnams kyang snyad cig btags nas phyogs de nas gzhan du btang ngo /_/glang po che rnams dong ba dang des rngon pa la smras pa/_kye nang rje shes par gyis 
[\[247a\]]
[\[247a.1\]]shig_/glang po che rnams dong gis da ni rang gi dgos pa byos shig_/rngon pas bsams pa/_bdag 'dra ba'i mi ni tha shal yin te/_bdag la dud 'gro'i skye gnas su song ba 'dis kyang yon tan 'di lta bu dag gis dad pa bskyed do snyam nas des 
[\[247a.2\]]skad phyung ste ngus pa dang /_de nas byang chub sems dpas smras pa/_kye nang rje ci'i phyir ngu /_rngon pas smras pa brgyab bo/_/byang chub sems dpa' mi dga' nas bsams pa/_ma la bdag gis 'di skyabs byas pa'i tshe gnod par gyur pa'am/_bal glang mo 
[\[247a.3\]]'dis bdag gsod pa la mi bzod pa skyes pas 'di la mi dga' ba cung zad cig byas par ma gyur tam snyam nas rngon pa de la smras pa/_kye nang rje khyod su zhig gis brgyab/_de nas rngon pa de mig mchi ma'i dba' rlabs kyis gang bzhin du smras pa/_glang chen dbang 
[\[247a.4\]]po khyod kyi ni/_/lus la bdag gi mda' yis brgyab/_/khyod kyi yon tan tshogs kyi mdas/_/bdag gi sems la brgyab par gyur/_/dug can mda' yis phog pa yi/_/lus rnams skye bar 'gyur ba ste/_/yon tan gyi ni mdas phog pa'i/_/mi mkhas 
[\[247a.5\]]rnams ni skye mi 'gyur/_/gshed ma la yang snying rje ba/_/'di 'dra gang la yod gyur pa/_/yon tan rgya mtsho khyod kyi ni/_/yon tan deng brjod su yis nus/_/mdor na bdag ni mi snyam pa'i/_/blo yang bdag la mi 'byung gi/_/bdag lus yon tan gyis stod 
[\[247a.6\]]pa/_/'di la tshig pa za ba skyes/_/mi yi sha tshugs ldan yang bdag_/dud 'gro'i skye gnas song ba yin/_/glang chen mchog khyod dud 'gro yi/_/skye gnas sha tshugs 'chang yang mi/_/sha tshugs tsam gyis dud 'gro 'am/_/mir yang brtsi ba ma yin gyi/_/
[\[247a.7\]]gang la yon tan nyer dmigs pa/_/de ni mi zhes bya bar dran/_/byang chub sems dpas smras pa/_/yon tan gyis stod par byed pa'i tshig gis gtam gyi bar chad byed pa thong la don ci zhig gi phyir khyod kyis nga la mdas bsnun pa myur du smros shig_/des smras pa/_
[\[247b\]]
[\[247b.1\]]rgyal po'i nan tur gyis bdag gis bya ba ma yin pa 'di byas te/_khyod las dgos pa zhig yod do/_/byang chub sems dpas smras pa/_gal te de lta na dal bus thong la/_lag pa gnyis ni myur rkyong la/_/ci 'dod pa ni blang bar gyis/_/byang chub sems dpa' 
[\[247b.2\]]rnams la ni/_/mi gtong cung zad med pas long /_/bdag gi sha 'di bcad nas khyer ba'am/_/mche ba rnams kyang 'dod par byed la rag_/'di ni gzhan la brtse ba'i phyir bskyed pas/_/lus 'di la ni ji ltar dga' bar gyis/_/mya ngan 'das pa'i grong khyer 
[\[247b.3\]]'jug nus kyang /_/'khor ba bgrod dka' bdag ni zhugs pa gang /_/thams cad mkhyen pa nyid kyi gzhir gyur pa/_/gzhan la brtse ba de yi rgyu yin no/_/de nas rngon pa de ngo tsha ba skyes kyang rgyal po'i nan tur la bsams nas smras pa/_khyod kyi mche ba rnams 
[\[247b.4\]]dgos lags so/_/byang chub sems dpas smras pa/_dal gyis phyung la khyer cig des smras pa/_khyod nyid kyis thugs bag mdzod cig_/bdag ni khyod kyi mche ba 'byin mi phod do/_/de ci'i phyir zhe na/_gal te snying rje'i bdag nyid can/_/khyod kyi 
[\[247b.5\]]mche ba rnams phyung na/_/byams pa'i me yis nges bsregs nas/_/bdag gi lag gnyis mi ltung ngam/_/byang chub sems dpas smras pa/_gal te de lta na nga nyid kyis phyung la sbyin no zhes de nas des mche ba rtsa ba shin tu ring du zug pa dag phyung ba dang bdag nyid 
[\[247b.6\]]chen po de las khrag byung ste/_de mthong nas gzhan dag gi dper byas pa/_mche ba bton pa las byung khrag gis mthong ka kun nas gshos pa de/_/me tog ku mu da bkram mdog lta bu yi lus de dpal ldan rnam par mdzes/_/ri steng kha bas khebs pa'i ri 
[\[247b.7\]]bo 'od zer mdzes dang ldan gyur pa'i/_/rtse mo tshon rtsi btsag gis kha bsgyur chu yis gsab gseb gtor ba bzhin/_/de nas byang chub sems dpa' bdag nyid spro bsring ba'i phyir smras pa/_snying khyod da ni brtan par gnos shig rmongs su ci zhig yod/_/phongs 
[\[248a\]]
[\[248a.1\]]par gyur dang mgon med 'jig rten la yang blta bar gyis/_/khyod ni skye bo 'chi ba'i dbang du song ba rnams kyi mgon/_/de ltas 'dir ni de ring zhum par bya ba'i cha ma yin/_/bar skabs der nam mkha'i ngos kyang ya mtshan gyis yi rangs pa'i lha 
[\[248a.2\]]rnams kyis gang /_ya mtshan rnam pa sna tshogs kyang byung ngo /_/de nas lha zhig gis byang chub sems dpa'i las shin tu dka' ba spyod pa de mthong nas smras pa/_grogs po bdag nyid chen po'i gnas gang yin pa 'di ni ya mtshan che ste/_mche ba rnams ni phyung ba yi/_/
[\[248a.3\]]tshor bas nyam thag gyur kyang de/_/lhag pa'i bsam dang ldan pa'i sems/_/byang chub las kyang mi ldog go/_/de nas lha gzhan zhig gis de la smras pa/_mche ba phyung ba las byung ba'i/_/sdug bsngal rang gis myong yang de'i/_/snying rje dmyal ba la 
[\[248a.4\]]gnas pa'i/_/sems can rnams la mngon 'phel ba/_/gang dag yin pa de yi sems/_/byang chub las ldog ga la 'gyur/_/de nas byang chub sems dpas mche ba de dag phyung nas rang nyid thogs te cang mi smra bar 'dug go/_/de nas rngon pa mi dga' ba 
[\[248a.5\]]skyes te/_ci 'dis rang gi mche ba de dag bzung nas sbyin par gtong mi 'dod dam snyam mo/_/de nas byang chub sems dpas de'i bsam pa shes nas me tog kun da lta bu'i sna mngon du brkyang nas grogs po bag ma tsha zhig ces smras te/_ku mu da dang zla ba dang /_/
[\[248a.6\]]pad ma'i rtsa 'dra mche ba'i mchog_/drug po 'di dag khyod sbyin zhes/_/bdag gis bzung gis bde bar 'dug_/skad cig tsam zhig sdod cig dang /_/len pa po dang nye bar ni/_/de yi bar du sdug bsngal gyis/_/gdungs pa'i yid rab dang bar bya/_/
[\[248a.7\]]gal te khyod ni ci ste bdag brtags nas/_/khyod kyis sems ni rab tu dang bar bya/_/bdag ni gsod 'khu g.yon can ngo tsha med/_/de la go bar gyis shig snyam sems na/_/khyod kyis nyes spyad gdug dang gzhu gdug pa/_/de dang mda' rnon khyad du bsad 
[\[248b\]]
[\[248b.1\]]nas ni/_/ngur smrig 'phags pa'i rgyal mtshan gyur pa de/_/mthong nas yid ni rab tu dang bar bya/_/sbyin pa kha cig len pa las 'dag ste/_/de bzhin gzhan ni sbyin pa po las 'dag_/de yi phyir ni 'dir ni rang sems las/_/yon gyi dag pa yang dag bskyed par 'bad/_/
[\[248b.2\]]de nas byang chub sems dpas 'di ni 'dod chags dang bral ba'i rgyal mtshan yin no snyam nas ngur smrig de nyid la rtog cing sems rab tu dang bar byas te/_mche ba de rnams rang gi lag nas byin nas smras pa/_dug can mda' yis phog nas bdag gi snying la ni/_/mi dga' 
[\[248b.3\]]cung zad ma gyur bden pa gang yin pa'i/_/bden pa de yis yang dag byang chub mchog thob nas/_/'gro ba nyam thag sdug bsngal dag las yongs thar bya/_/rgyal po chen po ji snyam du sems/_de'i tshe de'i dus na glang po che'i rgyal po mche ba drug par gyur pa de 
[\[248b.4\]]gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na glang po che'i rgyal po mche ba drug pa zhes bya bar gyur te/_rgyal po chen po de na ngas byams pa'i sems nye bar bsgrubs pa dang /_bya dka' ba'i sbyin pa yongs su btang bas 
[\[248b.5\]]bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i byams pa'i sems dang gtang dka' ba'i sbyin pa ni bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam yin no/_/rgyal po chen po 
[\[248b.6\]]gzhan yang ngas bla na med pa yang dag par rdzogs pa'i byang chub don du gnyer ba'i phyir ri bong du gyur pa na drang srong la bdag nyid kyi sha byin pa gang yin pa de nyon cig_/rgyal po chen po sngon byung ba 'das pa na ri khrod chu mig dang /_me tog dang /_'bras bu dang /_rtsa ba phun 
[\[248b.7\]]sum tshogs pa zhig na drang srong dka' thub drag po can 'bras bu dang rtsa ba dang chu spyod pa/_g.yang gzhi dang shing shun gyon pa/_me'i sbyin sreg byed pa zhig gnas so/_/drang srong de'i grogs po ri bong mi'i skad du smra ba zhig yod de/_de nyin par drang srong gi 
[\[249a\]]
[\[249a.1\]]drung du song nas son pa dang phyag byas te gtam rnam pa sna tshogs kyis yang dag par mgu bar byed pas de gnyis pha dang bu kho na bzhin du sdug pas gnas par gyur to/_/ji tsam dus 'das pa dang than chen byung ste/_des 'bab chu dang klung rnams chu chung 
[\[249a.2\]]bar gyur cing shing rnams me tog dang 'bras bur mi ldan par gyur to/_/de nas drang srong de bsti gnas de na kha zas dang bral bas lhag par dga' bar ma gyur nas/_des g.yang gzhi dang shing shun rnams bsdu bar brtsams so/_/de nas ri bong gis de de lta bu la zhugs 
[\[249a.3\]]pa mthong nas dris pa/_drang srong chen po gang du bzhud/_drang srong gis smras pa/_grong 'dab tu song la der bcos pa'i bsod snyoms kyis 'tsho bar bya'o/_/de nas des drang srong gi tshig thos nas gdung ba skyes te pha ma dang bral ba 'dra bar sems shing rkang pa 
[\[249a.4\]]gnyis la gtugs nas drang srong de la smras pa/_bdag ma dor cig_/gzhan yang khyim na gnas pa ni nyes pa du mas dkrugs pha lags la/_dgon pa na gnas pa ni yon tan du ma phun sum tshogs pa lags so/_/des lan du ma smras na yang ldog tu ma btub 
[\[249a.5\]]nas de nas ri bong gis smras pa/_gal te des na 'on kyang khyod re zhig deng la gzhes la ji ltar dgyes pa bzhin du sang bzhud cig_/de nas drang srong de 'di snyam du sems te/_'dis de ring nges par bdag kha zas la mgron du 'bod par 'dod de/_'di ltar dud 
[\[249a.6\]]'gro'i skye gnas su song ba'i srog chags 'di dag ni sogs pa la brtson pa yin no snyam nas des de la khas blangs so/_/de nas me'i spyad pa byas nas kha zas kyi dus la bab pa dang ri bong song nas/_drang srong de la bskor ba byas te bzod pa gsol bar brtsams pa/_
[\[249a.7\]]drang srong chen po bdag dud 'gro'i skye gnas su skyes pas blang ba dang dor ba ma 'tshal nas khyod la nongs pa cung zad ci bgyis pa bdag la bzod par mdzod cig_/ces smras nas de ma thag tu me'i nang du mchongs so/_/de nas drang srong de mi dga' ba skyes te ngom 
[\[249b\]]
[\[249b.1\]]zum gnag la mchi ma zag cing bu sdug pa gcig pu la bya ba bzhin du 'khyud nas smras pa/_bu 'di ci zhig byed par brtsams/_ri bong gis smras pa/_drang srong chen po dgon par dgyes par mdzod la bdag gi shas nyin zhag gcig gi 'tsho ba mdzod cig_/gzhan 
[\[249b.2\]]yang /_nags su skyes pa'i ri bong la ni til dag dang /_/mon sran sde'u dang 'bras thug chen po ci ma mchis/_/bdag gi lus ni zhugs su legs par bsgral ba 'di/_/'di ru gsol la deng la dka' thub nags su bzhugs par mdzod/_/de nas drang 
[\[249b.3\]]srong des ri bong gi tshig thos nas mi dga' ba skyes te smras pa/_gal te de lta na khyod dga' ba ltar ci byung ba byung /_'di nyid du srog dor bar bya ste grong gi mthar mi 'gro'o/_/ri bong gis tshig de thos nas yid dga' bar gyur te mgo bstod nas nam mkha'i ngos 
[\[249b.4\]]logs su bltas te gsol ba 'debs par zhugs shing smras pa/_dgon pa la ni gnas bcas te/_/bdag nyid dben pa la dga' na/_/bden pa'i tshig ni de yis su/_/dbang chen lha yis char phob shig_/ces smras pa'i mod la byang chub sems dpa'i mthus dbang po 
[\[249b.5\]]chen po'i gnas g.yos par gyur to/_/lha rnams kyi shes pa mthong ba ni 'og tu 'jug pa yin pas ci las gyur bltas na byang chub sems dpa'i mthu yin nas/_ji tsam na lha rnams kyi dbang po brgya byin gyis dbang phyug chen po'i char phab ste/_des bsti gnas 
[\[249b.6\]]de slar rtswa dang /_shing gel ba dang /_sman dang /_me tog dang /_'bras bu phun sum tshogs par gyur to/_/de nas drang srong des dge ba'i bshes gnyen ri bong la brten nas de na gnas te mngon par shes pa lnga mngon sum du byas so/_/de nas drang srong 
[\[249b.7\]]gis smras pa/_kye ri bong bya dka' ba'i brtson 'grus 'di dang /_snying rje 'di lta bus ci zhig don du gnyer/_des smras pa/_'jig rten long ba 'dren pa med pa yongs su 'dren pa med par sems can ma rgal ba rnams sgrol ba dang ma grol ba rnams 
[\[250a\]]
[\[250a.1\]]dgrol ba dang dbugs ma phyin pa rnams dbugs 'byin pa dang /_yongs su mya ngan las ma 'das pa rnams yongs su mya ngan las zlo ba'i sangs rgyas su 'gyur bar bya'o/_/de nas drang srong des tshig 'di thos nas ri bong la smras pa/_gang gi tshe 
[\[250a.2\]]khyed sangs rgyas su gyur pa de'i tshe bdag la yang dgongs shig_/ri bong gis smras pa de bzhin du bgyi'o/_/bcom ldan 'das kyis bka' stsal pa/_rgyal po chen po ji snyam du sems/_de'i tshe de'i dus na ri bong du gyur pa gang yin pa de ni nga nyid de'i tshe de'i 
[\[250a.3\]]dus na ri bong der gyur te/_rgyal po chen po de na ngas bya dka' ba bdag nyid yongs su btang bas bla na med pa yang dag par rdzogs pa'i byang chub thob bo snyam na de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang rkyen tsam 
[\[250a.4\]]dang tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir pha dang ma long ba phrag pas khyer ba gang yin pa de nyon cig_/rgyal po chen po sngon byung ba 'das pa'i dus na bA rA Na sI'i grong khyer du rgyal 
[\[250a.5\]]po tshangs sbyin zhes bya ba rgyal srid byed de/_'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba 'thab pa dang /_thab mo dang /_khrag khrug dang /_'gyed pa dang /_chom rkun med cing nad rab [(]du [,]tu [)]zhi bar gyur pa/_'bras 
[\[250a.6\]]dang /_bu ram shing dang /_ba lang dang /_ma he phun sum tshogs pa la chos kyi rgyal po chos dang ldan pa chos bzhin gyis rgyal srid byed do/_/de'i mdun na 'don gyi bram ze de'i bu ljang gu zhes bya ba rig pa'i gnas [{]bcwa [,]bco [}]brgyad kyi pha rol du phyin pa/_dad pa bzang 
[\[250a.7\]]ba/_dge ba'i bsam pa can/_bdag la phan pa dang gzhan la phan par zhugs pa/_snying rje can/_pha dang ma la sri zhu byed pa yod de bu ni gcig pu der zad la pha dang ma de dag kyang rgas nas mig nyams te mdongs la thug pa dang /_de nas de'i pha mas rgyal 
[\[250b\]]
[\[250b.1\]]po tshangs sbyin la gsol pa/_rgyal po chen po gzhon nu ljang gu 'di mdun na 'don du dbang bskur du gsol/_bdag cag dka' thub kyi nags su mchi lags so/_/de nas rgyal po tshangs sbyin gyis ljang gu la smras pa/_ljang gu khyod mdun na 'don gyis shig des 
[\[250b.2\]]smras pa/_rgyal po chen po bdag mdun na 'don pa mi 'tshal te/_bdag ni rgas pa/_nyam chung ba/_dbang po nyams pa rnams kyi rim gro 'tshal ba lags so/_/de nas ljang gus khyim na gnas pa dang /_mdun na 'don mchil ma'i thal ba bzhin du spangs 
[\[250b.3\]]nas pha ma'i grogs su nags na gnas so/_/de nang par sngar langs nas pha dang ma gnyis la so shing dang chu gtsang mas bsnyen bkur byed do/_/de nas de'i 'og tu lha la me'i sbyin sreg gi mchod sbyin byas nas phyis 'bras bu dang rtsa ba'i phyir nags khrod du 'jug go/_/
[\[250b.4\]]de nas 'bras bu dang /_rtsa ba dang /_chu bsil ba khyer te pha ma la byin nas de'i 'og tu phyogs gcig tu song nas bsam gtan la brtson par gnas te rim pa de lta bus dus 'da' bar byed do/_/ji tsam nyi ma gzhan zhig la nang par sngar langs te pha dang ma'i 
[\[250b.5\]]rkang pa gnyis la phyag byas nas gsol te rmi lam du yang mthong ba rig par byed cing smras pa/_bdag gi g.yar lam sbrul nag pos/_/bdag lus shin tu zos pa dang /_/bdag ni zhags pa nag po yis/_/bcings nas lho phyogs khrid pa rmis/_/
[\[250b.6\]]g.yar lam 'jigs byed mthong bdag gi/_/snying la dogs pa deng bdag la/_/bla ma dang bral shin tu ni/_/mi bzad 'byung bar 'gyur snyam bgyid/_/ji tsam na pha ma de gnyis kyi dbugs phyung nas nyi ma la kha bltas te 'dug nas bden pas gsol 
[\[250b.7\]]ba btab ste ril ba khyer nas chu len du song ngo /_/de'i tshe rgyal po tshangs sbyin [{]ri dgas [,]ri dwags [}]'chor du chas te dka' thub kyi nags der zhugs pa dang /_rgyal po de sgra grags par phog pa zhig ste/_des [{]ri dgas [,]ri dwags [}]kyi sgra lta bu zhig thos nas gzhu rna drung du bkang ste mda' 
[\[251a\]]
[\[251a.1\]]'phangs pas ljang gu'i snying gar phog par gyur to/_/de nas mdas gnad du phog pas sa la 'gyel kyang de rang gi sdug bsngal khyad du bsad nas pha ma kho na'i mya ngan byed cing smras pa/_mda' gcig bsnun pas bdag dang ni/_/dbang po nyams 
[\[251a.2\]]par gyur pa yi/_/pha dang de bzhin ma dag dang /_/bdag cag skye bo gsum bsad do/_/de nas rgyal pos de thos nas 'ongs te dris pa/_ci ste nga'i mda' gcig bsnun pas skye bo gsum bsad/_de nas ljang gu snying rje rje skad du ngus nas rgyal po la smras pa/_
[\[251a.3\]]bdag bas ches ni nyam chung ba'i/_/pha ma yang ni ldongs par gyur/_/bdag kyang mda' yis bsnun pas na/_/skye bo gsum ni 'chi bar 'gyur/_/de nas rgyal po 'jigs shing skrag la sngangs nas ljang gu la 'di skad ces smras so/_/bram ze'i khye'u 
[\[251a.4\]]ngas nyes pa byas te ma shes nas mda' 'phangs kyis nga la dmod pa 'dor du mi gzhug par pha ma la gsol ba bya ba'i rigs so/_/de nas ljang gus gus pa dang bcas pas rgyal po dbugs 'byin par byed de/_rgyal po chen po bdag dang nye bar mchis pa rnams la 
[\[251a.5\]]dbang zhig mchis na snying rje can dang /_skye bo la byams pa dang /_'jig rten pha rol la lta ba lags pas dmod pas ma bsnyengs shig_/yang smras pa/_bdag gi bla ma gang na bar/_/ril ba 'di ni snoms mdzod cig_/de dag gi ni rkang bkru ba/_/
[\[251a.6\]]tha ma 'di ni lags par 'gyur/_/bdag gi tshig gis rkang pa la phyag mdzod la 'di skad ring por mi thogs par mthar ni gdon mi za bar 'bral bar 'gyur ro zhes kyang gsungs shig_/de nas rgyal po rang kho nas ril ba khyer te nags khrod du chas pa dang /_de'i 
[\[251a.7\]]tshe phyogs bzhir mi ma yin pa che thang du 'khrugs par gyur to/_/de nas long ba de gnyis gcig la gcig smras pa/_ljang gu 'di ni mtsho'i 'gram du ring mo zhig lon no/_/de nas de'i mas smras pa/_da ltar kho mo'i ljang gu de/_/pad ma ut+pal gang ba'i mtsho/_/
[\[251b\]]
[\[251b.1\]]ngang pa sgra snyan 'byin pa na/_/[{]ri dgas [,]ri dwags [}]lhan cig rtse bar byed/_/de nas rgyal pos drung du phyin pa dang /_de'i rting sgra las drang srong de dag gis smras pa/_snying du sdug cing mthong dga' ba/_/ljang gu ci ste nang du 'jug_/pha ma nyam chung bkres pa yis/_/nyam 
[\[251b.2\]]thag pa la ci zhig gtse/_/de yid mi dga' nas snying rje rje skad du smras pa/_kho bo ni ljang gu ma yin gyi kho bo rgyal po tshangs sbyin no/_/byon pa legs tshur khyod bde 'am/_/gdan 'di la ni bzhugs shig dang /_/ljang gu chab dang 'bras bu dag_/thogs nas 
[\[251b.3\]]de'u re 'dir mchi'o/_/mi dbang ljang gu zhes bgyi ba/_/yon tan rnams ldan rang bzhin byams/_/de yi byams pa'i stobs kyis 'dir/_/[{]ri dgas [,]ri dwags [}]dang ni bya rnams gnas/_/de nas rgyal pos drang srong gi rkang pa gnyis la gtugs nas mchi ma zag cing 
[\[251b.4\]]skad 'dar 'dar por smras pa/_ljang gu ni nags tshal 'di'i nang du snying la mdas phog ste srog gi lhag ma cung zad cig lus shing 'dug go/_/ril ba chus bkang ba 'di ni des bskur te/_'dis khyed gnyis kyi rkang pa'i khrus tha ma mdzod cig_/de gnyis 
[\[251b.5\]]kyis thos nas brgyal te sa'i steng du 'gyel to/_/de nas rgyal po tshangs sbyin gyis chus gtor nas bslang ba dang /_de gnyis snying rje rje skad du smre sngags 'don pa/_rgyal po chen po de gum pas bdag cag kyang 'gum du bas so/_/de lta mod kyi de phyogs 
[\[251b.6\]]gang na mchis pa der bdag cag khrid cig dang ci nas bu de ma gum pa la reg par bgyi'o/_/de nas rgyal pos khyo shug gnyis ka khrid de phyogs der phyin pa dang /_de yang srog gi lhag ma chung zhig lus nas de nas de'i pha mas ljang gu'i lus la kun du byugs 
[\[251b.7\]]nas smras pa/_sdug pa 'di ni su yis bsgyel/_/ljon shing dam pa su yis bcad/_/de nas rgyal pos rkang pa gnyis la gtugs nas smras pa/_kho bos sdig pa'i las kyis su/_/nags tshal nang nas rgyu ba na/_/khyed cag gi ni bu gcig pa/_/
[\[252a\]]
[\[252a.1\]]'di ni mda' yis bsnun par gyur/_/de nas de'i pha ma dag snying rje rje skad du smre zhing bden pas gsol ba byed pa/_bu khyod kyis ni pha ma la/_/bsnyen bkur lha la me yi ni/_/sbyin sreg byas pa'i bden pa gang /_/des ni dug kyang zhi bar 
[\[252a.2\]]shog_/de nas lha rnams kyi dbang po brgya byin gyi gnas g.yos par gyur nas des g.yos pa 'di ci las gyur ces brtags na/_bskal pa bzang po'i byang chub sems dpa' gnad du mdas phog ste dug gis glongs pas sdug bsngal bar gyur ba mthong 
[\[252a.3\]]ngo /_/de nas gnas nas babs nas bdud rtsis btab ste pha ma'i bden pa'i tshig gang yin pa dang /_lha rnams kyi dbang po'i mthu gang yin pa dang zug rngu phyung ba gang yin pa des rma yang rub dug gi shugs de yang zhi nas ljang gu sdug bsngal de las yongs 
[\[252a.4\]]su thar nas yun ring por pha dang ma gnyis la bsnyen bkur byas so/_/bcom ldan 'das kyis bka' stsal pa/_rgyal po chen po ji snyam du sems/_de'i tshe de'i dus na ljang gu zhes bya bar gyur pa gang yin pa de nga nyid yin te/_rgyal po chen po ngas pha ma 
[\[252a.5\]]gnyis la bsnyen bkur byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin 
[\[252a.6\]]no//_//'dul ba gzhi/_bam po bzhi bcu rtsa dgu pa/_rgyal po chen po gzhan yang ngas sems can la phan pa byas pa de nyon cig_/'jig rten chos kyi 'du shes kyis pha ma dag smyung ba la 'jog par byed/_mer 
[\[252a.7\]]'jug pa dang /_chur 'jug par byed pa dam pa ma yin pa'i chos de ngas thams cad kyi thams cad du bcad do/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer pa'i phyir nyan thos du ma mngon par shes pa lnga la 
[\[252b\]]
[\[252b.1\]]bkod pa gang yin pa de nyon cig_/rgyal po chen po sngon byung ba 'das pa'i dus na bA rA Na sI'i grong khyer du rgyal po tshangs sbyin zhes bya ba rgyal srid byed de/_'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang pa/_
[\[252b.2\]]'thab pa dang /_thab mo dang /_khrag khrug dang /_'gyed pa dang /_chom rkun med cing nad rab tu zhi ba/_'bras dang /_bu ram shing gi phreng dang /_ba lang dang /_ma he phun sum tshogs pa na bu gcig pa la bya ba bzhin du rgyal srid byed du 'jug go/_/rgyal 
[\[252b.3\]]po tshangs sbyin de'i chung ma ni tshangs ldan ma zhes bya'o/_/rdzing ni tshangs ldan zhes bya'o/_/rgyal po tshangs sbyin bu med cing bu mngon par 'dod pas zhi ba dang /_chu lha dang /_lus ngan dang /_brgya byin dang /_tshangs pa la sogs pa lha'i khyad par la gsol 
[\[252b.4\]]ba 'debs shing /_'di lta ste kun dga' ra ba'i lha dag dang /_tshal gyi lha dag dang /_bzhi mdo'i lha dag dang /_sum mdo'i lha dag dang /_gtor ma len pa'i lha dag dang /_lhan cig skyes pa dang /_chos mthun pa dang /_rtag tu rjes su 'brang 
[\[252b.5\]]ba'i lha dag la yang gsol ba 'debs so/_/'jig rten na gang dag gsol ba 'debs pa'i rgyu las bu pho dang bu mo dag skye'o zhes bya ba'i gtam de lta bu yod do/_/de ni de ltar ma yin te/_gal te de ltar 'gyur du zin na re re la yang 'di lta ste dper na 'khor 
[\[252b.6\]]los sgyur ba'i rgyal po bzhin du bu stong yod par 'gyur ro/_/'on kyang gnas gsum po dag mngon du gyur pa las ma'i mngal du bu 'chags par 'gyur te/_gsum po de dag gang zhe na/_pha dang ma gnyis chags par gyur cing 'dus pa dang /_ma yang rung zhing 
[\[252b.7\]]zla mtshan dang ldan pa dang /_dri za nye bar gnas pa ste/_gnas gsum po de dag mngon du gyur pa las bu pho dang bu mo dag skye bar 'gyur ro/_/de de ltar gsol ba 'debs pa lhur len cing 'dug pa na/_bla na med pa yang dag par rdzogs pa'i byang chub tu smon lam btab pa/_
[\[253a\]]
[\[253a.1\]]dam bcas pa la brtan pa'i sems can zhig sems can dmyal ba nas shi 'phos te btsun mo tshangs ldan ma'i mngal du zhugs so/_/bud med mkhas pa'i rang bzhin can la la la ma 'dres pa'i chos lnga yod de/_lnga gang zhe na/_skyes pa chags par gyur 
[\[253a.2\]]pa shes shing chags pa dang bral ba shes pa dang /_dus shes shing zla mtshan shes pa dang /_mngal na gnas pa zhugs pa shes pa dang /_gang las mngal na gnas pa zhugs pa de shes pa dang /_khye'u shes shing bu mo shes pa ste/_gal te khye'u yin na dku g.yas par rten 
[\[253a.3\]]cing 'dug la/_gal te bu mo yin na dku g.yon par rten cing 'dug pa'o/_/de yid dga' zhing yid dga' nas khyim thab la smras pa/_rje'i sras bdag la sems can zhugs par gyur pa ni 'di ltar bdag gi dku g.yas par rten cing mchis pas nges par khye'ur 'gyur gyis 
[\[253a.4\]]dgyes pa bskyed du gsol/_de yang yid dga' zhing yid dga' nas kho bo yun ring po nas mngon par 'dod pa'i bu'i ngo mthong ba dang /_kho bo dang mthun par skye zhing mi mthun par mi skye ba dang /_kho bo'i bya ba dag byed pa dang /_gsos pas phyir gso ba dang /_bgo skal la spyod 
[\[253a.5\]]pa dang /_kho bo'i rigs rgyud yun ring du gnas par sgrub pa dang /_bdag cag shi zhing dus la bab pa dag la nyung ngu 'am mang po yang rung ba'i sbyin pa dag byin zhing bsod nams dag byas nas 'di de gnyis gang du skyes pa der 'gro zhing rjes su 'gro bar gyur cig ces ming gis 
[\[253a.6\]]yon sngo ba byed par gyur cig ces ched du rjod par byed do/_/de la sems can zhugs par rig nas 'di lta ste mngal na gnas pa yongs su smin par bya ba'i phyir steng gi khang [{]bzangs kyi [,]bzang gi [}]gzhir grang ba na grang ba'i yo byad dag dang /_dro ba na dro ba'i yo byad dag dang /_sman pas bcas 
[\[253a.7\]]pa'i kha zas ha cang mi grang ba dang /_ha cang mi dro ba dang /_ha cang mi kha ba dang /_ha cang mi skyur ba dang /_ha cang lan tshwa mi che ba dang /_ha cang mi mngar ba dang /_ha cang mi tsha ba dang /_ha cang mi bska ba dang /_kha ba dang /_skyur ba dang /_lan tshwa dang /_mngar ba 
[\[253b\]]
[\[253b.1\]]dang /_tsha ba dang /_bska ba rnam par spangs pa'i zas dag dang /_do shal dang /_se mo do dang /_rgyan gyis bklubs pa'i lus lha'i bu mo dga' ba'i tshal na rnam par spyod pa lta bu dang /_khri nas khrir dang /_khri'u nas khri'ur rgyu zhing shod kyis gzhir mi 'bab pa dang /_des 
[\[253b.2\]]sgra yid du mi 'ong ba cung zad kyang mi thos par gnod pa med pa nyid du rim gro byed du bcug go/_/de nas btsun mo tshangs ldan ma dus gzhan zhig na 'di lta bu'i 'dod pa skyes te/_kye ma'o lhas grong khyer gyi shar sgor/_sbyin pa dag btang /_bsod nams dag byas shing /_
[\[253b.3\]]lho phyogs dang /_nub phyogs dang /_byang phyogs dang /_dbus dang /_sum mdo rnams su yang sbyin pa dag btang /_bsod nams dag byas la btson thams cad thar bar byas kyang ci ma rung snyam pa dang /_de nas rgyal po tshangs sbyin gyis btsun mo tshangs ldan ma 
[\[253b.4\]]las mnyan nas/_grong khyer gyi shar sgor sbyin pa dag byin/_bsod nams dag byas so/_/lho phyogs dang /_nub phyogs dang /_byang phyogs kyi sgo dang /_grong khyer gyi dbus dang /_sum mdo rnams su yang sbyin pa dag byin/_bsod nams dag byas nas btson thams 
[\[253b.5\]]cad thar bar byas so/_/gzhan yang btsun mo tshangs ldan ma 'di lta bu'i 'dod pa skyes te/_kye ma'o bdag lha dang thabs cig gru bo che'i lding khang du zhugs te tshangs ldan gyi rdzing du rtse bar byed/_dga' bar byed/_dga' mgur spyod par byed kyang ci ma rung snyam pa dang /_
[\[253b.6\]]de nas rgyal po tshangs sbyin gyis btsun mo tshangs ldan ma las mnyan nas btsun mo tshangs ldan ma dang thabs cig tu gru bo che'i lding khang du zhugs nas tshangs ldan gyi rdzing na rtse bar byed/_dga' bar byed/_dga' mgur spyod par byed pa las de gru de nyid du khye'u gzugs bzang 
[\[253b.7\]]po blta na sdug pa mdzes pa/_pags pa'i mdog gser 'dra ba/_mgo gdugs lta bu dang ldan pa/_lag pa ring ba dpral ba'i dbyes che ba/_smin ma 'jar ba/_sna'i gzangs mtho ba/_skye ba dran pa zhig btsas so/_/de btsas pa na de'i nye du dag 
[\[254a\]]
[\[254a.1\]]lhags shing 'dus nas nyi ma bdun gsum nyi shu gcig tu btsas pa'i btsas ston rgya cher byas nas/_khye'u'i ming cir gdags zhes de'i ming 'dogs par byed de/_khye'u 'di ni chu'i nang du btsas pa yin pas khye'u chu skyes zhes bya bar btags so/_/
[\[254a.2\]]gzhon nu chu skyes ma ma brgyad po pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'phyi ba'i ma ma gnyis dang /_rtsen grogs kyi ma ma gnyis la rjes su gtad do/_/de ma ma brgyad po dag gis 'o ma dang zho dang mar dang /_zhun mar dang /_mar gyi 
[\[254a.3\]]nying khu dang /_gzhan yang yo byad kyi bye brag gtso bo gtso bo dag gis sring bar byed/_skyed par byed cing rdzing na gnas pa'i pad ma bzhin du myur du skyed par byed do/_/de nas gzhon nu chu skyes 'di snyam du sems te/_gang nas shi 'phos snyam na sems can dmyal ba nas so/_/
[\[254a.4\]]las ci zhig byas na/_des na sems can dmyal bar skyes snyam na/_rgyal tshab lo drug bcu byas pas so/_/da lta gang du skyes snyam na/_mi'i rgyal po'i rigs su skyes te/_gal te slar yang rgyal srid byas na slar yang sems can dmyal bar gzhol bar 'gyur 
[\[254a.5\]]bas ma la bdag gis ci nas kyang thabs shig bya'o snyam nas des 'phye bor rdzus te 'dug go/_/gang gi nyi ma la gzhon nu chu skyes btsas pa de nyid kyi nyin par blon po lnga brgya'i bu yang btsas so/_/de nas nyin re zhing gzhon nu rnams rgyal po tshangs sbyin blta ba'i phyir 'ong ngo /_/de 
[\[254a.6\]]nas dus gzhan zhig na gzhon nu de rnams mchong ba dang rgyug nus par gyur to/_/de nas rgyal po tshangs sbyin 'di snyam du sems te/_gal te gzhon nu chu skyes 'phye bor ma gyur na de yang da tsam mchong ba dang rgyug nus par gyur pa zhig 'on kyang bdag gis 'di 'phye bor gyur pa 
[\[254a.7\]]bzhin rgyal srid kyi dbang phyug la gzhag go snyam mo/_/de nas gzhon nu chu skyes 'di snyam du sems te/_rgyal po 'di ni don med pa la gtsigs cher 'dzin pas ma la bdag lkugs pa nyid du rdzu'o snyam nas des thabs bya bar lkugs pa nyid du rdzus te 'dug go/_/de nas dus 
[\[254b\]]
[\[254b.1\]]gzhan zhig na gzhon nu de rnams smra shes par gyur to/_/de nas rgyal po tshangs sbyin 'di snyam du sems te/_gal te gzhon nu chu skyes lkugs par ma gyur dang /_de yang da tsam smra shes par gyur pa zhig snyam mo de'i ming gzhon nu chu skyes bya ba de nub par gyur cing /_gzhon nu 
[\[254b.2\]]lkugs 'phye gzhon nu lkugs 'phye zhes bya bar grags so/_/de nas dus gzhan zhig na rgyal po tshangs sbyin lag pa la 'gram pa gtad nas sems khong du chud cing 'dug pa dang /_blon po rnams kyis smras pa/_lha ci'i slad du phyag la zhal gtad nas thugs mi dgyes 
[\[254b.3\]]shing bzhugs/_rgyal pos smras pa/_da ltar rgyal srid kyi dbang phyug 'di 'dra ba thob na bu pho yang med/_bu mo yang med pas nga shi na gdung rgyud chad par 'gyur la/_bu gcig yod pa gang yin pa de yang lkugs shing 'phye bor gyur na da nga nyid ci'i phyir sems khong du chud par mi 
[\[254b.4\]]'gyur/_blon po dag gis sman pa rnams bsdus te sman pa rnams kyis bltas nas smras pa/_lha gzhon nu 'di ni dbang po gsal zhing 'di la nad kyi rigs cung zad kyang ma mchis par mthong na/_'on kyang skrag pa zhig mdzod cig_/de nas rgyal po tshangs sbyin gyis gshed ma 
[\[254b.5\]]pa bkug nas gsang ste bsgo ba/_nga'i gzhon nu lkugs 'phye skye bo'i tshogs chen po'i mngon sum du spong gis khyed cag gis ma gsad cig_/lha bka' bzhin 'tshal zhes de nas gshed ma pa'i mi rnams kyis rgyal po tshangs sbyin las mnyan nas gzhon nu lkugs 'phye shing 
[\[254b.6\]]rtar bcug ste/_bA rA Na sI'i dbus thog thag khrid pa dang /_de nas gzhon nu lkugs 'phyes bA rA Na sI 'byor cing rgyas pa mthong nas 'di skad ces smras so/_/ci bA rA Na sI 'di stong pa yin nam/_'on te gnas pa zhig yod/_gshed ma pa'i mi rnams kyis gzhon nu 
[\[254b.7\]]lkugs 'phye rgyal po la phul nas/_lha gzhon nu 'dis ni 'di skad kyi tshig smras so/_/de nas rgyal po tshangs sbyin gyis gzhon nu lkugs 'phye pang du blangs nas 'di skad ces smras so/_/su zhig gsad/_su zhig gtag_/su zhig srog dang dbral/_su la ci zhig sbyin/_
[\[255a\]]
[\[255a.1\]]de skad ces smras na gzhon nu lkugs 'phye cang mi smra'o/_/yang rgyal po tshangs sbyin gyis gshed ma pa rnams la smras pa/_ngas gzhon nu yongs su spangs so/_/lha bka' bzhin 'tshal zhes gshed ma pa'i mi rnams kyis slar yang gzhon nu lkugs 'phye shing rtar bcug nas 
[\[255a.2\]]bA rA Na sI'i dbus thog thag khrid pa dang gzhon nu lkugs 'phyes mi ro zhig mi bzhis khyer ba mthong ngo /_/mthong nas kyang 'di skad ces smras so/_/'di ci shi ba nyid shi'am 'on te gson po shi_/gshed ma rnams kyis slar yang gzhon nu lkugs 'phye rgyal po la phul nas lha gzhon nu 'dis 
[\[255a.3\]]ni 'di skad kyi tshig smras so/_/rgyal po tshangs sbyin gyis yang gzhon nu pang du blangs nas 'di skad ces smras so/_/su zhig gsad/_su zhig gtag_/su zhig srog dang dbral/_su la ci zhig sbyin/_de skad ces smras na gzhon nu lkugs 'phye cang mi smra'o/_/yang rgyal po tshangs 
[\[255a.4\]]sbyin gyis gshed ma pa rnams la smras pa/_ngas gzhon nu yongs su spangs so/_/lha bka' bzhin 'tshal zhes gshed ma pa'i mi rnams kyis slar yang gzhon nu zha bo lkugs pa shing rtar bcug nas/_bA rA Na sI'i dbus thog thag drangs pa dang /_gzhon nu lkugs 'phyes 'bras kyi 
[\[255a.5\]]phung po chen po zhig mthong ngo /_/mthong nas kyang 'di skad ces smras so/_/'bras kyi phung po chen po 'di gal te dang po nyid nas ma zos dang drung zug par 'gyur ba zhig_/gshed ma pa rnams kyis slar yang gzhon nu zha bo lkugs pa rgyal po la phul nas lha gzhon nu 'dis ni 'di 
[\[255a.6\]]skad kyi tshig smras so/_/slar yang rgyal po tshangs sbyin gyis gzhon nu lkugs 'phye pang du blangs nas 'di skad ces smras so/_/su zhig gsad/_su zhig gtag_/su zhig srog dang dbral/_su la ci zhig sbyin/_de skad ces smras na gzhon nu lkugs 'phye cang mi smra'o/_/yang 
[\[255a.7\]]rgyal po tshangs sbyin gyis gshed ma pa rnams la smras pa/_shes ldan dag ngas gzhon nu yongs su spangs kyis deng la myur du gzhon nu tshal gyi nang du dong rkos te chug shig_/lha bka' bzhin 'tshal zhes gshed ma pa'i mi rnams kyis gzhon nu lkugs 'phye shing rtar bcug nas dur 
[\[255b\]]
[\[255b.1\]]khrod chen po gang na ba der song ste phyin pa dang der brko bar brtsams so/_/de nas gzhon nu lkugs 'phyes tshigs su bcad de smras pa/_kha lo sgyur khyod ci yi phyir/_/dong ni myur du rko byed pa'i/_/dong de ci bya zhes dri yis/_/myur du nga la smra bar gyis/_/kha lo sgyur bas smras pa/_
[\[255b.2\]]rgyal po'i sras po btsas pa ni/_/zha bo lkugs pa smra mi shes/_/des 'di tshal khrod myur du ni/_/dong rkos chug ces bka' stsal to/_/de nas gzhon nu lkugs 'phye 'di snyam du sems te/_'di dag ni gdug pa/_lag dmar ba/_gsod pa dang /_gcod pa la chags pa/_
[\[255b.3\]]gzhan gyi srog 'phrog pa/_pha rol gyi srog gcod pas 'tsho bar byed pa yin no snyam nas/_de 'jigs shing brgya la na 'di dag gis bdag gsad par 'gyur ro/_/snyam du rig nas gshed ma pa rnams la smras pa/_lhas gal te bdag la mchog cig gnang na bdag rkang gis grong 
[\[255b.4\]]khyer du 'jug cing tshig kyang smra'o/_/gshed ma pa'i mi rnams kyis rgyal po'i drung du song nas rgyas par smras pa dang /_rgyal pos smras pa/_gal te gzhon nu rgyal srid 'dod na yang ngas de yang gzhon nu la sbyin bar bya'o/_/de nas rgyal po tshangs sbyin yid dga' zhing /_yid 
[\[255b.5\]]dga' nas/_blon po rnams la bsgo ba/_shes ldan dag deng la grong khyer thams cad rdo ba dang /_gseg ma dang /_gyo mo rnams myur du sol la pog gi dud pa dang phye mas 'khrigs par byos te rgyal mtshan dang ba dan bsgreng la/_me tog sna tshogs kyi sil ma khrom shig ces 
[\[255b.6\]]bsgo'o/_/sa bdag rnams ni tshig gis 'grub la/_lha rnams dang /_rnal 'byor pa rnams ni sems bskyed ma thag tu thams cad 'grub ces bya bas lha bka' bzhin 'tshal zhes blon po rnams kyis rgyal po las mnyan nas grong khyer thams cad rdo ba dang /_gseg ma dang /_
[\[255b.7\]]gyo mo rnams bsal cing /_pog gi dud pa dang phye mas 'khrigs par byas nas rgyal mtshan dang ba dan bsgreng ste/_me tog sna tshogs kyi sil ma bkram mo/_/gzhon nu lkugs 'phye rkang pas grong khyer du 'jug pa na ya mtshan skyes pa'i srog chags brgya stong phrag du ma dag 
[\[256a\]]
[\[256a.1\]]kyang 'dus so/_/de nas gzhon nu lkugs 'phyes rkang gis grong khyer du zhugs nas rgyal po tshangs sbyin gang na ba der song ste phyin pa dang /_rgyal po tshangs sbyin gyi rkang pa gnyis la gtugs nas/_de'i tshe tshigs su bcad de smras pa/_mi dbang bdag ni lkugs 'phye dang /_/
[\[256a.2\]]blun po blo mi ldan ma lags/_/rnam par gsal bar bgyid pa yi/_/tshig gis gsal bar bgyid pa lags/_/mi dbang bdag ni lkugs 'phye dang /_/blun po blo mi ldan ma lags/_/dbang po rnams ni tshang ba dang /_/gsal ba dag dang ldan pa lags/_/rgyal pos 
[\[256a.3\]]smras pa/_bu ci'i phyir tshig mi 'byin cing rkang gis mi 'gro/_lha de'i slad nas gson cig_/bdag gis sngon gyi tshe rabs dran/_/lo ni drug bcu'i bar dag tu/_/mi yi nang du rigs brgyud pa'i/_/rgyal tshab bdag gis bgyis pa gang /_/lo ni drug khri'i bar dag 
[\[256a.4\]]tu/_/dmyal ba'i nang du mi bzad smin/_/dmyal ba'i sdug bsngal mi bzad pa/_/drag po 'jigs byed de dran nas/_/dmyal bar yang mchi mi rung bas/_/rgyal srid la ni mngon mi dga'/_/yab gcig gnang bar mdzod cig dang /_/da ni rab tu dbyung bar bgyi/_/
[\[256a.5\]]rgyal pos smras pa/_bu drang srong rnams kyis gang dka' thub cung zad ci byas pa dang /_mchod sbyin dang sbyin sreg ci byas pa de dag thams cad ni rgyal srid kyi phyir yin na khyod ci'i phyir rgyal srid lag mthil du 'ongs pa spangs te rab tu 'byung /_de nas gzhon nu lkugs 'phyes de'i 
[\[256a.6\]]tshe tshigs su bcad de smras pa/_kim pa'i 'bras bu 'dra ba yi/_/'dod pa rnams la spyod mi 'tshal/_/bdud rtsi'i 'bras bu'i ro lta bu'i/_/tshangs par spyod pa spyad par bgyi/_/rgyal pos smras pa/_bu bde ba gang ci nyams su myong ba de thams cad rgyal srid kyi yin na/_ci'i 
[\[256a.7\]]phyir khyod rgyal srid kyi bde ba spangs te rab tu 'byung /_gzhon nu lkugs 'phyes de'i tshe tshigs su bcad de smras pa/_gang las sdug bsngal rab 'byung ba'i/_/bde de bde'o snyam mi bgyid/_/gang las bde ba rab skye ba'i/_/sdug bsngal sdug bsngal snyam mi bgyid/_/yab 
[\[256b\]]
[\[256b.1\]]gcig bdag la gnang bar mdzod/_/dka' thub nags su mchi bar bgyi/_/rgyal pos smras pa/_bu re zhig khang [{]bzangs kyi [,]bzang gi [}]gzhi pog gi dud pa dang phye mas 'khrigs pa dang /_me tog sna tshogs bkram par mal 'jam po steng g.yogs bzang po can bshams la gang nas kyang 
[\[256b.2\]]'jigs pa med par ni nyal/_rol mo'i sgra snyan pas ni sad/_gos 'jam po ni bgo/_zas zhim po ni za/_btung ba zhim po ni btung bar bya'o/_/dgon par ni rab tu byung bas rtag tu shing drung du rtswa'i gding ba dang /_lo ma'i gding ba la 'jigs shing bag tsha ba'i sems kyis 
[\[256b.3\]]gcan gzan gdug pa rnams dang lhan cig nyal/_ce spyang gi sgras ni sad/_g.yang gzhi dang /_shing shun gyi gos ni gyon/_rtsa ba dang /_'bras bu ni za/_chu dron po dang /_chu rnyog pa can gyi btung ba ni btung dgos na khyod ci'i phyir rgyal srid spangs te rab tu 'byung /_de 
[\[256b.4\]]nas gzhon nu lkugs 'phyes de'i tshe tshigs su bcad de smras pa/_nags na shing shun g.yang gzhi gyon zhing 'bras bu za/_/gcan gzan gdug pa rnams dang lhan cig 'dug pa bla'i/_/mkhas pa 'jig rten pha rol dag gis 'jigs pa yis/_/rgyal srid phyir ni gsod dang 
[\[256b.5\]]rdeg dang 'ching mi rung /_/yab gcig bdag la gnang bar mdzod/_/dka' thub nags su mchi bar bgyi/_/rgyal pos smras pa/_bu re zhig nga'i the tshom gsum po 'di dag chod cig dang de'i 'og tu khyod rab tu 'byung ba mi dka' bar 'gyur ro/_/gang khyod kyis bA rA Na 
[\[256b.6\]]sI'i 'byor cing rgyas pa mthong nas/_bA rA Na sI 'di ci stong pa yin nam/_'on te gnas pa zhig yod ces smras pa/_de khyod kyis ci zhig las bsams te smras/_lha de'i slad du gson cig_/lhas bdag nongs pa ma mchis par 'gum par bka' stsal pa/_'gas kyang 
[\[256b.7\]]gzhon nu 'di ci'i phyir gsad ces chos kyi tshig ma smras pa de las bsams te bdag gis smras lags so/_/bzang ngo /_/gang khyod kyis mi ro mthong nas ci 'di shi ba nyid shi'am/_'on te gson po shi zhes smras pa de ci las bsams te smras/_lha de'i slad du 
[\[257a\]]
[\[257a.1\]]gson cig_/gang zhig nyes par bgyid pa'i las bgyid bgyid nas gum pa de ni gum pa nyid gum pa lags la gang zhig legs par bgyid pa'i las bgyid bgyid pa de gum pa de ni gson pa gum pa lags pa de las bsams nas bdag gis smras lags so/_/bzang 
[\[257a.2\]]ngo /_/gang khyod kyis 'bras kyi phung po chen po mthong nas/_'bras kyi phung po chen po 'di dang po nyid nas ma zos dang drung zug par 'gyur ba zhig ces smras pa de ci las bsams te smras/_lha de'i slad du gson cig_/zhing pa 'di rnams kyis 'bras bun blangs te 'tshal nas las 
[\[257a.3\]]bgyid cing /_de dag lo thog smin nas 'bras kyi phung po chen po bcer nas bu lon pa rnams la 'jal te/_de ltar na de dag gi drung de ni snga nas 'tshal ba nyid lags so/_/de bzhin du dge ba bcu'i las kyi lam gyis mi nyid thob la de thob nas dge ba'i las kyi lam mi sogs na de lta na de'i 
[\[257a.4\]]sngon gyi dge ba de rgyun chad par 'gyur ro/_/dge ba'i rtsa ba de rgyun chad na bde 'gro las nyams shing ngan 'gror gnas par 'gyur ba de las bsams nas bdag gis smras lags so/_/de nas rgyal pos bu'i tshig thos nas mchi mas brnangs bzhin bu la 'khyud de smras pa/_brtul 
[\[257a.5\]]zhugs nges long rang gi chos spyod cig_/bdag kyang khyod kyi slob mar khas blang ngo /_/de nas rgyal po tshangs sbyin gyis blon po rnams la smras pa/_shes ldan dag gal te gzhon nu lkugs 'phye rab tu ma byung na cir 'gyur/_lha rgyal por 'gyur ro/_/khyod cag gi bu rnams 
[\[257a.6\]]cir 'gyur/_lha de'i g.yog tu 'gyur ro/_/de rab tu 'byung na khyed cag gi bu rnams ci'i phyir rab tu mi 'byung /_lha bka' ci stsal du bas so/_/de'i tshe bA rA Na sI dang ha cang yang mi ring ba'i bsti gnas zhig yod de/_de na drang srong byams pa'i bdag nyid snying rje can 
[\[257a.7\]]snying brtse ba/_sems can thams cad la'o byams pa zhig gnas so/_/de nas gzhon nu lkugs 'phye 'khor lnga brgya dang 'byor pa chen pos drang srong de las rab tu byung nas des de la gdams ngag byin te/_des 'bad pa dang /_brtsal ba dang /_brtson 'grus drag pos mngon 
[\[257b\]]
[\[257b.1\]]par shes pa lnga mngon sum du byas so/_/de nas dus gzhan zhig na drang srong de dus kyi chos dang ldan par gyur nas gzhon nu lkugs 'phyes drang srong de'i ro dri sna tshogs kyi shing phung por spungs nas/_bsregs te mchod pa dang bkur sti cher byas so/_/gzhon nu lkugs 'phyes bram 
[\[257b.2\]]ze'i khye'u lnga brgya po de rnams la gdams ngag byin nas/_de rnams kyis 'bad pa dang /_brtsal ba dang /_brtson 'grus drag pos mngon par shes pa lnga mngon sum du byas so/_/bcom ldan 'das kyis bka' stsal pa/_rgyal po chen po ji snyam du sems/_de'i 
[\[257b.3\]]tshe de'i dus kyi gzhon nu lkugs 'phye rgyal srid lag mthil du 'ongs pa yongs su spangs te/_bram ze'i khye'u lnga brgya dang mngon par shes pa lnga mngon sum du byas pa gang yin pa de ni nga nyid yin no/_/rgyal po chen po ngas sems can thams cad la phan pa byas pa dang /_rgyal srid 
[\[257b.4\]]spangs pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas sems can la phan pa byas pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen 
[\[257b.5\]]po gzhan yang ngas bla na med pa yang dag par rdzogs pa'i byang chub don du gnyer ba'i phyir [{]ri dgas [,]ri dwags [}]dang bya'i tshogs me'i 'jigs pa las thar par byas pa gang yin pa de nyon cig_/rgyal po chen po sngon byung ba 'das pa'i dus na nags tshal stug po ri dang chu dang /_rtswa sngon po 
[\[257b.6\]]dang /_gel pa dang /_shing sA la dang pa la sha rnams kyis mdzes par byas pa zhig gi tshal gseb na bya'i tshogs chen po zhig gnas so/_/tshal stug po de na yang shing gnyis phan tshun 'drud pas me byung bar gyur to/_/de na bya'i tshogs gang dag 'phur nus pa 
[\[257b.7\]]de dag ni dong ngo /_/'phur mi nus pa gang yin pa dang /_sgo nga rnams ni de nyid du bor ro/_/de'i tshe byang chub sems dpa' sreg pa zhig tu skyes so/_/byang chub sems dpas me chen po sreg cing rgyang ring po kho na nas 'ong ba mthong ngo /_/mthong nas kyang de sems 
[\[258a\]]
[\[258a.1\]]can de rnams la snying brtse ba chen po skyes so/_/de nas byang chub sems dpa' 'di snyam du sems so/_/bdag gis sems can sdug bsngal bar gyur pa 'di rnams kyi don la brtson par ma byas na bdag gson te yang ci rung /_bdag gis sems can rnams 
[\[258a.2\]]'khor ba las ji ltar bsgral bar bya snyam du bsams nas/_byang chub sems dpa'i 'dab ma chus gsher bar byas nas me'i phung po'i steng gi nam mkha' la 'dug nas 'dab ma sprug cing tshigs su bcad de smras pa/_'di dag 'dab ma yod mod kyi/_/'di dag 'phur 
[\[258a.3\]]bar mi nus so/_/'di dag rkang pa yod mod kyi/_/'di dag 'gro bar mi nus so/_/'di dag pha ma 'phur te dong /_/me ni ma g.yo bar 'dug shig_/byams pa shin tu bsgoms pa yi/_/bden pa'i tshig ni gang yin pa/_/bden pa'i tshig ni de yis su/_/
[\[258a.4\]]me ni ma g.yo bar 'dug shig_/lha rnams kyi dbang po brgya byin gyis byang chub sems dpa' sems can la phan par byed pa de mthong ngo /_/mthong nas kyang mi dga' bar gyur te/_'dis bdag nyid yongs su btang bas de rnams la phan pa ci zhig nus/_gzhan 
[\[258a.5\]]yang bskal pa bzang po'i byang chub sems dpa' 'di sems can rnams la phan pa byed pa la skyo bar 'gyur gyis/_ma la bdag gis 'di'i grogs bya'o snyam nas/_lha rnams kyi dbang po brgya byin gyis char chen po rab tu phab pas me de rab tu zhi bar gyur te/_des na sems 
[\[258a.6\]]can de thams cad me'i 'jigs pa las thar bar gyur to/_/rgyal po chen po ji snyam du sems/_de'i tshe de'i dus kyi sreg pa gang yin pa de ni nga nyid byang chub sems dpa'i spyad pa spyod pa de yin no/_/rgyal po chen po des na nga'i byang chub sems dpa'i spyod pas sems can la 
[\[258a.7\]]phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan 
[\[258b\]]
[\[258b.1\]]yang ngas sems can la phan pa byas te blon po lnga brgya rang gi sha dang khrag gis tshim par byas pa gang yin pa de nyon cig_/rgyal po chen po sngon byung ba 'das pa'i dus na bA rA Na sI'i grong khyer du rgyal po tshangs sbyin zhes bya ba rgyal srid byed do/_/de'i blon po lnga brgya tsam yod pa las 
[\[258b.2\]]khams kyi rgyal phran rnams kyis blon po lnga brgya po de rnams kha phyung ba'i gleng gzhi de dag rgyal pos thos nas/_rgyal po de yang chos dang ldan pa snying brtse ba can/_chos 'dod pa/_skye bo la 'o byams pa/_bdag la phan pa dang /_gzhan la phan par zhugs pa zhig 
[\[258b.3\]]pas des bsams pa/_'di dag bsad de ci rung snyam nas des de rnams spyugs te/_de rnams smyags bcad de dong ba las bye gling zhig la phyin to/_/de na de rnams skom pas nyen nas phan tshun brtags na chu gang na yang ma mthong nas/_de rnams kyis mgrin gcig tu sgra 
[\[258b.4\]]phyung ba dang /_de'i tshe byang chub sems dpa' glang po che rnams kyi nang du yan lag bdun legs par gnas pa glang po che sa srung gi bu'i sha tshugs lta bu zhig tu skyes pa de'i bsod nams kyi mthus ri sul dag me tog dang /_'bras bu phun sum tshogs shing rdzing dang /_mtshe'u dang /_
[\[258b.5\]]chu 'bab pa dang ldan no/_/glang po che'i gtso bo des thag ring po na gnas bzhin du tshor nas des sna chus bkang nas brgyugs te/_des blon po de rnams kyi drung du phyin pa dang dbugs phyung nas chus de rnams kyi kha bshal te rgyab tu zhon nas ri sul der btsud de/_'bras bu 
[\[258b.6\]]dang /_rtsa ba dang /_chus tshim par byas shing lam gyis dub pa bsal nas/_de nas des de rnams la smras pa/_ri sul 'di'i pha rol ngos na glang po che'i gtso bo'i ro zhig yod kyis/_de'i rgyu lto khrus te chus khong la rtsa ba dang /_'bras bu dag bsdus te deng shig 
[\[258b.7\]]dang /_de ltar na 'brog 'di rtol bar 'gyur ro/_/de skad ces bstan nas de nas glang po che'i gtso bo de ri de la 'dzegs nas sems bskyed smon lam btab pa/_ji ltar bdag gis sdug bsngal nyam nga ba 'di las yongs su bskyab pa dang /_'brog 'di las rtol 
[\[259a\]]
[\[259a.1\]]ba'i thabs bstan pa dang /_'di dag gi don du rang gi srog phangs pa yongs su btang ba de bzhin du bdag bla na med pa yang dag par rdzogs pa'i byang chub mngon par rdzogs par sangs rgyas nas bdag gis 'di dag nyid 'khor ba'i dgon pa las sgrol bar 
[\[259a.2\]]gyur cig_/ces smras nas glang po che des lag pa gnyis kyis sna brdzes nas bdag nyid ri de'i kha nas mchongs pa dang /_glang po che'i gtso bo lus chen po lhung ma thag tu mod la shi bar gyur to/_/blon po de rnams kyis btsal ba na mthong ste de rnams gnas der song nas/_
[\[259a.3\]]de rnams kyis glang po che gtso bo de mthong ba dang /_gcig la gcig smras pa/_glang po che'i gtso bo gang gis bdag cag gi srog byin pa de ni yang 'di yin te/_gal te de'i steng du lag la bzhag na ji ltar bdag cag gi lag pa sa la lhung bar mi 'gyur/_de nas gnas gtsang 
[\[259a.4\]]ma'i lha rnams kyis bdag nyid chen po 'dis gang gi don du srog yongs su btang ba'i yid la re ba yongs su rdzogs par gyis shig ces sgra phyung ngo /_/de nas blon po de rnams kyis glang po che gtso bo de'i rgyu lto phyung nas bkrus te chus bkang nas rtsa ba dang 'bras bu rnams khyer nas 
[\[259a.5\]]glang po che gtso bo de'i ro la mchod pa byas te 'brog de rtol nas phyis smon lam btab pa/_ji ltar bdag nyid chen po 'dis/_bdag cag rnams rjes su gzung ba'i phyir rang gi srog yongs su btang ba dang /_bdag cag 'brog 'di las yongs su bskyabs pa de bzhin 
[\[259a.6\]]du bdag nyid chen po de bla na med pa yang dag par rdzogs pa'i byang chub mngon par rdzogs par sangs rgyas nas bdag cag 'khor ba'i 'brog chen po las yongs su thar bar byed par gyur cig ces byas so/_/bcom ldan 'das kyis bka' stsal pa/_rgyal po chen po 
[\[259a.7\]]ji snyam du sems/_de'i tshe de'i dus kyi glang po che gtso bo gang yin pa de ni nga nyid yin no/_/rgyal po chen po ngas bdag nyid yongs su btang ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas bdag nyid 
[\[259b\]]
[\[259b.1\]]yongs su btang ba de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir srog chags stong phrag mang po la rang gi shas 
[\[259b.2\]]tshim par byas kyang nga'i sems nyams pa med pa gang yin pa de nyon cig_/rgyal po chen po sngon byung ba 'das pa'i dus na klu gzhon nu tsam pa skyes zhes bya ba dad pa bzang ba/_dge ba'i bsam pa can de tshes brgyad dang bcu bzhi la gnas nas byung nas yan lag brgyad dang ldan 
[\[259b.3\]]pa'i gso sbyong blangs te gnas gsal bar lus chen por byas nas lus btang ste gnas shing 'jig rten na 'gro ba dang gnas pa la cung zad kyang gnod pa mi byed do/_/lo nyes byung nas las la mi lta ba'i mi gnag rdzi dang /_phyugs rdzi dang /_shing thun dang /_lam gyis 'tsho ba 
[\[259b.4\]]dang /_lam gol bas 'tsho ba'i mi rnams kyis klu'i sha las bcad cing bcad cing bza' bar brtsams te/_de nas ngas dus mang por rang gi shas tshim par byas na yang nga'i sems ma nyams so/_/rgyal po chen po ji snyam du sems/_de'i tshe de'i dus kyi klu gzhon nu 
[\[259b.5\]]tsam pa skyes gang yin pa de ni nga nyid yin no/_/rgyal po chen po ngas rang gi sha yongs su btang ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_
[\[259b.6\]]rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can la phan par byas pa gang yin pa de nyon cig_/rgyal po chen po sngon byung ba mtsho chen po ma dros pa na ngang pa rnams 
[\[259b.7\]]kyi sde dpon yul 'khor skyong zhes bya ba zhig byung bar gyur to/_/de la bu gnyis yod de/_gang ba dang /_bzhin rgyas zhes bya ste/_phu bo ni gang ba'o/_/nu bo ni bzhin rgyas so/_/gang ba ni gtum pa/_gzu lums can/_brlang ba zhig pas rgyun kho nar ngang pa 
[\[260a\]]
[\[260a.1\]]rnams la sdigs par byed de/_kha cig la sgro 'byin/_kha [(]cag [,]cig [)]la ni sder mos rma 'byin te/_de lta bu dang /_gnod pa gzhan yang brgya phrag dag byas nas ngang pa rnams ngang pa'i sde dpon yul 'khor skyong gi drung du song nas nyi ma re re zhing yang go bar byed pa 
[\[260a.2\]]dang /_des bsams pa/_gang ba ni gtum pa/_gzu lums can/_brlang ba yin te/_gal te 'di rgyal tshab tu bcug na bdag 'das pa dang 'dis ngang pa'i khyu bshig par 'gyur gyis de la thabs zhig bsham par bya'o snyam nas/_des gang ba dang /_bzhin rgyas 
[\[260a.3\]]gnyig bkug ste smras pa/_'bab chu'i dngo dang /_mtsho dang /_mtshe'u rnams bltas te nga'i drung du thog mar su 'ongs pa de ngas ngang pa rnams kyi sde dpon du gzhug go/_/de gnyis phan tshun 'gran pas 'khor lnga brgya lnga brgya dang dong ba las de gnyis kyis 'bab chu'i dngo 
[\[260a.4\]]dang /_mtsho dang /_mtshe'u rnams phan tshun du bltas nas de gnyis rim gyis bA rA Na sI'i grong khyer du phyin to/_/de'i tshe bA rA Na sI'i grong khyer na rgyal po tshangs sbyin zhes bya ba rgyal srid byed de/_'byor pa dang /_rgyas pa dang zhes bya ba nas skye bo dang mi mang pos rab tu gang ba 
[\[260a.5\]]zhes bya ba'i bar du ste/_bA rA Na sI'i skyed mos tshal na de'i rdzing tshangs ldan zhes bya ba mtsho bas khyad par du 'phags par zab pa zhig yod de/_de las chu las skyes pa'i me tog rnam pa sna tshogs bskyed cing phyogs bzhi 'khor bar yang me tog dang 'bras bu'i shing stong 
[\[260a.6\]]phrag du ma dag bskrun nas/_de ut+pa_la dang /_pad ma dang /_ku mu da dang /_pad ma dkar pos khebs la shing rnam pa du mas stug por brgyan nas bya rnam pa mang po dag skad 'byin to/_/de'i 'byor pa de mthong nas gang ba ngang pa lnga brgyas yongs su bskor te 
[\[260a.7\]]babs nas ci dgar rgyu zhing des rtse bar brtsams so/_/bzhin rgyas la yang rang gi khyus smras pa/_khyod kyang bobs la rtsed mo mdzod/_des smras pa/_re zhig rgyal srid je blangs la/_de nas phyis 'ongs te rtse bar bya'o/_/zhes des myur ba myur bar song nas 
[\[260b\]]
[\[260b.1\]]rgyal srid blangs te/_de nas ngang pa lnga brgyas yongs su bskor nas bA rA Na sIr lhags te tshangs ldan gyi rdzing du babs nas rtse bar brtsams te/_de de lta bu'i bag yod pas gnas pa skye bo'i tshogs kyis mthong nas ya mtshan skyes te/_e ma_'o ngang pa'i sde dpon mchog 
[\[260b.2\]]tu blta na sdug pa'i gzugs can gang nas 'dir 'ongs/_tshangs ldan gyi rdzing gi rgyan du gyur cing chu na rgyu ba'i bya thams cad gzugs mdzes pas zil gyis mnan te 'jig rten dga' ba skyed cing ci dga' mgur gnas so/_/de bA rA Na sI na gnas pa'i skye bo'i tshogs 
[\[260b.3\]]thams cad kyis thos nas tshangs ldan gyi rdzing gi mtha' yongs su bskor te/_de bag rkyong zhing gnas pa dang /_gzugs mdzes pa la lta zhing gnas so/_/blon po rnams kyis rgyal po la rig par byas pa lha ngang pa'i sde dpon zhig ga zhig gcig nas mchis nas de 
[\[260b.4\]]tshangs ldan gyi rdzing du 'khor brgya phrag du ma dang babs te chu na rgyu ba'i bya thams cad gzugs mdzes pas zil gyis mnan nas 'jig rten dga' ba skyed cing bag brkyang ste gnas shing mchis so/_/rgyal pos smras pa/_shes ldan dag gal te de ltar gyur na bya ba rnams 
[\[260b.5\]]khug shig_/de rnams kyis bkug nas rgyal pos smras pa/_shes ldan dag tshangs ldan gyi mtsho na bya mchog tu gzugs mdzes pa blta na sdug pa ngang pa'i sde dpon zhig ga zhig gcig nas 'ongs so zhes thos kyis/_khyed cag gis de gcig pu ma snad par rnyis zung 
[\[260b.6\]]la nga'i drung du khyer te sheg shig_/des de rnyi mchog tu 'jam pos rma ma byung bar bzung ba dang /_des tshigs su bcad de smras/_bdag ni dam por rnyis bzung bas/_/mi yi dbang song byar med kyis/_/ci nas ngang pa'i khyu dag ni/_/myur du ma dros 'deng 
[\[260b.7\]]bar gyis/_/ngang pa lnga brgyar gcig gis ma tshang ba ni bros so/_/de nas gcig pu rnyis bzung bas mya ngan gyis non cing gnas pa de bya pa rnams kyis mthong nas ngo mtshar skyes te rgyal pos 'jigs nas/_ma snad pa dang /_ma shi bar de dag gis ngang pa'i 
[\[261a\]]
[\[261a.1\]]sde dpon de khyer nas rgyal po'i drung du song ngo /_/cig shos de yang ma bzung bzhin du chags pa'i rnyis bcings pas rang nyid song ngo /_/ngang pa'i sde dpon rgyal po la phul ba dang /_rgyal pos smras pa/_shes ldan dag cig shos 'di ci ste khyer te 'ongs/_
[\[261a.2\]]de rnams kyis smras pa/_lha bdag cag gis ni 'di ma bzung na 'on kyang rang nyid mchis lags so/_/rgyal po mchog tu ngo mtshar du gyur te dad pa chen po skyes so/_/de nas rgyal pos ngang pa'i sde dpon seng ge'i khri'i steng du bzhag go/_/de nas ngang pa'i sde dpon gyis mi'i 
[\[261a.3\]]skad kyis gang thos nas rgyal po 'khor dang bcas pa dge ba bcu'i las kyi lam la bkod pa de lta bu'i chos bshad par byas so/_/rgyal pos blon po rnams la bsgo ba/_shes ldan dag deng la bA rA Na sI'i grong khyer du dril sgrogs su chug la/_nga'i yul na chu na rgyu 
[\[261a.4\]]ba'i srog chags rnams sus kyang ma bsad cig_/de rnams kyis dril sgrogs su bcug nas su yang chu na rgyu ba'i srog chags ma gsod cig_/bcom ldan 'das kyis bka' stsal pa/_rgyal po chen po ji snyam du sems/_de'i tshe de'i dus kyi ngang pa'i sde 
[\[261a.5\]]dpon bzhin rgyas gang yin pa de ni nga nyid yin te/_de na ngas sems can de snyed la phan pa byas so/_/rgyal po chen po ngas sems can la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang ngas 
[\[261a.6\]]sems can la phan pa byas pa de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can la phan pa 
[\[261a.7\]]byas te dge ba la btsud pa gang yin pa de nyon cig_/rgyal po chen po sngon byung ba ston pa mig mdzes zhes bya ba phyi rol pa'i mu stegs rdzu 'phrul dang ldan pa 'dod pa rnams las 'dod chags dang bral ba zhig byung ste/_ston pa mig mdzes kyi nyan thos brgya phrag du ma 
[\[261b\]]
[\[261b.1\]]dang /_stong phrag du ma dang /_brgya stong phrag du ma byung ngo /_/ston pa mig mdzes nyan thos rnams la chos ston pa ni shin tu zad par 'gyur ba ma yin/_shin tu dri ma med par 'gyur ba ma yin/_shin du tshangs par spyod pa la gnas par 'gyur ba ma yin te/_tshangs 
[\[261b.2\]]pa'i 'jig rten dang skal ba mnyam pa'i bar yin no/_/ston pa mig mdzes kyi nyan thos thams cad kyi thams cad du bslab pa yongs su rdzogs pa gang yin pa de dag ni tshangs pa'i gnas pa bzhi bsgoms nas 'dod pa rnams la 'dod pa'i 'dun pa spangs te/_de la 
[\[261b.3\]]lan mang du gnas shing tshangs pa'i 'jig rten dang skal ba mnyam par skyes so/_/thams cad kyi thams cad du ma yin pa gang yin pa gang dag yin pa de las kha cig ni 'phrul dgar ro/_/kha cig ni dga' ldan du 'o/_/kha cig ni sum bcu rtsa gsum pa dang /_
[\[261b.4\]]rgyal chen bzhi'i ris dang /_rgyal rigs shing sA la chen po lta bu dang /_bram ze'i rigs shing sA la chen po lta bu dang /_khyim bdag gi rigs shing sA la chen po lta bu rnams dang skal ba mnyam par skyes so/_/de nas ston pa mig mdzes 'di snyam du sems te/_
[\[261b.5\]]gal te bdag nyan thos rnams dang lhan cig 'gro ba mnyam pa dang /_skye ba mnyam pa dang /_tshe phyi ma mnyam pa ni 'os pa ma yin gyis/_ma la bdag gis gong du bsam gtan gnyis pa byams pas bsgom par bya'o snyam nas/_des bsam gtan gnyis pa bsgoms 
[\[261b.6\]]pas 'od gsal gyi lha rnams dang skal ba mnyam par skyes par gyur to/_/rgyal po chen po de'i tshe de'i dus na ston pa mig mdzes zhes bya bar gyur pa de gzhan zhig yin snyam na khyod kyis de ltar mi blta ste/_nga nyid de'i tshe de'i dus na ston pa mig mdzes zhes bya ba phyi 
[\[261b.7\]]rol pa'i mu stegs rdzu 'phrul dang ldan pa 'dod pa rnams las 'dod chags dang bral ba de yin par gyur to/_/nga nyid kyi nyan thos brgya phrag du ma dang /_stong phrag du ma dang /_brgya stong phrag du ma byung bar gyur pa'i nyan thos rnams la nga nyid kyis shin tu zad par 
[\[262a\]]
[\[262a.1\]]'gyur ba ma yin/_shin tu dri ma med par 'gyur ba ma yin/_shin tu tshangs par spyod pa la gnas par 'gyur ba ma yin gyi tshangs pa'i 'jig rten dang skal ba mnyam pa'i bar gyi chos bshad do/_/rgyal po chen po ji snyam du sems/_ngas sems 
[\[262a.2\]]can la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen 
[\[262a.3\]]po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can la phan pa byas pa gang yin pa de nyon cig_/rgyal po chen po sngon byung ba ston pa lkugs 'phye zhes bya ba phyi rol pa'i mu stegs rdzu 'phrul dang ldan pa/_'dod 
[\[262a.4\]]pa rnams las 'dod chags dang bral ba zhig byung bar gyur te/_de bram ze'i khye'u lnga brgya slob par byed do/_/de nas dus gzhan zhig na ston pa lkugs 'phye 'di snyam du sems te/_ci'i phyir bram ze'i khye'u 'di rnams kyis mngon par shes pa lnga mngon sum du 
[\[262a.5\]]ma byas snyam mo/_/de yang 'di snyam du sems te/_'di rnams g.yang gzhi dang /_shing shun dang /_dbyug gu dang /_ril ba spyi blugs dang /_blugs gzar gyi snod lhag pa 'chang zhing /_tshod rngad dang /_ut+pa la'i rtsa ba sbyor ba la brtson 
[\[262a.6\]]par gnas pa las gyur to snyam mo/_/de nas ston pa lkugs 'phye 'di snyam du sems te/_gal te bram ze'i khye'u rnams la nan thur zhig ma byas na dbral bar dka'o snyam mo/_/byang chub sems dpa' rnams kyi gdul ba la mkhas pa ni bla na med pa yin 
[\[262a.7\]]pas/_de nas ston pa lkugs 'phyes bram ze'i khye'u rnams la smras pa/_bram ze'i khye'u dag zla ba gsum po 'di dag la kho bo nang du yang dag 'jog 'dod kyis/_kho bo la 'bras bu dang rtsa ba stobs pa'i bram ze'i khye'u gcig dang /_gso sbyong [{]bcwa [,]bco [}]lnga 
[\[262b\]]
[\[262b.1\]]pa de nyid ma gtogs par bram ze'i khye'u su yang ma 'ong shig_/bram ze'i khye'u de rnams kyis kyang khrims su bcas pa/_bdag cag las dbyar gyi nang logs su rtsa ba dang 'bras bu stobs pa'i bram ze'i khye'u gcig dang /_gso sbyong [{]bcwa [,]bco [}]lnga pa de nyid 
[\[262b.2\]]ma gtogs par bram ze'i khye'u su yang mkhan po lta zhing 'gro bar mi bya'o/_/bdag cag las dbyar gyi nang logs su rtsa ba dang 'bras bu stobs pa'i bram ze'i khye'u gcig dang /_gso sbyong [{]bcwa [,]bco [}]lnga pa de nyid ma gtogs par gang zhig mkhan po lta zhing 
[\[262b.3\]]song bar gyur na de ni bdag cag gis nyes pa can du brtsi'o zhes byas nas/_ston pa lkugs 'phye zla ba gsum po de la nang du yang dag 'jog la zhugs pa dang /_rtsa ba dang 'bras bu stobs pa'i bram ze'i khye'u gcig dang /_gso sbyong [{]bcwa [,]bco [}]lnga pa de nyid ma 
[\[262b.4\]]gtogs par bram ze'i khye'u su yang de'i drung du mi 'gro'o/_/ston pa lkugs 'phyes rgyang ring po kho na nas [{]ri dgas [,]ri dwags [}]zhig mthong ngo /_/mthong nas kyang 'di skad ces smras so/_/[{]ri dgas [,]ri dwags [}]'ongs pa legs so tshur/[ {]ri dgas [,]ri dwags [}]khyod dang kho bo ni mtshungs te/_khyod 
[\[262b.5\]]kyang zas lto 'grangs tsam gyis chog cing kun du chog la/_kho bo yang lto 'grangs tsam gyis chog cing kun du chog na/_'di na kha cig ni de lta ma yin te/_ha kyang tshod rngad dang /_ut+pa la'i rtsa ba sbyor ba la brtson par gnas so/_/de nas bram ze'i khye'u de 
[\[262b.6\]]rnams 'di snyam du sems te/_gdon mi za bar mkhan po ni brtul zhugs rdzogs par gyur te/_'di ltar mkhan po [{]ri dgas [,]ri dwags [}]dang lhan cig smra bar byed do snyam du bsams nas/_ston pa lkugs 'phye gang na ba der dong ste lhags pa dang /_ston pa'i 
[\[262b.7\]]rkang pa gnyis la mgo bos phyag 'tshal nas phyogs gcig tu 'dug go/_/de nas ston pa lkugs 'phye cang mi smra'o/_/de nas bram ze'i khye'u de rnams 'di snyam du sems te/_gdon mi za bar mkhan po ni brtul zhugs rdzogs par gyur te/_'di 
[\[263a\]]
[\[263a.1\]]ltar mkhan po [{]ri dgas [,]ri dwags [}]dang lhan cig smra bar byed do snyam du bsams nas/_ston pa lkugs 'phye ni gang gi phyir [{]ri dgas [,]ri dwags [}]dang lhan cig smra bar byed kyi/_mi rnams dang ni ma yin no/_/zhes smras nas stan las langs te dong ngo /_/de nas 
[\[263a.2\]{]ri dgas [,]ri dwags [}]kyi brtul zhugs can zhig ston pa lkugs 'phye gang na ba der song ba dang /_ston pa lkugs 'phyes rgyang ring po kho na nas [{]ri dgas [,]ri dwags [}]kyi brtul zhugs can mthong ngo /_/mthong nas kyang 'di skad ces smras so/_/[{]ri dgas [,]ri dwags [}]kyi brtul zhugs can khyod 'ongs pa 
[\[263a.3\]]legs so tshur/_khyod dang kho bo ni mtshungs te/_khyod kyang g.yang gzhi gcig thogs/_kho bo yang g.yang gzhi gcig thogs/_khyod kyang ril ba dang /_dbyug gu dang /_blugs gzar gyi snod re re thogs/_kho bo yang re re thogs/_khyod kyang bsod 
[\[263a.4\]]snyoms lto 'grangs tsam gyis chog cing kun du chog la/_kho bo yang bsod snyoms lto 'grangs tsam gyis chog cing kun du chog na/_'di na kha cig ni de lta ma yin te/_g.yang gzhi dang /_shing shun dang /_dbyug gu dang /_ril ba dang /_blugs gzar gyi 
[\[263a.5\]]snod lhag pa 'chang zhing /_ha cang tshod rngad dang /_khre rgod dang /_ut+pa la'i rtsa ba sbyor ba la brtson par gnas so/_/de nas bram ze'i khye'u de rnams 'di snyam du sems te/_ji ltar mkhan po 'dod chen che ba la ni rnam par smod la/_'dod chen chung ba la bstod 
[\[263a.6\]]pas don gyis na mkhan pos bdag cag la nan tur byas kyis/_ma la bdag cag gi g.yang gzhi dang /_shing shun dang /_dbyug gu dang /_ril ba dang /_blugs gzar gyi snod lhag pa chu bo rtag 'bab kyi nang du bor la mkhan po gang na ba der 'dong ngo zhes de rnams kyis 
[\[263a.7\]]g.yang gzhi dang /_shing shun dang /_dbyug gu dang /_ril ba dang /_blugs gzar gyi snod lhag ma rnams chu bo rtag 'bab kyi nang du bor nas rgyud gtsang ba dang /_spyod pa gzhung bzhin du byas nas ston pa lkugs 'phye gang na ba der dong ste lhags pa dang /_
[\[263b\]]
[\[263b.1\]]ston pa lkugs 'phye'i rkang pa gnyis la mgo bos phyag 'tshal te phyogs gcig tu 'dug go/_/ston pa lkugs 'phyes bram ze'i khye'u de rnams kyi bsam pa dang /_bag la nyal dang khams dang /_rang bzhin shes nas/_ji ltar bram ze'i khye'u lnga brgya po 
[\[263b.2\]]de dag gis mngon par shes pa lnga mngon sum du byas pa de lta bu'i chos bshad pa byas so/_/rgyal po chen po ji snyam du sems/_de'i tshe de'i dus kyi ston pa lkugs 'phye gang yin pa de ni nga nyid yin no/_/rgyal po chen po ngas sems can la phan pa byas 
[\[263b.3\]]pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/rgyal po chen po gzhan 
[\[263b.4\]]yang ngas bla na med pa yang dag par rdzogs pa'i byang chub don du gnyer ba'i phyir byang chub sems dpa'i spyod pas sems can la phan pa byas pa gang yin pa de nyon cig_/rgyal po chen po sngon byung ba'i mi rnams kyi tshe lo brgyad khri thub par gyur to/_/mi rnams 
[\[263b.5\]]kyi tshe lo brgyad khri thub pa na 'dzam bu'i gling 'di nyid 'byor par gyur cing zhes bya ba rgyas par ji skad chos ldan gyi mdo las 'byung ba lta bu'o/_/ji tsam na mi tshe lo brgyad khri thub pa rnams la lus kyi gnod pa 'di lta bu byung ste/_'di lta ste grang ba dang /_tsha ba 
[\[263b.6\]]dang /_bkres pa dang /_skom pa dang /_'dod pa dang /_za ba dang rga ba'o/_/mi rnams kyi tshe lo brgyad khri thub pa na rgyal po byed ldan zhes bya ba byung ste/_rgyal po byed ldan gyi skyed mos tshal gyi gnas na shing n+ya gro d+ha'i rgyal po shin tu rab gnas 
[\[263b.7\]]zhes bya ba zhig yod do/_/n+ya gro d+ha'i rgyal po shin tu rab gnas kyi drung na bram ze shing sA la chen po lta bu rtsibs kyi mu khyud ces bya ba bram ze'i khye'u lnga brgya tsam la bram ze rnams kyi gsang tshig klog tu 'jug go/_/de nas bram ze shing sA la chen po 
[\[264a\]]
[\[264a.1\]]lta bu rtsibs kyi mu khyud gcig pu dben par song nas sems la sems kyi rtog pa 'di lta bu skyes te/_mi rnams ni tshe thung la tshe phyi mar 'gro dgos te/_skyes pa la mi 'chi ba med pas dge ba bya zhing tshangs par spyod pa spyad dgos na/_'on kyang da 
[\[264a.2\]]ltar mi 'di dag ni 'di lta ste don spyad pa dang /_bsod nams spyad pa dang dge ba spyad pa la sems las chung ngu sems las chung ngur gnas par byed kyis/_ma la bdag skra dang kha spu bregs la gos ngur smrig bgos te dad pa yang dag pa kho nas khyim nas khyim 
[\[264a.3\]]med par rab tu 'byung bar bya'o snyam mo/_/de nas bram ze shing sA la chen po lta bu rtsibs kyi mu khyud kyis bram ze'i khye'u rnams la smras pa/_bram ze'i khye'u dag shes par gyis shig_/'di na kho bo gcig pu zhes bya ba nas rab tu 'byung ngo zhes bya ba'i bar rgyas 
[\[264a.4\]]par sbyar ro/_/bram ze'i khye'u dag bdag ni skra dang kha spu bregs te zhes bya ba nas rab tu 'byung na shes ldan dag ci byed/_kye mkhan po bdag cag gis gang cung zad ci 'tshal ba de thams cad ni shes ldan mkhan po la brten nas lags pas gal te shes ldan 
[\[264a.5\]]mkhan po skra dang kha spu bregs zhes bya ba nas rab tu 'byung na bdag cag kyang shes ldan mkhan po rab tu byung ba'i rjes su rab tu 'byung bar bgyi'o/_/bram ze'i khye'u dag de'i dus la dbab par shes par gyis shig_/de nas bram ze shing sA la chen po lta bu 
[\[264a.6\]]rtsibs kyi mu khyud skra dang kha spu bregs nas zhes bya ba nas rab tu byung zhes bya ba'i bar du ste/_bram ze'i khye'u lnga brgya po de rnams kyang skra dang kha spu bregs nas gos ngur smrig bgos te bram ze shing sA la chen po lta bu rtsibs kyi mu khyud rab tu byung ba'i rjes su rab tu byung ngo /_/de nas 
[\[264a.7\]]bram ze shing sA la chen po lta bu rtsibs kyi mu khyud kyis mya ngan las 'da' bar mi 'gyur ba'i sgrib pa lnga spangs nas zhes bya ba nas rgyas par byams pa dang ldan pa'i sems zhes bya ba dang /_rgyas par snying rje dang /_dga' ba dang /_btang snyoms kyi bar du 
[\[264b\]]
[\[264b.1\]]brjod par bya ste/_/btang snyoms dang ldan pa'i sems khon med pa/_'gran zla med pa/_gnod pa med pa/_yangs pa rgya chen por gyur pa/_tshad med pa shin tu bsgoms pas mos te khyab par byas nas rdzogs par byas te gnas so/_/de nas 
[\[264b.2\]]bram ze shing sA la chen po lta bu rtsibs kyi mu khyud kyi ming bram ze shing sA la chen po lta bu rtsibs kyi mu khyud bram ze shing sA la chen po lta bu rtsibs kyi mu khyud ces bya ba'i ming gang yin pa nub par gyur cing /_ston pa rtsibs kyi mu khyud ces bya bar grags so/_/de nas 
[\[264b.3\]]ston pa rtsibs kyi mu khyud kyis bram ze'i khye'u rnams la smras pa/_bram ze'i khye'u dag mi rnams ni tshe thung ba/_nyon mongs pa/_ring po mi thogs pa yin la/_de yang sdug bsngal dang ldan no/_/dper na rtswa'i rtse mo la chags pa'i zil ba ni nyi ma shar ba'i tshe 
[\[264b.4\]]myur du ltung zhing ring por mi gnas so/_/bram ze'i khye'u dag de bzhin du mi rnams kyi tshe yang zil pa dang 'dra bar ring por mi thogs pa nyon mongs pa yin la de yang sdug bsngal dang ldan no/_/dper na chu la ri mo mkhan gyis ri mo bris pa ni myur du 'jig cing ring 
[\[264b.5\]]por mi gnas so/_/bram ze'i khye'u dag de bzhin du mi rnams kyi tshe yang chu'i ri mo bzhin du ring por mi gnas pa nyon mongs pa yin la de yang sdug bsngal dang ldan no/_/dper na chu la dbyug pas khram btab pa ni myur du 'jig cing ring por mi gnas 
[\[264b.6\]]so/_/de bzhin du tshe yang dbyug pas bris pa lta bu yin no/_/dper na khor yug chur bor ba ni myur du 'byin zhing ring por mi gnas so/_/de bzhin du tshe yang khor yug lta bu yin no/_/dper na rdo rje chur bor ba ni myur du 'byin zhing ring por mi gnas so/_/
[\[264b.7\]]de bzhin du tshe yang rdo rje chur bor ba lta bu yin no/_/dper na dbyug pa gnam du 'phangs pa ni myur du ltung zhing ring por mi gnas so/_/de bzhin du tshe yang dbyug pa gnam du 'phangs pa lta bu yin no/_/dper na thags bcas pa ji tsam btags pa de tsam du 
[\[265a\]]
[\[265a.1\]]btag par bya ba rting la thug par 'gyur ro/_/de bzhin du srog kyang btag par bya ba rting la thug pa lta bu yin no/_/dper na gsad par khrid pa'i phyugs ni gom re bor zhing gsad pa la nye ba yin no/_/de bzhin du tshe yang gsad pa'i phyugs lta 
[\[265a.2\]]bu yin no/_/dper na gsad par khrid pa'i mi ni gom re bor zhing gsad pa la nye ba yin no/_/de bzhin du tshe yang gsad pa'i mi lta bu yin no/_/dper na sha'i kham tshad cig zangs chu mang po'i nang du bcug ste 'og nas me sbar na myur du gor bar 'gyur zhing ring por 
[\[265a.3\]]mi gnas so/_/de bzhin du tshe yang sha'i kham tshad lta bu yin no//_//'dul ba gzhi/_bam po lnga bcu pa/_dper na ri las 'bab pa'i chu bo gting zab pa/_shugs drag pa/_thag ring por 'bab pa shing rtsi ded par byed pa ni nyin zhag de dag 'das 
[\[265a.4\]]shing skad cig dang /_thang cig dang /_yud tsam de dag 'das na chu'i gnas pa dang 'jig pa mi mngon no/_/de bzhin du mi rnams kyi tshe yang chu bo'i rgyun lta bu ste/_ring por mi thogs pa/_nyon mongs pa yin la de yang sdug bsngal dang ldan no/_/bram 
[\[265a.5\]]ze'i khye'u dag bdag ni byams pa dang ldan pa zhes bya ba nas/_rgyas par snying rje dang /_dga' ba dang /_btang snyoms dang ldan pa'i sems zhes bya ba nas gnas so zhes bya ba'i bar du'o/_/bram ze'i khye'u dag tshur khyed kyis kyang byams pa dang ldan 
[\[265a.6\]]pa'i sems dang /_snying rje dang /_dga' ba dang /_btang snyoms dang ldan pa'i sems kyi bar gyis gnas par gyis shig_/rgyal po chen po ston pa rtsibs kyi mu khyud de de tsam du tshe ring /_de tsam du ring du gnas/_de tsam gyis tshe'i mthar thug pa yang re zhig 
[\[265a.7\]]dge slong dag la mi rnams ni tshe thung ba/_ring por mi thogs pa/_nyon mongs pa yin la/_de yang sdug bsngal dang ldan no zhes bya ba de lta bu'i chos ston to/_/rgyal po chen po de ji snyam du sems/_de'i tshe de'i dus na ston pa rtsibs kyi mu khyud ces bya 
[\[265b\]]
[\[265b.1\]]bar gyur pa de gzhan zhig yin snyam na khyod kyis de ltar mi blta ste/_'on kyang nga nyid de'i tshe de'i dus na ston pa rtsibs kyi mu khyud ces bya bar gyur to/_/rgyal po chen po ngas sems can rnams la phan pa byas pa des bla na med pa yang dag par rdzogs pa'i byang 
[\[265b.2\]]chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/ston pa mig mdzes ji lta ba bram ze'i bu 'joms byed dang /_glang po 
[\[265b.3\]]skyong yang de dang 'dra'o/_/rgyal po chen po gzhan yang ngas bla na med pa yang dag par rdzogs pa'i byang chub don du gnyer ba na nga byang chub sems dpa'i spyod pa la shes rab chen po dang spobs pa chen por gyur nas sems can la phan pa byas pa gang yin 
[\[265b.4\]]pa de nyon cig_/rgyal po chen po sngon byung ba rgyal po phyogs bdag ces bya ba zhig byung ste/_rgyal po phyogs bdag gi bu gzhon nu rdul phran zhes bya ba zhig byung ngo /_/rgyal po phyogs bdag la bram ze shing sA la chen po lta bu gnag lhas skyes zhes bya 
[\[265b.5\]]zhig yod de/_bram ze shing sA la chen po lta bu gnag lhas skyes kyi bu bram ze'i khye'u me gso zhes bya ba mkhas pa/_gsal ba/_yid gzhungs pa/_gzhung dang mthun par dpyod pa'i shes rab dang ldan pa zhig yod de/_'di ltar de'i pha bram ze 
[\[265b.6\]]gnag lhas skyes zhing las kyi mtha' gang yin pa de rnams bram ze'i khye'u me gso la 'dri zhing byed do/_/don du bya ba'i don nges par brtag pa gang yin pa de rnams kyang bram ze'i khye'u me gso la dris nas byed kyi ma dris par ni ma yin no/_/gzhon nu rdul 
[\[265b.7\]]phran dang /_rgyal po'i 'khor rgyal rigs drug gi grogs po dang /_snying du sdug pa dang /_ne'u zla yang yin no/_/gang gi tshe rgyal po phyogs bdag rtse bar 'dod pa'am/_dga' bar 'dod pa'am/_dga' mgur spyod 'dod par gyur pa de'i tshe des dgos pa 
[\[266a\]]
[\[266a.1\]]thams cad dang /_las su bya ba thams cad bram ze gnag lhas skyes la slar btang nas steng gi khang [{]bzangs kyi [,]bzang gi [}]gzhi la skyes pa med par song ste rol mo rnams kyis rtse bar byed/_dga' bar byed/_dga' mgur spyod par byed do/_/de nas 
[\[266a.2\]]dus gzhan zhig na bram ze gnag lhas skyes shi'o/_/de shi ba na rgyal po phyogs bdag shin du sdug bsngal zhing yid mi bde ba'i tshor ba nyams su myong nas/_kyi hud bram ze gnag lhas skyes shi bas bdag che thang du dmas par gyur to/_/kyi hud bram ze gnag 
[\[266a.3\]]lhas skyes shi bas bdag shin du che thang du dmas par gyur to zhes zer ro/_/de nas gzhon nu rdul phran rgyal po phyogs bdag gang na ba der song ste phyin pa dang /_rgyal po phyogs bdag la 'di skad ces smras so/_/lha ci'i slad du bram ze gnag lhas skyes 
[\[266a.4\]]gum pas shin du sdug bsngal zhing thugs la gcags par gyur te sdug bsngal zhing thugs la gcags pa'i tshor ba nyams su myong bar mdzad/_gzhon nu kho bo gang gi tshe rtse bar 'dod pa'am/_dga' bar 'dod pa'am/_dga' mgur spyod 'dod par gyur 
[\[266a.5\]]pa de'i tshe kho bo'i dgos pa thams cad dang las su bya ba thams cad bram ze gnag lhas skyes la slar btang nas steng gi khang [{]bzangs kyi [,]bzang gi [}]gzhi na skyes pa med par song nas rol mo rnams kyis rtse bar byed/_dga' bar byed/_dga' mgur spyod par byed do/_/
[\[266a.6\]]da ni kho bo 'di snyam du sems te/_kyi hud bram ze gnag lhas skyes shi bas bdag che thang du dmas par gyur to/_/kyi hud bram ze gnag lhas skyes shi bas bdag shin tu che thang du dmas par gyur to snyam mo/_/lha bram ze gnag lhas skyes gum pas shin tu 
[\[266a.7\]]sdug bsngal zhing thugs mi dgyes par gyur te/_sdug bsngal zhing thugs mi dgyes pa'i tshor ba nyams su myong bar ma mdzad cig_/de ci'i slad du zhe na/_lha bram ze gnag lhas skyes kyi bu bram ze'i khye'u me gso zhes bgyi ba mkhas pa gsal ba/_
[\[266b\]]
[\[266b.1\]]yid gzhungs pa/_gzhung dang mthun par dpyod pa'i shes rab dang ldan pa zhig mchis te/_'di ltar de'i pha bram ze gnag lhas skyes kyis las kyi mtha' bgyis pa gang lags pa de dag kyang bram ze'i khye'u me gso la dris nas bgyis kyi ma dris pas ni ma lags 
[\[266b.2\]]so/_/don du bgyi ba'i don nges par brtag pa gang lags pa de dag kyang bram ze'i khye'u me gso la dris nas bgyis kyi ma dris par ni ma lags so/_/lha de lta lags pas pha gnag lhas skyes kyi las thabs su dbang bskur du gsol/_/de nas rgyal po phyogs 
[\[266b.3\]]bdag gis bram ze'i khye'u me gso pho nyas bkug nas 'di skad ces smras so/_/bram ze'i khye'u khyod ngas deng phyin chad nas pha gnag lhas skyes kyi las thabs su bcug go/_/bka' bzhin 'tshal zhes bram ze'i khye'u me gsos mnyan to/_/de nas bram ze'i 
[\[266b.4\]]khye'u me gso de pha bram ze gnag lhas skyes byed byed pa'i zhing blas kyi mtha' gang yin pa de rnams kyang byed do/_/de'i pha bram ze gnag lhas skyes don du bya ba'i don nges par rtog rtog pa gang yin pa de dag kyang de nges par rtog go/_/de nas bram ze'i khye'u me gso'i 
[\[266b.5\]]ming bram ze'i khye'u me gso zhes bya ba gang yin pa de nub par gyur cing bram ze gnag lhas skyes bram ze gnag lhas skyes zhes bya bar grags so/_/de nas bram ze gnag lhas skyes kyis rgyal po'i 'khor rgyal rigs drug pho nyas bkug nas 'di skad ces smras so/_/shes ldan 
[\[266b.6\]]dag tshur khyed gzhon nu rdul phran gang na ba der dong la phyin pa dang /_gzhon nu rdul phran la rgyal ba dang /_tshe spel ba dag byos la/_gzhon nu rdul phran la 'di skad ces ji ltar rdul phran khyod bde na de bzhin du bdag cag kyang bde zhing /_ji ltar rdul phran khyod sdug 
[\[266b.7\]]bsngal na de bzhin du bdag cag sdug bsngal bar 'gyur la/_rgyal po'i 'khor rgyal rigs drug po ni rdul phran khyod kyi grogs po dang /_snying du sdug pa dang /_ne'u zla yin gyis/_rdul phran khyod gal te yab 'das nas yab kyi rgyal srid kyi dbang phyug la 
[\[267a\]]
[\[267a.1\]]bzhag na/_ci nas kyang bdag cag la longs spyod dag las longs spyod kyi bgo bsha' mdzod ces gyis shig_/mkhan po bka' bzhin 'tshal zhes rgyal po'i 'khor rgyal rigs drug gis bram ze gnag lhas skyes las mnyan nas gzhon nu rdul 
[\[267a.2\]]phran gang na ba der dong ste phyin pa dang /_gzhon nu rdul phran la rgyal ba dang tshe spel ba dag byas nas gzhon nu rdul phran la 'di skad ces smras so/_/ji ltar rdul phran khyod bde na de bzhin du bdag cag bde zhing /_ji ltar rdul phran khyod sdug bsngal na de bzhin du bdag cag 
[\[267a.3\]]sdug bsngal bar 'gyur la/_rgyal po'i 'khor rgyal rigs drug ni rdul phran khyod kyi grogs po dang /_snying du sdug pa dang /_ne'u zla lags kyis/_rdul phran khyod gal te yab 'das nas rgyal srid kyi dbang phyug la bzhag na ci nas kyang bdag cag la longs 
[\[267a.4\]]spyod dag las longs spyod kyi bgo bsha' mdzod cig_/de bzhin du bya'o zhes gzhon nu rdul phran gyis mnyan to/_/de nas dus gzhan zhig na rgyal po phyogs bdag dus las 'das te shi bar gyur nas blon po'i tshogs rnams dang /_sna chen po la gtogs 
[\[267a.5\]]pa rnams dang /_rgyal khrims 'don pa rnams dang /_gsang tshig gis lhan cig 'tsho ba rnams kyis gzhon nu rdul phran pha'i rgyal srid kyi dbang phyug la bzhag cing /_de rgyal srid la dbang bskur ba'i phyir dbang bskur ro/_/de nas gzhon nu rdul 
[\[267a.6\]]phran gyi ming gzhon nu rdul phran zhes bya ba gang yin pa de nub cing /_rgyal po rdul phran zhes bya bar grags so/_/de nas rgyal po rdul phran gyis bram ze gnag lhas skyes pho nyas bkug nas 'di skad ces smras so/_/mkhan pos nga'i yab la ji 
[\[267a.7\]]ltar rjes su ston pa de ltar nga la da phyin chad rjes su bstan par bya bar soms shig_/bka' bzhin 'tshal zhes bram ze gnag lhas skyes kyis mnyan to/_/de nas bram ze gnag lhas skyes kyis rgyal po'i 'khor rgyal rigs drug pho nyas bkug 
[\[267b\]]
[\[267b.1\]]ste 'di skad ces smras so/_/shes ldan dag khyed cag rgyal po rdul phran gang na ba der dong la phyin pa dang /_rgyal po rdul phran la rgyal ba dang tshe spel bdag byos la 'di skad ces lha lha gzhon nur gyur pa na bdag cag spyan sngar mchis nas 'di skad ces ji ltar rdul phran khyod bde na de bzhin 
[\[267b.2\]]du bdag cag bde zhing /_ji ltar rdul phran khyod sdug bsngal na de bzhin du bdag cag sdug bsngal bar 'gyur la/_rgyal po'i 'khor rgyal rigs drug po ni rdul phran khyod kyi grogs po dang /_snying du sdug pa dang /_ne'u zla lags kyis/_rdul phran khyod gal te yab 'das te yab kyi rgyal srid 
[\[267b.3\]]kyi dbang phyug la bzhag na ci nas kyang bdag cag la longs spyod dag las longs spyod kyi bgo bsha' mdzod cig ces gsol pa dgongs sam zhes smros shig_/gal te 'di skad ces ngas dran no zer na/_lha da ni de'i dus la bab lags so zhes smros shig_/'on te de 'di skad ces sa chen po 
[\[267b.4\]]nang yangs la phyi shing rta'i dbyibs ltar 'dug pa 'di cha bdun du 'ged pa su zhig yod ces zer na/_lha gnag lhas skyes ma lags pa gzhan yang ma mchis so zhes smros shig_/mkhan po bka' bzhin 'tshal zhes rgyal po'i 'khor rgyal rigs drug gis bram ze gnag lhas skyes las 
[\[267b.5\]]mnyan nas/_rgyal po rdul phran gang na ba der dong ste phyin pa dang /_rgyal po rdul phran la rgyal ba dang tshe spel ba dag byas nas rgyal po rdul phran la 'di skad ces smras so/_/lha lha sngon gzhon nur gyur pa na bdag cag spyan sngar mchis nas 'di skad ces ji ltar rdul phran khyod bde na de bzhin 
[\[267b.6\]]du bdag cag bde zhing /_ji ltar rdul phran khyod sdug bsngal na de bzhin du bdag cag sdug bsngal bar 'gyur la/_bdag cag rgyal po'i 'khor rgyal rigs drug po ni rdul phran khyod kyi grogs po dang /_snying du sdug pa dang /_ne'u zla lags kyis/_rdul phran khyod gal te yab 'das te yab 
[\[267b.7\]]kyi rgyal srid kyi dbang phyug la bzhag na ci nas kyang bdag cag la longs spyod dag las longs spyod kyi bgo bsha' mdzod cig ces gsol pa dgongs lags sam/_shes ldan dag ngas dran no/_/lha da ni de'i dus la bab lags so/_/'o na sa chen po nang yangs la phyi shing rta'i dbyibs ltar 
[\[268a\]]
[\[268a.1\]]'dug pa 'di cha bdun du 'ged pa su zhig yod/_lha gnag lhas skyes ma lags pa gzhan ma mchis so/_/de nas rgyal po rdul phran gyis bram ze gnag lhas skyes pho nyas bkug nas 'di skad ces smras so/_/mkhan po khyod kyis sa chen po 'di nang yangs la phyi shing rta'i 
[\[268a.2\]]dbyibs ltar 'dug pa 'di cha bdun du 'ged nus sam/_lha legs par ra rngo thog go/_/de nas bram ze gnag lhas skyes kyis rgyal po rdul phran las mnyan nas dkyil dang dkyil na yul 'khor bu chung dang 'khor bu chung yod pa gang yin pa de dag rgyal po rdul phran gyi ris su bcad pa dang /_des 
[\[268a.3\]]rgyal po rdul phran yi rangs par gyur to/_/bram ze gnag lhas skyes kyis kho bo'i ris ji lta bu zhig tu bcad na/_da lta dper na mkhas pa gsal ba bye brag shes pas byas pa lta bur gyur te zhes yi rangs pa yang go bar byas so/_/yul 'khor bu chung gzhan gang dag yin pa de dag rgyal po'i 
[\[268a.4\]]'khor rgyal rigs drug gi ris su bcad pa dang /_des rgyal po'i 'khor rgyal rigs drug kyang yi rangs par gyur te/_bram ze gnag lhas skyes kyis ji lta bu zhig tu bgos na/_ji ltar mkhas pa gsal ba bye brag shes pas byas pa bzhin du kho bo cag gis yun ring po nas bsams 
[\[268a.5\]]bsams pa'i yul de dag da kho bo cag gi ris su bcad ces yi rangs pa yang go bar byas so/_/de nas rgyal po'i zham ring rgyal rigs drug gis bram ze gnag lhas skyes la 'di skad ces smras so/_/mkhan po rgyal po rdul phran la ji ltar rjes su ston pa de bzhin du deng slan chad bdag 
[\[268a.6\]]cag la yang khyod kyis rjes su bstan par dgongs su gsol/_de bzhin du bya'o zhes bram ze gnag lhas skyes kyis mnyan to/_/de nas bram ze gnag lhas skyes rgyal po rdul phran dang /_rgyal po'i 'khor rgyal rigs drug dang /_rgyal rigs shing sA la chen po lta bu bdun dang /_bram ze shing 
[\[268a.7\]]sA la chen po lta bu bdun dang /_khyim bdag shing sA la chen po lta bu bdun dang /_thabs rir bab pa'i chung ma bzhi bcu la rjes su ston to/_/bram ze'i khye'u lnga brgya tsam la bram ze'i gsang tshig klog tu 'jug go/_/'dul sbyong mkhan dang /_glang po che la zhon pa dang /_rta la zhon 
[\[268b\]]
[\[268b.1\]]pa dang /_ral gri 'dzin stangs mkhan dang /_gzhu 'dzin pa dang /_zhabs 'bring byed pa dang /_go re long byed pa dang /_bro gar len pa dang /_rgyal po'i bu rtul phod pa dpa' ba rab gnon tshan po che dang ldan pa rnams dang /_sems srung ba dang /_skra mkhan dang /_khrus byed pa du ma 
[\[268b.2\]]la yang rjes su ston par byed do/_/de nas bram ze gnag lhas skyes kyi ming bram ze gnag lhas skyes zhes bya ba'i ming gang yin pa de nub par gyur cing /_bram ze chen po gnag lhas skyes bram ze chen po gnag lhas skyes zhes bya bar grags so/_/de nas bram ze chen po gnag lhas skyes bram ze 
[\[268b.3\]]rnams kyis ni tshangs par bkur ro/_/rgyal pos ni lhar bkur ro/_/grong mi dang yul mi rnams kyis ni rgyal por bkur ro/_/bram ze rnams kyis ni 'di snyam du shes te/_bram ze chen po gnag lhas skyes kyis tshangs pa'i lam mthong ste/_tshangs pa'i lam shes shing mthong nas 
[\[268b.4\]]mtha' dag rdzogs par byas te gnas so snyam mo/_/rgyal po dang /_grong mi dang /_yul mi rnams kyis kyang 'di snyam du shes te/_bram ze chen po gnag lhas skyes kyis tshangs pa'i lam shes shing /_tshangs pa'i lam mthong ste/_tshangs pa'i lam shes shing mthong nas mtha' dag 
[\[268b.5\]]rdzogs par byas te gnas so snyam mo/_/de nas bram ze chen po gnag lhas skyes 'di snyam du sems te/_bdag da ltar bram ze rnams kyis ni tshangs par bkur/_rgyal pos ni lhar bkur/_grong mi dang yul mi rnams kyis ni rgyal po bkur/_bram ze rnams ni 'di snyam du shes te/_
[\[268b.6\]]bram ze chen po gnag lhas skyes kyis tshangs pa'i lam mthong ste/_tshangs pa'i lam shes shing mthong nas mtha' dag rdzogs par byas te gnas so snyam mo/_/rgyal po dang /_grong mi dang /_yul mi rnams kyis kyang 'di snyam du shes te/_bram ze chen po gnag lhas 
[\[268b.7\]]skyes ni tshangs pa'i lam shes shing tshangs pa'i lam mthong ste/_tshangs pa'i lam shes shing mthong nas mtha' dag rdzogs par byas te gnas so snyam mo/_/bdag gis ni tshangs pa'i lam yang mi shes/_bdag ni tshangs pa'i lam shes shing mthong nas mtha' dag rdzogs par byas te 
[\[269a\]]
[\[269a.1\]]gnas pa yang ma yin na/_bdag gis bdag gi pha bram ze gnag lhas skyes las bram ze gang zhig dbyar zla ba bzhi po dag la dben par snying rje'i bsam gtan gyis gnas na de'i drung du tshangs pa 'ong bar 'gyur ro zhes thos kyis/_ma la bdag gis dbyar zla ba bzhi dag 
[\[269a.2\]]la dben par snying rje'i bsam gtan gyis gnas par bya'o snyam mo/_/de nas bram ze chen po gnag lhas skyes kyis rgyal po rdul phran la 'di skad ces smras so/_/lha re zhig rjes su ston pa gzhan zhig btsal du gsol/_bdag ni dbyar zla ba bzhi po dag la dben par snying rje'i bsam 
[\[269a.3\]]gtan gyis gnas par 'tshal lo/_/mkhan po dag de'i dus la bab par mkhyen par mdzod cig_/rgyal po'i 'khor rgyal rigs drug dang /_rgyal rigs shing sA la chen po lta bu bdun dang /_bram ze shing sA la chen po lta bu bdun dang /_khyim bdag shing sA la chen po lta bu bdun dang /_thabs 
[\[269a.4\]]rir bab pa'i chung ma bzhi bcu la smras pa/_shes ldan dag re zhig ma g.yeng bar bag yod par khyim na 'khod cig_/bdag ni dbyar gyi zla ba bzhi po dag la dben par snying rje'i bsam gtan gyis gnas par 'dod do/_/rje'i sras da de'i dus la bab lags so/_/bram ze'i khye'u lnga 
[\[269a.5\]]brgya po dag la smras pa/_bram ze'i khye'u dag re zhig ji skad thos pa dang /_ji skad bstan pa dang /_ji ltar kun chub par byas pa'i rig pa dag zung shig_/lhogs shig_/bdag ni dbyar zla ba bzhi po dag la dben par snying rje'i bsam gtan gyis gnas par 'dod do/_/mkhan 
[\[269a.6\]]po da de'i dus la bab lags so/_/'dul sbyong mkhan dang /_glang po che la zhon pa dang /_rta la zhon pa dang /_shing rta pa dang /_ral gri 'dzin stangs mkhan dang /_gzhu 'dzin pa dang /_zhabs 'bring byed pa dang /_go re long byed pa dang /_bro gar len pa dang /_rgyal po'i bu 
[\[269a.7\]]rtul phod pa dpa' ba rab gnon tshan po che dang ldan pa rnams dang /_sems srung ba dang /_skra mkhan dang /_khrus byed pa du ma la smras pa/_shes ldan dag re zhig rjes su ston pa gzhan tshol cig_/kho bo ni dbyar zla ba bzhi po dag la dben par snying rje'i bsam gtan gyis gnas par 
[\[269b\]]
[\[269b.1\]]'dod do/_/mkhan po da de'i dus la bab lags so/_/de nas bram ze chen po gnag lhas skyes kyis grong khyer gyi shar phyogs su khang [{]bzangs [,]bzang [}]shig brtsigs nas/_dbyar zla ba bzhi po dag la dben par snying rje'i bsam gtan gyis gnas pa las de'i drung du tshangs pa ma 'ongs so/_/
[\[269b.2\]]de nas bram ze chen po gnag lhas skyes kyis dbyar gyi zla ba bzhir zhag gcig gis ma lon pa dang 'di snyam du sems te/_bdag gi pha bram ze gnag lhas skyes las dbyar zla ba bzhi po dag la dben par snying rje'i bsam gtan gyis gnas na/_de'i drung du tshangs pa 'ong bar 'gyur ro zhes 
[\[269b.3\]]thos na bdag gi drung du ni tshangs pa ma 'ongs so snyam mo/_/de nas tshangs pa mi mjed kyi bdag pos bram ze chen po gnag lhas skyes kyi bsam pa sems kyis shes nas/_dper na skyes bu stobs dang ldan pa'i lag pa bskum pa las brkyang ba'am/_brkyang ba las bskum pa tsam gyis 
[\[269b.4\]]tshangs pa mi mjed kyi bdag po tshangs pa'i 'jig rten nas mi snang bar gyur cing /_bram ze chen po gnag lhas skyes kyi khang [{]bzangs su [,]bzang du [}]'ongs so/_/de'i tshe tshangs pa mi mjed kyi bdag po'i kha dog gi mthus khang [{]bzangs [,]bzang [}]thams cad snang ba rgya chen pos khyab par gyur to/_/bram ze chen 
[\[269b.5\]]po gnag lhas skyes kyis nam gyi cha smad la bab pa dang /_khang [{]bzangs [,]bzang [}]thams cad snang ba rgya chen pos khyab par gyur pa mthong ngo /_/mthong nas kyang de'i tshe tshigs su bcad de smras pa/_'di 'dra ba yi kha dog ni/_/bdag gis ma mthong ma thos na/_/gzugs bzang kha dog ldan pa yi/_/
[\[269b.6\]]grogs po khyod ni su zhig yin/_/gang la lhar bcas tshangs ris dang /_/de bzhin ris ni gzhan dag gis/_/gzhon nur rab shes de lta bur/_/gnag lhas skyes kyis nga shes byos/_/tshangs pa khyod la 'dud bgyid cing /_/bkur sti yang ni bgyid lags kyis/_/bdag gi tshig 
[\[269b.7\]]rnams gsan mdzod la/_/myur du gnang bar mdzad du gsol/_/gnag lhas skyes pa khyod kyis ni/_/smras pa'i tshig de gzung bar byas/_/tshe 'di'i don ni gang yin dang /_/phyi ma'i don ni gang yin pa/_/yid la bsams pa de dag ni/_/bram ze nga la dris shig dang /_/dris 
[\[270a\]]
[\[270a.1\]]pa de dang de dag ni/_/nga yis khyod la gtan la dbab/_/de nas bram ze chen po gnag lhas skyes 'di snyam du sems te/_re zhig bdag gis mthong ba'i chos kyi don gyis thob par bya ba gang yin pa de ni bdag gis thob kyis/_ma la bdag gis tshe phyi ma'i don las brtsams te 
[\[270a.2\]]dri bar bya'o snyam nas de'i tshe tshigs su bcad de smras pa/_blo la bsdogs pa'i yid gnyis the tshom dag_/tshangs pa kun bged gzhon nu la 'dri ba/_/gang du gnas shing gang la bslab byas na/_/tshangs pa'i 'jig rten mi 'chi 'thob par 'gyur/_/bram ze mi yi nang na nga'o snyam 
[\[270a.3\]]spangs shing /_/gcig pur gyur pa snying rjer mos pa dang /_/dri nga med cing 'khrig las chags bral ba/_/'di la gnas shing 'di nyid la bslabs nas/_/mi yis tshangs pa'i 'jig rten 'chi med 'thob/_/de nas bram ze chen po gnag lhas skyes 'di snyam du sems te/_tshangs pas 
[\[270a.4\]]bshad pa/_bram ze mi yi nang na nga'o snyam spangs shing /_/zhes bya ba 'di'i don yang bdag gis kun shes/_tshangs pas bshad pa/_gcig pur gyur pa snying rjer mos pa dang /_/zhes bya ba 'di'i don yang bdag gis kun shes na/_tshangs pas bshad pa/_dri nga med cing 'khrig las 
[\[270a.5\]]chags bral ba/_/zhes bya ba 'di'i don bdag gis mi shes so snyam du bsams nas de'i tshe tshigs su bcad de smras pa/_tshangs pa mi'i nang dri nga gang zhig lags/_/'jig rten kun ni ngogs kyis 'bab chu ltar/_/gang gis bsgribs na ngan song sgrib pa can/_/tshangs pa 'thob 
[\[270a.6\]]'gyur lam ni mi shes pa'o/_/khro dang [{]brdzun [,]rdzun [}]dang khon dang rnam 'tshe dang /_/'jungs dang mngon pa'i nga rgyal mi bzod dang /_/chags dang zhe sdang de bzhin gti mug dang /_/phrag dog ser sna dag dang 'tshig pa ste/_/de dag bram ze mi'i nang dri nga yin/_/'jig rten kun na ngogs 
[\[270a.7\]]kyis 'bab chu ltar/_/de yis bsgribs na ngan song sgrib pa can/_/tshangs pa 'thob 'gyur lam ni mi shes so/_/de nas bram ze chen po gnag lhas skyes 'di snyam du sems te/_ji skad du bdag gis tshangs pas smras pa'i don shes pa ltar na/_khyim pa khyim na gnas pas ji 
[\[270b\]]
[\[270b.1\]]srid 'tsho ba'i bar du tshangs par spyod pa sal gyis dag pa/_ma 'dres pa yongs su rdzogs pa yongs su dag pa rnam par byung ba spyad pa 'di ni sla ba ma yin pas ma la bdag skra dang kha spu bregs te gos ngur smrig bgos nas dad pa yang dag pa kho nas khyim med par rab tu 'byung bar bya'o snyam mo/_/
[\[270b.2\]]de nas tshangs pa mi mjed kyi bdag pos bram ze chen po gnag lhas skyes kyi bsam pa sems kyis shes nas tshigs su bcad de smras pa/_tshangs par skye bar bya ba'i phyir/_/'di la 'bad pa brtan par gyis/_/chos 'di dag pa g.yung drung yin/_/zhes smras nas tshangs pa mi 
[\[270b.3\]]mjed kyi bdag po de nyid du mi snang bar gyur to/_/de nas dbyar zla ba bzhi po dag 'das nas rgyal po rdul phran bram ze chen po gnag lhas skyes gang na ba der dong ste phyin pa dang /_bram ze chen po gnag lhas skyes kyi rkang pa gnyis la mgo bos phyag byas te phyogs 
[\[270b.4\]]gcig tu 'dug go/_/phyogs gcig tu 'dug pa dang /_rgyal po rdul phran la bram ze chen po gnag lhas skyes kyis 'di skad ces smras so/_/sa bdag rgyal chen rdul phran khyod/_/bdag gi tshig ni gsan par mdzod/_/gnag lhas skyes bdag mi spro yis/_/rgyal srid nyid kyis bskyang du gsol/_/de nas rgyal 
[\[270b.5\]]po rdul phran gyis tshigs su bcad de smras pa/_khyod kyi 'dod pa mi chog pa/_/gang yin de yang khyod la bskang /_/khyod la 'tshe ba de bsad kyis/_/gnag lhas skyes kyis bdag ma spang /_/rgyal po bdag 'dod mi chog min/_/bdag la 'tshe ba'ang ma mchis te/_/mi ma 
[\[270b.6\]]yin pa'i tshig thos nas/_/khyim gyi gzhi la mi spro'o/_/gang las thos nas bram ze khyod/_/'dir ni bdag dang 'dod spong ba/_/mi ma yin pa de ci 'dra/_/dri yis de ni bdag la smros/_/snying rje yi ni gnas pa yis/_/rab dben bsam gtan byed pa na/_/de nas tshangs pa 
[\[270b.7\]]mdun du 'ongs/_/tha dad phyogs ni snang bar byas/_/bdag gis de yi tshig thos nas/_/khyim gyi gzhi la mi spro'o/_/bram ze gang du 'gro ba der/_/kho bo yang ni 'gro bya zhing /_/khyod kyi nyan thos 'gyur bar bgyis/_/gnag lhas skyes khyod ston pa mdzod/_/gang la so so'i skye bo 
[\[271a\]]
[\[271a.1\]]rnams/_/chags pa'i 'dod pa de dag spongs/_/'dod pa rnams la mi lta zhing /_/bden pa'i chos la gnas par mdzod/_/tshangs par skye bar bgyi slad du/_/nor bu dag pa bai DUr+ya/_/ji ltar ma bcos dri med lta'i/_/tshangs par spyod pa spyad par bgyi/_/mkhan 
[\[271a.2\]]po da de'i dus la bab par mkhyen par mdzod cig_/de nas bram ze chen po gnag lhas skyes kyis rgyal po'i 'khor rgyal rigs drug rnams la smras pa/_shes ldan dag bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 
[\[271a.3\]]'byung na shes ldan dag ci byed/_mkhan po lo bdun du gzhes shig dang /_lo bdun 'das nas bdag cag bu dang /_spun dang /_gzhan dag rgyal srid kyi dbang phyug la bkod nas mkhan po rab tu byung ba'i rjes su rab tu 'byung ngo /_/shes ldan dag lo bdun lta ha cang yang thogs 
[\[271a.4\]]ches so/_/gzhan yang 'dod pa rnams ni chags par 'gyur ba/_longs spyod rnams ni myos par 'gyur ba/_srog 'chad pa ni shes par dka' ba yin pas lo bdun 'das na yang shes ldan dag rab tu 'byung ngam mi 'byung gtol med pas re zhig kho bo rab tu 'byung ngo /_/mkhan po lo drug 
[\[271a.5\]]gam/_lnga 'am/_bzhi 'am/_gsum mam/_gnyis sam/_gcig gam/_zla ba bdun nam/_drug gam/_lnga 'am/_bzhi 'am/_gsum mam/_gnyis sam/_gcig gam/_zhag bdun zhig gzhes shig dang /_zhag bdun 'das nas bdag cag bu dang /_spun dang /_gzhan 
[\[271a.6\]]dag rgyal srid kyi dbang phyug la bkod nas mkhan po rab tu byung ba'i rjes su rab tu 'byung bar bgyi'o/_/shes ldan dag zhag bdun lta ring po yang mi thogs na/_'on kyang 'dod pa rnams ni chags par 'gyur ba/_longs spyod rnams ni rgyags par 'gyur ba/_srog 'chad pa shes par dka' ba 
[\[271a.7\]]yin pas zhag bdun 'das na yang shes ldan dag rab tu 'byung ngam mi 'byung gtol med pas re zhig bdag rab tu 'byung ngo /_/mkhan po da de'i dus mkhyen par mdzod cig_/de nas bram ze chen po gnag lhas skyes kyis rgyal rigs shing sA la chen po lta bu bdun dang /_bram ze shing sA la chen 
[\[271b\]]
[\[271b.1\]]po lta bu bdun dang /_khyim bdag shing sA la chen po lta bu bdun dang /_thabs rir bab pa'i chung ma bzhi bcu la smras pa/_shes ldan dag bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na shes ldan dag ci byed rje'i sras 
[\[271b.2\]]bdag cag btsun mo bgyi ba'i dus na ni btsun mo/_grogs bgyi ba'i dus na ni grogs lags pas rje'i sras gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na/_rje'i sras rab tu byung ba'i rjes su bdag cag kyang rab tu 'byung 
[\[271b.3\]]bar bgyi'o/_/shes ldan dag da de'i dus la bab par shes par gyis shig_/de nas bram ze chen po gnag lhas skyes kyis bram ze'i khye'u lnga brgya tsam la smras pa/_shes ldan dag bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab 
[\[271b.4\]]tu 'byung na shes ldan dag ci byed/_mkhan po bdag cag gang cung zad ci 'tshal ba de thams cad ni mkhan po las brten te lags kyis/_gal te mkhan po skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na/_mkhan po rab 
[\[271b.5\]]tu byung ba'i rjes su bdag cag kyang rab tu 'byung bar bgyi'o/_/shes ldan dag da de'i dus la bab par shes par gyis shig_/'dul sbyong mkhan dang /_glang po che la zhon pa dang /_rta la zhon pa dang /_shing rta pa dang /_ral gri'i 'dzin stangs mkhan dang /_gzhu 'dzin pa dang /_zhabs 
[\[271b.6\]]'bring byed pa dang /_go re long byed pa dang /_bro gar len pa dang /_rgyal po'i bu dpa' ba rtul phod pa rab gnon tshan po che dang ldan pa rnams dang /_sems srung ba dang /_skra mkhan dang /_khrus byed pa du ma la smras pa/_shes ldan dag bdag ni zhes bya ba nas/_skra dang kha spu 
[\[271b.7\]]bregs nas gos ngur smrig bgos te dad pa yang dag pa kho nas khyim nas khyim med par rab tu 'byung na zhes bya ba'i bar gong ma bzhin du ste/_mkhan po rab tu 'byung ba'i rjes su bdag cag kyang rab tu 'byung bar bgyi'o/_/shes ldan dag de'i dus la dbab par shes par gyis shig_/
[\[272a\]]
[\[272a.1\]]de nas bram ze chen po gnag lhas skyes skra dang /_kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo /_/rgyal po rdul phran yang 'khor brgya phrag du ma dang /_'khor stong phrag du ma dang /_'khor brgya stong phrag du ma 
[\[272a.2\]]dang skra dang kha spu bregs nas gos ngur smrig bgos te/_dad pa yang dag pa kho nas khyim nas khyim med par bram ze chen po gnag lhas skyes rab tu byung ba'i rjes su rab tu byung ngo /_/rgyal po'i 'khor rgyal rigs drug dang /_rgyal rigs shing sA la chen po lta bu bdun dang /_bram ze shing 
[\[272a.3\]]sA la chen po lta bu bdun dang /_khyim bdag shing sA la chen po lta bu bdun dang /_thabs rir bab pa'i chung ma bzhi bcu yang skra dang kha spu bregs nas gos ngur smrig bgos te/_dad pa yang dag pa kho nas khyim nas khyim med par bram ze chen po gnag lhas skyes rab tu byung ba'i rjes su rab tu byung 
[\[272a.4\]]ngo /_/bram ze'i khye'u lnga brgya tsam yang skra dang kha spu bregs nas gos ngur smrig bgos te bram ze chen po gnag lhas skyes rab tu byung ba'i rjes su rab tu byung ngo /_/glang po che la zhon pa dang /_rta la zhon pa dang /_shing rta pa dang /_ral gri 'dzin stangs pa dang /_gzhu 'dzin pa 
[\[272a.5\]]dang /_zhabs 'bring byed pa dang /_go re long byed pa dang /_bro gar len pa dang /_rgyal po'i bu dpa' ba rtul phod pa rab gnon tshan po che dang ldan pa rnams dang /_sems srung ba dang /_skra mkhan dang /_khrus byed pa rnams kyang skra dang kha spu bregs nas gos ngur smrig bgos te bram 
[\[272a.6\]]ze chen po gnag lhas skyes rab tu byung ba'i rjes su rab tu byung ngo /_/bram ze chen po gnag lhas skyes de ltar rab tu byung nas nyon mongs pa'i sgrib pa lnga po sems nye bar nyon mongs par byed pa/_shes rab nyam chung bar byed pa/_gnod par byed pa'i phyogs dang mthun pa/_mya ngan 
[\[272a.7\]]las mi 'da' bar byed pa rnams spangs nas byams pa dang ldan pa'i sems kho na med pa/_'gran zla med pa/_gnod pa med pa/_yangs pa/_rgya chen por gyur pa/_tshad med pa shin tu bsgoms pas phyogs gcig tu mos te/_khyab par byas nas rdzogs par byas te gnas 
[\[272b\]]
[\[272b.1\]]so/_/de bzhin du gnyis pa dang /_de bzhin du gsum pa dang /_de bzhin du bzhi pa dang /_bla dang 'og dang /_thad kar rnam pa thams cad du 'jig rten 'di thams cad byams pa dang ldan pa'i sems khon med pa/_'gran zla med pa/_gnod pa med pa/_yangs pa/_rgya 
[\[272b.2\]]chen por gyur pa/_tshad med pa shin tu bsgoms pas mos te khyab par byas nas rdzogs par byas te gnas so/_/de bzhin du snying rje dang /_dga' ba dang /_btang snyoms dang ldan pa'i sems khon med pa/_'gran zla med pa/_gnod pa med pa/_yangs pa/_rgya chen por gyur 
[\[272b.3\]]pa/_tshad med pa shin tu bsgoms pas phyogs gcig tu mos te khyab par byas nas rdzogs par byas te gnas so/_/de bzhin du gnyis pa dang /_de bzhin du gsum pa dang /_de bzhin du bzhi pa dang /_bla dang 'og dang /_thad kar rnam pa thams cad du 'jig rten 'di thams cad btang 
[\[272b.4\]]snyoms dang ldan pa'i sems khon med pa/_'gran zla med pa/_gnod pa med pa/_yangs pa rgya chen por gyur pa/_tshad med pa shin tu bsgoms pas phyogs gcig tu mos te khyab par byas nas rdzogs par byas te gnas so/_/de nas bram ze chen po gnag lhas skyes kyi ming bram ze chen 
[\[272b.5\]]po gnag lhas skyes/_bram ze chen po gnag lhas skyes zhes bya ba'i ming gang yin pa de nub par gyur cing /_ston pa gnag lhas skyes zhes bya bar grags so/_/de nas ston pa gnag lhas skyes 'khor brgya phrag du ma dang /_'khor stong phrag du ma dang /_'khor brgya stong phrag du ma dang /_
[\[272b.6\]]grong rdal nas grong rdal dang /_grong khyer nas grong khyer du ljongs rgyu zhing dong ngo /_/de'i tshe skyes pa'am bud med dag las nyes pa 'ga' byung na ston pa gnag lhas skyes phyogs gang na 'dug pa'i phyogs de logs su thal mo sbyar ba btud nas ston pa gnag lhas skyes de la phyag 'tshal 
[\[272b.7\]]lo/_/phyag 'tshal lo/_/ston pa gnag lhas skyes de la phyag 'tshal lo/_/phyag 'tshal lo/_/ston pa gnag lhas skyes de la phyag 'tshal lo/_/phyag 'tshal lo/_/zhes ched du brjod pa/_lan gsum brjod do/_/mdun na 'don bdun byung ba gang yin pa ni/_ral gris 
[\[273a\]]
[\[273a.1\]]'tsho dang tshangs sbyin dang /_/sna tshogs za dang de bzhin sa/_/rdul can yul 'khor skyong gnyis gnyis/_/de tshe skye bo de bdun byung /_/ka ling ka na mche ba'i khyim/_/rdo [{]mangs [,]mang [}]na ni skem byed de/_/srung byed na ni ma he ldan/_/ang gar tsam pa ris su bcad/_/lus 
[\[273a.2\]]'phags na ni mi thi la/_/stang zil can na ma rungs pa/_/bA rA Na sIr ka shi ste/_/gnag lhas skyes kyis ris bcad de'o/_/rgyal po chen po ji snyam du sems/_de'i tshe de'i dus kyi ston pa gnag lhas skyes gang yin pa de ni nga nyid yin no/_/rgyal po chen po ngas sems can la 
[\[273a.3\]]phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/_'on kyang nga'i de ni bla na med pa yang dag par rdzogs pa'i byang chub kyi rgyu tsam dang /_rkyen tsam dang /_tshogs tsam yin no/_/btsun pa bcom ldan 'das kyis bla na med pa yang 
[\[273a.4\]]dag par rdzogs pa'i byang chub tu thog mar thugs gang du bskyed lags/_rgyal po chen po sngon byung ba rgyal po 'od ldan zhes bya ba byung ste/_de'i yul du glang po rin po che me tog ku mu da'i mdog ltar dkar ba/_yan lag bdun shin tu gnas pa/_gzugs bzang ba/_mdzes pa/_
[\[273a.5\]]blta na sdug pa zhig byung ngo /_/de nas rgyal po 'od ldan gyis glang po 'dul mkhan mkhas pa pho nyas bkug nas 'di skad ces smras so/_/mkhas pa des pa khyod kyis glang po che dam pa 'di myur du legs par dul bar byos la nga la phul cig_/lha bka' bzhin 'tshal zhes glang po 
[\[273a.6\]]che 'dul mkhan mkhas pas rgyal po 'od ldan las mnyan nas glang po che dam pa de 'dul bar byed de/_de dul bar rig nas rgyal po 'od ldan la phul te/_lha'i glang po che dam pa ni dul lags pas lha da de'i dus la bab par mkhyen par mdzad du gsol/_de nas rgyal po 'od ldan 
[\[273a.7\]]glang po che dam pa de la zhon te glang po'i 'dul mkhan yang gong du zhon nas [{]ri dgas [,]ri dwags [}]'chor du song ngo /_/ji tsam na glang po che des nags kyi bal glang mo'i dri tshor nas des dri de'i rjes bzhin du brgyugs so/_/de nas rgyal po glang po che rlung ltar mgyogs pas khyer ba dang /_glang po che'i 
[\[273b\]]
[\[273b.1\]]'dul mkhan la smras pa/_kye glang po 'dul mkhan nam mkha' 'gul ba 'dra zhing phyogs kun myur du 'du bar 'gro ba 'dra/_/sa ni mtha' dag 'khor lo bzhin 'khor shing rnams mkha' la 'khor ba 'dra/_/glang po'i dbang po gangs ri 'gro ba lta bu 'di rgyug mthong nas ni/_/ri bo 'di 
[\[273b.2\]]rgyug snyam nas ri rnams gya tsom myur du rgyug pa 'dra/_/kye glang po che 'dul mkhan glang po che'i dbang po thul cig thul cig_/glang chen dbang po tshar gcad par/_/bzang po rab tu 'bad par gyis/_/glang chen gnye'u rengs khyer ba yis/_/kho bo cir 'gyur gtol med khyer/_/glang po che 
[\[273b.3\]]'dul bas smras pa/_lha drang srong dam pas smras pa'i gsang sngags bzlas bgyi zhing /_/'di la lcags kyus tshar bcad 'bad pa yang bgyi na/_/'chi bar nges pa rnams kyi tshe yis sman bzhin du/_/glang po 'di ni bdag stobs zil gyis mnan nas mchi/_/mi yi dbang po 
[\[273b.4\]]lcags kyu 'am/_/zhags pa 'am yang na lcag gis kyang /_/'dod chags gnye'u rengs khyer ba'i sems/_/tshar gcad nus pa ma lags so/_/'dod chags sems kyi zug rngu ni/_/ji zhig ltar na skye 'gyur te/_/tshul 'ga' zhig gis rgyas 'gyur la/_/'ga' 
[\[273b.5\]]zhig gis kyang zhi bar 'gyur/_/gang gi tshe glang po'i 'dul mkhan des glang po che dam pa de gnas thams cad du bzlog par ma nus pa de'i tshe/_rgyal po la smras pa/_lha glang po che 'di ni 'khrul gyis shing gi yal ga la 'jus mdzod cig_/de nas rgyal po dang 'dul mkhan 
[\[273b.6\]]shing gi yal ga la 'jus te 'dug go/_/de nas di'u shi ba las thar te bde bar gyur nas rgyal pos 'dul mkhan la smras pa/_khyod kyis glang po che dam pa ma dul bar nga la phul lo/_/des smras pa/_lha 'di bdag gis shin tu dul bar bgyis te/_'on kyang nags kyi bal 
[\[273b.7\]]glang mo'i dri tshor nas nyan du ma btub lags so/_/lha de lta lags mod kyi dpyad dran nas ring po mi thogs par mchi bar 'gyur ro/_/de nas glang po che de myos pa dang bral bar gyur nas zhag bdun lon pa dang dpyad rjes su dran nas rang nyid gnas su 'ongs te 'dug go/_/de nas 
[\[274a\]]
[\[274a.1\]]glang po che 'dul mkhan gyis rings pa rings par rgyal po la smras pa/_lha glang po che de ni mchis lags so/_/rgyal pos smras pa/_khyod kyis ni 'di ma thul to/_/lha thul lags so/_/ci mngon/_lha'i spyan sngar bab par bgyi'o zhes des lcags kyi thu lum 
[\[274a.2\]]so mal du tshos par bsregs pa zhig dpyad kyi sar khyer te len du gzhug par brtsams so/_/de nas des bag tsha ba med pas blang bar brtsams pa dang glang po 'dul mkhan gyis smras pa/_lha len du ni btub na 'on kyang 'gum par 'gyur ro/_/rgyal pos smras pa/_kye mkhas pa de ltar 
[\[274a.3\]]shin tu dul ba 'dis bdag cag g.yengs pa 'di la rgyu ci zhig yod/_lha bdag gis sngar lus thul gyi sems ni ma lags so zhes ma gsol tam/_bdag ni lus 'dul ba lags kyi/_sems 'dul ba ni ma lags so/_/rgyal pos smras pa/_sems 'dul ba 'ga' 
[\[274a.4\]]yod par khyod kyis mthong ngam/_thos sam/_de lhas bskul nas smras pa/_lha lus 'dul ba dang sems 'dul ba sangs rgyas bcom ldan 'das rnams mchis so/_/'dod pa'i rgyus byung nyes gzhom phyir/_/mang po brtson par byed mod kyi/_/mi nus par ni shes nas 
[\[274a.5\]]kyang /_/brtson 'grus nyams nas ldog par byed/_/de dang der ni de lta bu'i/_/'bad pa rnam pa mang byas kyang /_/'dod pa'i 'dod chags nags tshal gyi/_/rtsa nas phyin par mi 'gyur ro/_/'dod pa gzhom par 'dod pa ni/_/kha cig yul rnams spong bar byed/_/de gzhom 
[\[274a.6\]]'dod pa gzhan dag ni/_/dga' bzhin dbang po tshim par byed/_/lha dang lha min mi dang seng ge stag dang sbrul dag dang /_/srin bu bye ba phye ma leb dang 'jig rten 'di dag kun/_/'dod pa'i zhags pa shin tu phra mo rnams kyis yid bcings nas/_/srid 'gro thibs po 'dir ni 'khor 
[\[274a.7\]]lo bzhin du shin tu 'khor/_/bdag ni sna tshogs thabs kyis 'di lta bu/_/gzugs bzang phun sum tshogs pa'i glang po 'dul/_/rgyal po gzugs can ma lags phra sems ni/_/drang srong chab klung 'tshal bas ma thul to/_/glang chen 'dul ba gzugs med phra ba'i sems/_/drang 
[\[274b\]]
[\[274b.1\]]srong chu klung za bas ma thul na/_/gang gi dbang du gzugs med sems 'gyur te/_/mi yi 'jig rten dag na yod dam kye/_/gang gi dbang du gzugs med sems 'gyur te/_/lhan gcig mi yi 'jig rten na mchis te/_/rgyal po chen po sangs rgyas mthu bo che/_/nyon mongs spangs pa dpa' 
[\[274b.2\]]bo stobs ldan pa/_/de dang gang dag de 'drar rjes 'brang ba/_/de'i dbang 'dir ni gzugs med sems 'gyur ro/_/de nas rgyal po 'od ldan gyis sangs rgyas bcom ldan 'das rnams kyi brtson 'grus dang stobs thos nas sbyin pa dag byin/_bsod nams dag byas te bla na med pa yang 
[\[274b.3\]]dag par rdzogs pa'i byang chub tu smon lam btab pa/_sbyin pa rgya chen gyur pa 'di yis su/_/'gro bar rang byung sangs rgyas gyur nas ni/_/sngon gyi rgyal dbang rnams kyis ma bsgral ba/_/skye bo'i tshogs dag bdag gis bsgral bar bya/_/bdag gis skye dgu legs bskyangs 
[\[274b.4\]]las byung ba'am/_/btang ba las byung bsod nams yod pa gang /_/des ni sangs rgyas nyid thob 'jig rten dag_/'dod pa'i rims nad las rab thar bar bya/_/rgyal po chen po ji snyam du sems/_de'i tshe de'i dus kyi rgyal po 'od ldan du gyur pa gang yin pa de ni de'i tshe de'i dus na nga nyid de 
[\[274b.5\]]yin te/_ngas der thog mar bla na med pa yang dag par rdzogs pa'i byang chub tu sems bskyed do/_/btsun pa bcom ldan 'das kyis bla na med pa yang dag par rdzogs pa'i byang chub don du gnyer ba'i phyir yang dag par rdzogs pa'i sangs rgyas gang la thog mar bsod snyoms phul lags/_rgyal 
[\[274b.6\]]po chen po sngon byung ba yangs pa zhes bya ba'i grong khyer yod de/_yangs pa'i grong khyer du rdza mkhan yangs pa'i 'od ces bya ba zhig byung ngo /_/de'i tshe ston pa shAkya thub pa zhes bya ba 'jig rten du byung ngo zhes bya ba nas sangs rgyas bcom ldan 'das zhes bya ba'i bar gong ma bzhin no/_/de'i mchog 
[\[274b.7\]]zung dang bzang po zung ni shA ri'i bu dang maud gal gyi bu zhes bya'o/_/rim gro byed pa ni dge slong kun dga' bo zhes bya'o/_/de nas yang dag par rdzogs pa'i sangs rgyas shAkya thub pa dge slong gi tshogs kyis yongs su bskor nas ljongs rgyu zhing gshegs pa na yangs pa'i grong khyer du byon pa dang /_
[\[275a\]]
[\[275a.1\]]de rlung shas che ba'i snyun gyis thebs nas des tshe dang ldan pa kun dga' bo la bka' stsal pa/_kun dga' bo song la rdza mkhan yangs pa'i 'od las mar dang /_til mar dang /_bu ram chu khyer te shog shig_/btsun pa bka' bzhin 'tshal zhes tshe dang ldan pa kun dga' 
[\[275a.2\]]bos bcom ldan 'das las mnyan nas rdza mkhan yangs pa'i 'od gang na ba der song ste phyin pa dang /_rdza mkhan yangs pa'i 'od la 'di skad ces smras so/_/yangs pa'i 'od shes par gyis shig bcom ldan 'das rlung shas che ba'i snyun gyis thebs te/_de la mar dang /_til mar dang 
[\[275a.3\]]bu ram chu dgos so/_/de nas rdza mkhan yangs pa'i 'od kyis tshe dang ldan pa kun dga' bo las mnyan nas mar dang /_til mar dang /_bu ram chu khyer te bu dang lhan cig yang dag par rdzogs pa'i sangs rgyas shAkya thub pa gang na ba der dong ste phyin pa dang /_mar dang /_til mar gyis 
[\[275a.4\]]bcom ldan 'das kyi sku byugs nas chu 'jam pos sku khrus byas te/_bu ram chu'i btung ba gsol to/_/des yang dag par rdzogs pa'i sangs rgyas shAkya thub pa bzod cing 'tsho bar gyur to/_/de nas rdza mkhan yangs pa'i 'od kyis de'i zhabs gnyis la gtugs nas smon lam gdab 
[\[275a.5\]]par brtsams pa/_bdag kyang rab tu sbyin pa 'di yis shAkya'i rigs skyes pa/_/yon tan rigs dang rus dag mnyam pa'i sangs rgyas nyid gyur cing /_/bdag gis tshangs pa'i 'jig rten bar gyi nyam thag 'chi ba yi/_/pha rol zhi ba rgya chen 'jigs pa med pa sgrol bar shog_/de'i 
[\[275a.6\]]bus kyang smon lam btab pa/_bdag kyang las 'dis na gzugs med pa'i chos rnams rtogs pa dang /_bcom ldan 'das kyi rim gro byed par gyur cig_/ces byas so/_/rgyal po chen po ji snyam du sems/_de'i tshe de'i dus kyi rdza mkhan yangs pa'i 'od gang yin pa de ni nga 
[\[275a.7\]]nyid yin te/_der ngas yang dag par rdzogs pa'i sangs rgyas shAkya thub pa la thog mar bsod snyoms phul lo/_/de'i tshe de'i dus kyi bu gang yin pa de ni kun dga' bo yin no//_//'dul ba gzhi/_bam po lnga bcu rtsa gcig pa/_btsun pa bcom ldan 'das kyis bla na med 
[\[275b\]]
[\[275b.1\]]pa yang dag par rdzogs pa'i byang chub don du gnyer ba'i slad du yang dag par rdzogs pa'i sangs rgyas ji snyed cig la bsnyen bkur bgyis lags/_rgyal po chen po re zhig grangs med pa dang po la/_sangs rgyas shAkya thub pa nas/_'dren pa yul 'khor skyong gi bar/_/
[\[275b.2\]]de'i bar bdun khri lnga stong gi/_/sangs rgyas rnams ni ngas mchod do/_/grangs med gcig ni 'das pa yi/_/rgyal ba ngas ni mchod byas te/_/sangs rgyas nyid ni 'dod pa'i phyir/_/nga la skyo ba'i sems med do/_/rgyal po chen po grangs med pa gnyis pa la ni/_
[\[275b.3\]]sangs rgyas mar me mdzad nas ni/_/dbang po'i rgyal mtshan thub pa'i bar/_/bdun khri drug stong dag gi ni/_/sangs rgyas rnams ni nga yis mchod/_/grangs med gnyis po tshang bar ni/_/rgyal ba nga yis mchod byas te/_/skye ba de dang de dag tu/_/nga la skyo ba'i 
[\[275b.4\]]sems med do/_/grangs med pa gsum pa la yang /_/sangs rgyas legs mdzad nas bzung ste/_/sangs rgyas 'od srung bar dag tu/_/bdun khri bdun stong nga yis mchod/_/grangs med gsum po de la ni/_/rgyal ba ngas ni mchod byas te/_/byang chub phyir ni spyod pa 
[\[275b.5\]]na/_/de tshe nga la skyo sems med/_/nga ni byang chub sems dpa' na/_/sangs rgyas mchog ni de dag mchod/_/'jig rten 'dren pa de kun gyis/_/nga ni sangs rgyas nyid du bstan/_/ngas ni sngon bsams gang yin pa/_/nga ni smon lam thams cad rdzogs/_/ngas 
[\[275b.6\]]ni sangs rgyas khur bor te/_/sems can rnams ni rjes su bzung /_/de nas ko sa la'i rgyal po gsal rgyal bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/_
[\[275b.7\]]bcom ldan 'das kyi spyan snga nas song ngo /_/de nas sangs rgyas bcom ldan 'das la tshe dang ldan pa kun dga' bos zhus pa/_'jig rten gtso bo rnam 'dren pa/_/thub pa khyod kyi byang chub thugs/_/thog mar gang du bskyed pa dag_/skal ldan chen po 
[\[276a\]]
[\[276a.1\]]bdag la gsungs/_/khyod sngon byang chub spyod pa na/_/sangs rgyas ji snyed dus gang du/_/ji lta bur ni bsnyen bkur mdzad/_/mi mchog de ni bdag la gsungs/_/kun dga' bo yi tshig gsan nas/_/rkang gnyis dam pa rdzogs sangs rgyas/_/'gro la thugs 
[\[276a.2\]]rje mdzad nas su/_/thub pas byang chub spyod pa gsungs/_/sangs rgyas 'dod chags bral thos shing /_/glang po dregs pa'i shas chen dang /_/'jig rten sdug bsngal gyur mthong nas/_/ngas ni byang chub sems bskyed do/_/mi dbang 'od ldan gyur pa na/_/ngas ni byang chub 
[\[276a.3\]]'dod pa'i phyir/_/ngas ni brtan por dam bcas te/_/skyon med pa yi sbyin pa btang /_/nga ni rdza mkhan gyur pa na/_/sangs rgyas shAkya thub mthong nas/_/byang chub phyir ni thog mar ngas/_/mar dang til mar gyis mchod do/_/sngon gyi skye ba gzhan dag tu/_/tshong dpon bu mor 
[\[276a.4\]]gyur pa na/_/sangs rgyas kauN+Di n+ya mthong nas/_/ngas ni mar me'i sbyin pa byas/_/sangs rgyas gzhan gyis mi thul ba'i/_/nga sngon sde snod gsum pa las/_/dge slong dge 'dun rtsod pa la/_/dge 'dun la ni bud med smras/_/tshig gi nyes byas byung bas na/_/mod la bud 
[\[276a.5\]]med nyid du gyur/_/slar yang sems dad byas pas ni/_/skyes pa nyid ni thob par gyur/_/sngon gyi skye ba gzhan dag tu/_/nga ni rgyal po'i sras gyur tshe/_/gcen po rin chen gtsug tor la/_/mar me'i sbyin pas mchod byas shing /_/ngas ni zla gsum drug bcu ru/_/bde 
[\[276a.6\]]mdzad kyi ni zhabs 'bring byas/_/ngas ni mya ngan 'das pa de'i/_/mchod rten la ni nor kun phul/_/nga ni tshong dpon gyur pa na/_/sgra snyan dbyangs la zla gsum mchod/_/de yi mchod rten mthon po ni/_/dgu bcu rtsa gcig rtsig tu bcug_/nga ni bram zer gyur pa na/_/sangs 
[\[276a.7\]]rgyas dpal 'byung mthong nas dga'/_/legs par thal sbyar de nas yang /_/mi mchog la ni mchod pa byas/_/nga sngon bram zer gyur pa na/_/bstan bcos du ma 'jigs med tshe/_/sangs rgyas phan par bzhed mdzad pa/_/nga yi stan la spyan drangs so/_/sngon ni dka' thub 
[\[276b\]]
[\[276b.1\]]ldan pa yi/_/drang srong chos la gnas gyur tshe/_/sangs rgyas kauN+Di n+ya mthong nas/_/ngas ni ri bo'i kha nas mchongs/_/drang srong gyur na'ang yid dga' bas/_/sangs rgyas blta na sdug mthong nas/_/rtsa ba dang ni 'bras bu'i phyir/_/bsti gnas bzhugs pa 
[\[276b.2\]]ngas spyan drangs/_/'jig rten 'dren pa spyan mdzes la/_/drang srong gyur tshe bkur sti byas/_/shing shun yid du 'ong ba yis/_/ngas ni mi yi mchog bkab bo/_/nga ni rgyal por gyur pa na/_/yan lag bzhi pa'i dpung spangs nas/_/byang chub 'dod pa'i ched du ngas/_/
[\[276b.3\]]yul 'khor skyong gi zhabs 'bring byas/_/sangs rgyas shAkya thub pa nas/_/'dren pa yul 'khor skyong gi bar/_/bdun khri dang ni lnga stong gi/_/sangs rgyas rnams la nga yis mchod/_/grangs med gcig ni 'ongs pa yi/_/rgyal ba ngas ni mchod byas te/_/byang chub phyir ni spyod 
[\[276b.4\]]pa na/_/de tshe nga la skyo sems med/_/grangs med pa dang po'o/_/bram ze khye'u gyur de yi tshe/_/'od dang grags par ldan pa yi/_/sangs rgyas mar me mdzad mthong nas/_/ut+pal sngon po bdun gyis mchod/_/nga ni rgyal por gyur pa na/_/dka' thub spyod ces bya 
[\[276b.5\]]ba yi/_/sangs rgyas mtshan mnga' mthong nas ni/_/mi mchog la ni bla res mchod/_/rgyal por gyur tshe mun 'joms pa'i/_/skal chen la ni rin po che/_/sna tshogs bkra ba'i rol mo yi/_/mchod pa dag gis bzhengs gsol to/_/kun dga' mi dbang nga gyur pas/_/seng 
[\[276b.6\]]ge seng ge'i rtsal mnga' la/_/rin chen yu ba can gdugs kyis/_/mi mchog la ni mchod pa byas/_/rgyal por gyur tshe grong khyer ni/_/stong phrag drug bcu rnams su yang /_/mi yi nyi ma bde mdzad ni/_/spyan drangs nas ni mchod pa byas/_/'jig rten 'dren pa mi dbang 
[\[276b.7\]]la/_/bsro gang las dang de bzhin du/_/a gar nag po'i dri dag gis/_/bram zer gyur tshe zhabs 'bring byas/_/grong khyer rgyal srid 'phel bar ni/_/bram ze'i sangs rgyas sum bcu po/_/gtsug tor can zhes 'jig rten grags/_/rgyal por gyur tshe mchod pa byas/_/
[\[277a\]]
[\[277a.1\]]grong khyer 'bras 'phel dag tu ni/_/sangs rgyas nyi shu rtsa lnga la/_/nga ni tshong dpon gyur pa na/_/tshangs par spyad pas mchod pa byas/_/grong khyer dga' ba de nyid du/_/nga ni tshong dpon gyur pa'i tshe/_/sangs rgyas gtsug tor 'jig rten grags/_/gtsug 
[\[277a.2\]]lag khang gis mchod pa byas/_/tshong dpon gyur tshe rgyal ba drug_/mchod phyir glang chen rta gser dang /_/bud med rnams dang nor bu yi/_/rgyan gyis skyed mos tshal byas so/_/rgyal por gyur tshe dad pa yis/_/grong khyer yid 'ong de nyid du/_/byang chub don du gnyer 
[\[277a.3\]]ba ngas/_/gtsug tor can la skra bregs so/_/kun dga' bram zer gyur pa na/_/thub chen ma 'gags de la ni/_/byang chub don du gnyer ba ngas/_/'bras bu mchog gis mchod pa byas/_/tshong dpon du ni gyur pa na/_/'jig rten 'dren pa spyan mdzes la/_/nor bu 
[\[277a.4\]]rin chen gyis mchod cing /_/gtsug lag khang ni nyams [{]dga'as [,]dgas [}]mchod/_/ded dpon du ni gyur pa na/_/byang chub shing gi drung na ni/_/sangs rgyas legs 'khrungs bzhugs mthong nas/_/thog mar bsod snyoms la spyan drangs/_/nga ni ded dpon gyur pa na/_/
[\[277a.5\]]byang chub shing drung thub pa ni/_/'jig rten dga' mdzad blo bzang mthong /_/'khor ni stong dang rab tu byung /_/nga ni ded dpon gyur pa na/_/sangs rgyas tsan dan 'od dpag med/_/chu 'jam dang ni til mar dang /_/bu ram la ni spyan drangs so/_/kun dga' rgyal por 
[\[277a.6\]]gyur pa na/_/tshangs sbyin grags pa chen po pa/_/'dren pa la ni zhal zas dang /_/thams cad sbyin pas mchod pa byas/_/bram zer yang ni gyur pa na/_/thugs rje chen po 'od zer can/_/thub pa rkang gnyis mchog mthong nas/_/smra ba'i rgyal mtshan gyis mchod do/_/
[\[277a.7\]]rgyal por gyur nas sangs rgyas ni/_/don dam gzigs pa grong mchog tu/_/'jug pa de la ta la yi/_/lo ma'i bsil yab mchod pa byas/_/nga ni tshong dpon gyur pa na/_/'jig rten gsal mdzad sangs rgyas ni/_/shAkya thub la me tog gi/_/sil ma sna tshogs dri sbyar 
[\[277b\]]
[\[277b.1\]]mchod/_/grong khyer mchog tu mthor 'phags pa'i/_/mi mchog 'jug par mthong nas ni/_/rol mo rnams kyi sgra dag dang /_/me tog rnams kyis mchod pa byas/_/rgyal por gyur tshe dad pa yis/_/sangs rgyas dam pa zhes bya ba/_/srid pa'i mtsho las rgal ba la/_/thog mar 
[\[277b.2\]]shing rta dag gis bstabs/_/nga ni rgyal por gyur pa na/_/gtso bo'i ched du lam bstan cing /_/dpag tshad brgya ni gang bar yang /_/me tog khang brtsegs mchod pa byas/_/sangs rgyas dgra zhi mdzad pa ni/_/grong khyer gshegs zhes ngas thos nas/_/lam ni rgyal mtshan 
[\[277b.3\]]yongs bkang ste/_/rgyal po'i 'byor pas bsu ba byas/_/nga ni mnyan par gyur pa na/_/shing rta'i yan lag chu 'gram du/_/byon pa ngas ni mthong nas ni/_/thub pa chu yi rgyun las bsgral/_/ded dpon gyur tshe dad pa yis/_/shing rta skal ldan chen po ni/_/ngas ni gru zam 
[\[277b.4\]]btags nas kyang /_/mtsho chen las ni bsgral ba byas/_/nga ni rgyal por gyur pa na/_/rkang gnyis dam pa sangs rgyas ni/_/tshangs la tsan dan sa mchog gi/_/ka bar ldan pa'i khang pas mchod/_/rgyal por gyur tshe sangs rgyas ni/_/bcom ldan tshangs pa'i tshe mchod cing /_/
[\[277b.5\]]snam sbyar rgyal mtshan bsgreng nas ni/_/ngas ni yams kyi nad zhi byas/_/tsan dan ldan la char med tshe/_/rgyal po lta bu'i sku khrus byas/_/de tshe lhas ni char phab pas/_/skye bo rnams ni skyabs su dong /_/nga ni rgyal por gyur pa na/_/sangs rgyas bcom ldan zla ba la/_/mchod 
[\[277b.6\]]nas ngas ni byams bsgoms pas/_/bdud kyis btang ba'i yams nad zhi/_/mi yi dbang por sngon gyur tshe/_/ngas ni byang chub 'dod pa'i phyir/_/sangs rgyas dbang po 'dul ba la/_/cho 'phrul phyir ni gsol ba btab/_/rgyal po dag tu gyur pa na/_/rin chen ri bo 'od chen 
[\[277b.7\]]ldan/_/'khor ni brgya stong phrag mang po/_/mthong nas lo lngar mchod pa byas/_/bram zer gyur tshe dad pa yis/_/sangs rgyas don kun sgrub pa ni/_/mtshan dang ldan pa mthong nas kyang /_/ngas ni bstod pa lnga brgya byas/_/bram zer gyur tshe yid dga' bas/_/sangs rgyas dbang po rgyal 
[\[278a\]]
[\[278a.1\]]mtshan mthong /_/ngas ni thal mo [(]lags [,]legs [)]sbyar te/_/dam pa stsol ba'i 'os zhes gsol/_/sangs rgyas mar me mdzad pa nas/_/thub pa dbang po'i rgyal mtshan bar/_/bdun khri dang ni drug stong gi/_/sangs rgyas rnams ni nga yis mchod/_/grangs med gnyis 
[\[278a.2\]]pa tshang bar ni/_/rgyal ba nga yis mchod byas te/_/byang chub phyir ni spyod pa na/_/de tshe nga la skyo sems med/_/grangs med pa gnyis pa'o/_/sangs rgyas bde mdzad dam pa la/_/rgyal por gyur tshe mchod byas te/_/mya ngan 'das nas mchod rten brtsigs/_/rgyal srid rab tu zhi 
[\[278a.3\]]bar byas/_/rgyal por gyur tshe dad pas ni/_/sangs rgyas gang po re skong la/_/tshul dang 'dra bar mchod byas te/_/chos kyi rgyal po zhes bsgrags so/_/sangs rgyas thams cad zil gnon la/_/tshong dpon gyur tshe legs par ni/_/rim gro byas shing mi mchog la/_/de bzhin 
[\[278a.4\]]gser gyi me tog gtor/_/nga ni tshong dpon gyur pa na/_/sangs rgyas rin chen gtsug tor can/_/thub chen grong mchog gshegs de la/_/gser gyi dra bas mchod pa byas/_/nga ni tshong dpon gyur pa na/_/pad ma dam pa dpa' chen po/_/rgyal por grags pa'i grong mchog tu/_/
[\[278a.5\]]dngul gyi me tog sil mas gtor/_/nga ni bram zer gyur pa na/_/sangs rgyas grags mchog slob ma yi/_/dge 'dun gyis ni mdun bltas pa/_/mthong nas mi mchog gnas kyis mchod/_/nga ni rgyal por gyur pa na/_/legs gsung byang chub shing drung du/_/bzhugs pa 
[\[278a.6\]]ngas mthong glang po rta/_/shing rta dpung bu chung gis bsrungs/_/sangs rgyas dri med thub chen la/_/tshong dpon gyur tshe bsro gang dang /_/mchod rten las dang mar mes ni/_/de yi tshe na rnam par mchod/_/sangs rgyas sad mdzad rdo leb steng /_/snyoms par zhugs pa mthong nas 
[\[278a.7\]]ni/_/dad pas rol mo'i sgra kun dang /_/rgyal po'i 'byor pas bzhengs gsol to/_/tshong dpon du ni gyur pa na/_/'jig rten dga' mdzad dgra thul la/_/sangs rgyas spyod pas gshegs pa na/_/lam ni sna tshogs brgyan pas mchod/_/tshong dpon gyur tshe yid dga' bas/_/
[\[278b\]]
[\[278b.1\]]gnas 'jog gshegs pa thos nas ni/_/skyed mos tshal ni brgyan byas nas/_/ngas ni gtsug lag khang brtsigs so/_/sangs rgyas bcom ldan skar 'od la/_/byang chub 'dod pas dad pas ngas/_/rgyal po'i mdzod ni thams cad nas/_/nor bu rin chen rnams kyis mchod/_/
[\[278b.2\]]nga ni rgyal por gyur pa'i tshe/_/tog gis bdud rnams bcom nas ni/_/chos kyi rgyal srid bsgrags pa na/_/ngas ni rgyal mtshan kho na btsugs/_/b+ha ra dwa dza blo ldan pa/_/bram ze mya ngan 'das pa la/_/rgyal po ngas ni ril ba dang /_/dbyug gu gtsug lag khang chen byas/_/nga 
[\[278b.3\]]ni ded dpon gyur pa na/_/sangs rgyas 'dren pa don gzigs pa/_/gser dang nor bu mu tig dang /_/dri yi snying po rnams kyis mchod/_/sangs rgyas don kun sgrub pa ni/_/sangs rgyas spyod pas gshegs pa na/_/rgyal por gyur tshe dpung dag gi/_/tshogs kun gyis ni mchod pa byas/_/
[\[278b.4\]]sangs rgyas don dam gzigs pa ni/_/grong khyer dam par gshegs pa na/_/rgyal por gyur tshe rol mo dang /_/me tog kun gyis mchod pa byas/_/nga ni ded dpon gyur pa na/_/sangs rgyas skar rgyal rkang gnyis mchog_/dri yi snying po de bzhin du/_/rtsa ba'i dri rnams rab tu gtor/_/rin 
[\[278b.5\]]chen bkra ba'i phug na yang /_/sangs rgyas skar rgyal la ni ngas/_/de tshe tshigs bcad gcig bstod pas/_/bskal pa dgu ni phyir bsnyil to/_/'bru 'tshong du ni gyur pa na/_/sangs rgyas bcom ldan rnam gzigs la/_/de tshe byang chub spyod pa'i phyir/_/mud ga spar gang phul bas mchod/_/
[\[278b.6\]]tshong dpon gyur tshe ngas mchod pa/_/sangs rgyas mchog ni gtsug tor can/_/thub pa nyan thos tshogs bcas pa/_/zhal zas kyis ni zla gsum mchod/_/tshong dpon du ni gyur pa'i tshe/_/'jig rten 'dren pa thams cad skyob/_/skal chen nyan thos bcas pa la/_/zhal zas kyis 
[\[278b.7\]]ni gus par mchod/_/tshong dpon gyur tshe dad pa yis/_/sangs rgyas 'khor ba 'jig pa ni/_/bdog pa kun la spyan drangs nas/_/tshangs par spyod phyir blo gros bskyed/_/tshong dpon du ni gyur pa na/_/yang dag sangs rgyas gser thub la/_/gtsug lag khang brtsigs dad pa yis/_/khyim 
[\[279a\]]
[\[279a.1\]]med par ni rab tu byung /_/bram ze'i khye'u bla ma'i tshe/_/dga' skyong gi ni tshig thos nas/_/'od srung rkang gnyis mchog las ni/_/rab tu 'byung ba'i blo bskyed do/_/byams pa drang srong gyur pa na/_/rgyal por gyur nas rim gro byas/_/byas pa gzo ba rjes 
[\[279a.2\]]dran nas/_/des ni nga la slar mchod do/_/gang yang sangs rgyas bde mdzad nas/_/sangs rgyas 'od srung bar du ni/_/ngas ni bdun khri bdun stong gi_/rgyal ba rnams ni mchod pa byas/_/grangs med gsum po tshang bar ni/_/rgyal ba ngas ni mchod byas te/_/sngon ni byang chub spyod 
[\[279a.3\]]pa na/_/nga la skyo ba'i sems med do/_/nga ni byang chub sems dpa'i tshe/_/sangs rgyas mchog ni de rnams mchod/_/nga ni de dag thams cad kyis/_/'jig rten mdun du lung bstan to/_/ngas ni sngon bsams gang yin pa/_/nga yi smon lam thams cad rdzogs/_/ngas ni sangs 
[\[279a.4\]]rgyas khur bor te/_/sems can rnams ni rjes su bzung /_/shi bi'i rgyal por nga gyur tshe/_/sbyin pa dag ni thams cad btang /_/nga ni dus dpog gyur pa'i tshe/_/sbyin pa'i pha rol phyin pa rdzogs/_/rgya mtsho'i tshong par gyur pa na/_/tshul khrims pha rol phyin don du/_/srog chags 
[\[279a.5\]]rnams ni ma btang zhing /_/ngas ni rang gi srog btang ngo /_/nga sngon drang srong gyur pa na/_/bzod pa'i pha rol rdzogs bya'i phyir/_/yan lag rnams ni gtubs pa yis/_/nga yi bzod pa yongs su rdzogs/_/mi ma yin mo'i skyes rabs dang /_/de bzhin rgya mtsho bskams pa 
[\[279a.6\]]dang /_/de bzhin bdag ni bden dga' ba'i/_/brtson 'grus pha rol phyin pa rdzogs/_/sman chen blon por gyur pa dang /_/gnag lhas skyes su nga gyur tshe/_/shes rab pha rol phyin rdzogs nas/_/de bzhin rnga bo che yang bsgrags/_/bram ze rab 'bar gyur pa na/_/ral par 
[\[279a.7\]]'dab chags tshang bcas kyang /_/bsam gtan las ni ma langs par/_/bsam gtan pha rol phyin brtson byas/_/snying rje yongs su bsgoms byas shing /_/pha rol phyin pa drug rdzogs pas/_/khur lci ba ni ngas bor te/_/dam bcas pa yang rdzogs par byas/_/nga 
[\[279b\]]
[\[279b.1\]]dang sangs rgyas gang phrad nas/_/mchod pa byas pa'i mi mchog ni/_/de kun mya ngan 'das par gshegs/_/nga ni byang chub la bzhag go/_/rgyal po 'od ldan dbang po nas/_/thub pa dbang po'i rgyal mtshan bar/_/sems can bye ba phrag stong ni/_/srid pa'i mtsho 
[\[279b.2\]]las bsgral ba byas/_/'jig rten gtso bo rnam 'dren pa/_/rdzogs sangs rgyas te lha mir bcas/_/'jig rten 'di ni bsgral ba dang /_/sgrol bar mdzad pa smos ci dgos/_/ngas ni 'jig rten don gyi phyir/_/mya ngan 'das na'ang chos kyi gru/_/brtan pa dag ni 
[\[279b.3\]]bca' byas te/_/brgya stong phrag ni bsgral bar bya/_/mi gang sangs rgyas skyabs song zhing /_/mya ngan 'das kyang sangs rgyas la/_/bya ba byed pa'i skyes bu de/_/'jig rten dag ni skyid de ba/_/gang dag de bzhin gshegs rgyal la/_/bya ba cung zad byed na'ang de/_/
[\[279b.4\]]mtho ris sna tshogs bgrod nas ni/_/bdud rtsi'i go 'phang 'thob par 'gyur/_/yang dag ji bzhin 'di thos nas/_/dge ba bungs ni bskyed de bya/_/nga ni mya ngan 'das 'og tu/_/srid pa'i rgya mtshor 'khyams sa re/_/sangs rgyas mang po'i skabs rdzogs so//_//
[\[279b.5\]]sangs rgyas 'od ldan dang /_shAkya thub pa dang /_kauN+Di n+ya dang /_'jig rten 'dren dang /_gzhan gyis mi thub dang /_rin chen gtsug tor dang /_bde mdzad dang /_sgra snyan dang /_dpal 'byung dang /_phan bzhed dang /_kauN+Di n+ya dang /_blta na sdug dang /_
[\[279b.6\]]spyan mdzes dang /_yul 'khor skyong dang /_mar me mdzad dang /_dka' thub mdzad dang /_mun sel dang /_bde mdzad dang /_dbang chen dang /_gtsug tor can dang /_ma 'gags pa dang /_spyan mdzes dang /_legs 'khrungs dang /_yid [{]bzangs [,]bzang [}]dang /_
[\[279b.7\]]tsan dan dang /_tshangs sbyin dang /_'od zer can dang /_don dam gzigs dang /_shAkya thub pa dang /_mthor 'phags dang /_dam pa dang /_gtso bo dang /_dgra zhi mdzad dang /_shing rta'i yan lag dang /_skal ldan shing rta dang /_tshangs pa dang /_tshangs pa'i tshe dang /_
[\[280a\]]
[\[280a.1\]]tsan dan dang /_dbang po dang /_dbang po dul dang /_rin chen ri bo dang /_don thams cad sgrub pa dang /_tha ma dbang po'i rgyal mtshan dang /_bzod pa mdzad dang /_rdzogs ldan dang /_thams cad zil gnon dang /_rin chen gtsug phud dang /_pad ma 
[\[280a.2\]]dam pa dang /_grags pa dam pa dang /_gsung snyan dang /_dri ma med dang /_sad mdzad dang /_dgra thul dang /_gnas 'jog dang /_skar 'od dang /_tog dang /_drang srong dang /_b+ha ra dwa dza dang /_don gzigs dang /_don dam gzigs dang /_don thams cad gzigs 
[\[280a.3\]]dang /_rgyal dang /_skar rgyal dang /_rnam par gzigs dang /_gtsug tor can dang /_thams cad skyob dang /_log par dad sel dang /_gser thub dang /_'od srung dang /_shAkya thub pa dang /_tha ma byams pa'o/_/sangs rgyas kyi mtshan rnams rdzogs [{]s+ho[,]so[}]//_//
[\[280a.4\]]sangs rgyas bcom ldan 'das la bkur sti byas/_bla mar byas zhes bya ba gong ma bzhin du ste/_de nyan thos kyi dge 'dun dang mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe gzhan mu stegs can kun tu rgyu rab tu mang po 
[\[280a.5\]]rtog khang du lhags shing 'dus par gyur nas skabs kyi gtam 'di lta bu dag gleng bar byed de/_shes ldan dag shes par gyis shig_/sngon ni bdag cag la rgyal po dang /_blon po dang /_bram ze dang /_khyim bdag dang /_grong mi dang /_yul mi dang /_tshong pa dang /_tshong 
[\[280a.6\]]dpon dang /_ded dpon rnams kyis bkur sti byas/_bla mar byas/_rjed par byas pas gos dang /_bsod snyoms dang /_gnas mal dang /_nad kyi rkyen sman gyi yo byad rnams kyang rnyed pa las/_da ni dge sbyong gau ta ma 'jig rten du byung ba la bkur sti byed/_bla mar byed/_
[\[280a.7\]]rjed par byed/_mchod par byed ces bya ba nas sman dang yo byad rnams zhes bya ba'i bar gong ma bzhin no/_/des na da ltar bdag cag gi rnyed pa dang bkur sti thams cad kyi thams cad du chad na/_de la da bdag cag gis ji ltar bya/_de nas kha cig gis smras pa/_tshangs par spyod 
[\[280b\]]
[\[280b.1\]]pa la mi tshangs par spyod pa skyon yin pas de la skyon 'di gdags so/_/kha cig gis smras pa/_ji lta bu zhig bya/_de rnams kyis smras pa/_bdag cag gi nang na kun du rgyu gzugs bzang mo mdzes pa blta na sdug pa gang yin pa de la sring mo dag tshur dge sbyong gau ta ma la skur 
[\[280b.2\]]pa thob cig ces spro bar bya'o/_/bdag cag gi nang na kun tu rgyu gzugs bzang mo mdzes pa blta na sdug pa gang yin/_bram ze'i bu mo rtswa mi yin no/_/de la spro ba bskyed do zhes de rnams kyis de pho nyas bkug ste smras pa/_sring mo shes par gyis shig_/sngon ni bdag 
[\[280b.3\]]cag gis bkur sti dang zhes bya ba nas nad kyi rkyen sman gyi yo byad rnams zhes bya ba'i bar gong ma bzhin du'o/_/da ni dge sbyong gau ta ma 'jig rten du byung bas 'jig rten de la bkur sti byed pas bdag cag gi rnyed pa dang bkur sti thams cad kyi thams cad du chad par gyur na/_
[\[280b.4\]]khyod kyis yal bar dor ram/_bram ze'i bu mo kun tu rgyu rtswa mis smras pa/_'phags pa dag bdag gis de la ji ltar bgyi lags/_sring mo khyod kyis nye du rnams kyi ched du dge sbyong gau ta ma la kho mo dang lhan cig tu mi tshangs par spyad do zhes khyod skur pa 'debs par spro 'am de 
[\[280b.5\]]lta na bdag cag gi rnyed pa dang bkur sti sngon gyi bzhin du 'gyur ro/_/de skad ces smras pa dang /_bram ze'i bu mo kun du rgyu rtswa mis gzhan mu stegs can dang /_kun du rgyu rab tu mang po la 'di skad ces smras so/_/'phags pa dag dge sbyong gau ta ma la ni skur pa 'debs 
[\[280b.6\]]par bdag mi spro'o/_/sring mo khyod ji tsam du dge slong gau ta ma la skur pa 'debs par mi spro ba de tsam du bdag cag dang gtam 'dre bar mi bya/_phebs par smra bar mi bya/_blta bar mi bya/_rnam par blta bar mi bya zhing khyod gnas thams cad du 'dug tu mi gzhug ste/_
[\[280b.7\]]'gyod pa de nyid kyis dus byas nas sems can dmyal ba rnams su skye bar 'gyur ba gang yin pa'i gnas de yod do/_/bud med ni shes rab chung ba yin pas de skrag nas smras pa/_'phags pa bdag gis ji lta bu zhig bgyi/_sring mo tshur khyod rgyal bu rgyal byed kyi tshal du rgyun 
[\[281a\]]
[\[281a.1\]]du song la dus tha gi tsam lon nas dge sbyong gau ta ma la skur pa thob shig_/de nyi ma re re zhing langs te rgyal bu rgyal byed kyi tshal du song ngo /_/ji tsam na lto la snod cig bcings nas bcom ldan 'das gang na ba der song ngo /_/de'i tshe bcom ldan 'das 'khor 
[\[281a.2\]]brgya phrag du ma'i gung la chos 'chad cing bzhugs so/_/bcom ldan 'das kyis bram ze'i bu mo kun du rgyu rtswa mi rgyang ring po kho na nas gzigs so/_/gzigs nas kyang 'di snyam du dgongs te/_nga nyid kyis las rnams byas shing bsags pa/_tshogs rnyed pa/_rkyen yongs su bsgyur ba/_
[\[281a.3\]]'od pa bzhin tu nye bar gnas pa/_gdon mi za bar 'byung bar 'gyur ba rnams gzhan su zhig gis so sor myong bar 'gyur snyam mo/_/de nas bram ze'i bu mo kun tu rgyu rtswa mi bcom ldan 'das kyi spyan sngar 'dug nas gsol pa/_bdag ni 'di ru sbrum bgyis nas/_/chags par 'gyur 
[\[281a.4\]]zhing dga' 'gyur ba/_/snyan cing 'jebs pa'i gsung dbyangs kyis/_/da lta chos ni gsung mdzad dam/_/bcom ldan 'das kyis bka' stsal pa/_yang dag min pa smra ba dmyal bar 'gro/_/bram ze'i bu mo rtswa mis gsol pa/_gang gis byas nas ma byas zhes 
[\[281a.5\]]smra'am/_bcom ldan 'das kyis bka' stsal pa/_dman pa'i chos can mi ni de gnyi ga_/pha rol dag tu 'dra bar 'gro bar 'gyur/_/de nas lha rnams kyi dbang po brgya byin 'di snyam du sems te/_kye ma bram ze'i bu mo rtswa mi 'di ni bcom ldan 'das dang dge slong gi dge 
[\[281a.6\]]'dun la yun ring mo nas mtho 'tsham par byed do snyam du bsams nas rdzu 'phrul gyis snod de sa la lhung bar byas so/_/de nas bram ze'i bu mo rtswa mi skyengs nas rings pa rings par slar song ngo /_/de nas dge slong gnas brtan gnas brtan rnams kyis bcom ldan 'das la 'di skad 
[\[281a.7\]]ces gsol to/_/btsun pa ko sa la'i rgyal po gsal rgyal la chos kyi dbang du bgyi ba'i bka' mchid kyang bka' stsal/_gang du thog mar bla na med pa yang dag par rdzogs pa'i byang chub tu thugs bskyed pa yang lung bstan/_yang dag par rdzogs pa'i sangs rgyas ji snyed cig 
[\[281b\]]
[\[281b.1\]]la bsnyen bkur bgyis pa yang bka' stsal lags pas ci nas bdag cag mtsho chen po ma dros par mchis la/_bcom ldan 'das kyi spyan sngar rang rang gi las kyi rgyu ba lung bstan par bgyi'o/_/bcom ldan 'das kyis dge slong gnas brtan gnas brtan rnams la cang 
[\[281b.2\]]mi gsung bas gnang ngo /_/chos nyid kyis sangs rgyas bcom ldan 'das 'tsho zhing gzhes pa rnams kyi gdon mi za bar mdzad pa ni bcu ste/_bcu gang zhe na/_ji srid sangs rgyas su lung bstan pa dang /_sems can 'gas kyang bla na med pa yang dag par rdzogs pa'i byang 
[\[281b.3\]]chub tu phyir mi ldog pa'i sems bskyed pa dang /_sangs rgyas kyis gdul bar bya ba thams cad btul ba dang /_nyan thos kyi mchog zung gcig tu bstan pa dang /_mtshams bcad pa dang /_sku tshe'i lnga cha btang ba dang /_mnyan yod du cho 'phrul chen po rnam par bstan pa dang /_grong khyer 
[\[281b.4\]]gsal bar lha las gshegs pa bstan pa dang yab dang yum gnyis bden pa dag la bkod pa dang /_mtsho chen po ma dros par nyan thos kyi dge 'dun dang thabs cig tu sngon gyi las kyi rgyu ba bstan pa ma mdzad pa de srid du sangs rgyas bcom ldan 'das rnams yongs su mya ngan las mi 'da'o/_/
[\[281b.5\]]don 'di la ni bcom ldan 'das nyan thos kyi dge 'dun dang thabs cig mtsho chen po ma dros par sngon gyi las kyi rgyu ba lung bstan par bzhed nas dge slong rnams la bka' stsal pa/_dge slong dag mtsho chen po ma dros pa gang na bar 'dong /_der rang rang gi sngon gyi las kyi rgyu ba lung 
[\[281b.6\]]bstan par bya'o/_/btsun pa bka' bzhin 'tshal zhes dge slong rnams kyis bcom ldan 'das kyi ltar mnyan to/_/de nas bcom ldan 'das dgra bcom pa lnga brgyar gcig gis ma tshang ba dang thabs cig tu mnyan yod nas mi snang bar gyur te mtsho chen po ma dros par gshegs 
[\[281b.7\]]so/_/gnod sbyin gtum po mi bzad gnas pa yid 'ong zhing /_/me tog sna tshogs shing gis rnam par mdzes byas pa/_/de las rgya mtsho dug can dag tu 'gro ba yi/_/chu bo chen po bzhi po 'di dag phyogs bzhir 'bab/_/gang gA sin d+hu de bzhin pa k+Shu dang /_/si ta de 
[\[282a\]]
[\[282a.1\]]la rdzu 'phrul stobs thob pa/_/ma gtogs mi rnams kyis ni mi bgrod pa/_/der ni thub pa dge 'dun bcas par bzhugs/_/de nas bcom ldan 'das kyis 'jig rten pa'i thugs bskyed pa mdzad de/_chos nyid kyis gang gi tshe sangs rgyas bcom ldan 'das rnams kyis 'jig rten pa'i 
[\[282a.2\]]thugs bskyed pa mdzad pa de'i tshe srog chags grog sbur yan chad kyi sems kyis bcom ldan 'das kyi dgongs pa shes par 'gyur bas/_de nas klu'i rgyal po dga' bo dang nye dga' bo gnyis kyis bsams pa/_ci'i phyir bcom ldan 'das kyis 'jig rten pa'i thugs bskyed pa mdzad snyam na/_mtsho 
[\[282a.3\]]chen po ma dros par las kyi rgyu ba lung bstan par bzhed par mthong ngo /_/de nas de gnyis kyis mtsho chen po ma dros pa'i nang du pad ma 'dab ma stong dang ldan pa shing rta'i 'phang lo tsam bzang po thams cad gser las byas pa/_sdong po ni rin po che/_ge sar ni rdo rje las byas pa/_pad ma stong phrag 
[\[282a.4\]]du mas yongs su bskor ba zhig sprul pa dang /_bcom ldan 'das dge slong gi dge 'dun gyi gung la pad ma'i snying po de la bzhugs so/_/dge slong gnas brtan gnas brtan rnams kyang pad ma gzhan rnams kyi snying po la 'khod do/_/de'i tshe tshe dang ldan pa shA ri'i bu bya rgod kyi phung po'i ri la snam sbyar 'drub 
[\[282a.5\]]bo/_/de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu sod la rab tu byung ba'i zla bo khrid de shog shig_/btsun pa bka' bzhin 'tshal zhes tshe dang ldan pa maud gal gyi bu chen po mtsho chen po ma dros pa nas mi snang bar gyur cing bya rgod kyi phung po'i ri la 
[\[282a.6\]]tshe dang ldan pa shA ri'i bu'i mdun du 'dug ste 'di skad ces smras so/_/tshe dang ldan pa shA ri'i bu ston pa dgra bcom pa lnga brgyar gcig gis ma tshang ba dang thabs cig tu mtsho chen po ma dros pa na sngon gyi las kyi rgyu ba lung bstan par bzhed nas khyod la gzhes kyis tshur shog 'dong /_des smras pa/_
[\[282a.7\]]tshe dang ldan pa maud gal gyi bu chen po re zhig snam sbyar drubs la de nas phyis 'gro'o/_/des smras pa/_grogs bya'o/_/de bzhin du gyis shig_/de nas tshe dang ldan pa maud gal gyi bu chen pos rdzu 'phrul gyis sor mo lnga char gyis drub par brtsams pa dang /_tshe dang ldan pa shA ri'i bus smras pa/_tshe dang 
[\[282b\]]
[\[282b.1\]]ldan pa maud gal gyi bu chen po 'o na lta drub zin du zad mod/_des smras pa/_tshe dang ldan pa shA ri'i bu gal te khyod mi 'gro na mthus bkur bar bya'o/_/de nas tshe dang ldan pa shA ri'i bus ske rags rgya cang phrol nas smras pa/_tshe dang ldan pa maud gal gyi bu chen po khyod bcom ldan 'das kyis rdzu 'phrul gyi mthu can 
[\[282b.2\]]rnams kyi mchog tu bstan pa yin na/_re zhig khyod kyis 'di khyer la de nas phyis kho bo khyer cig_/de nas tshe dang ldan pa maud gal gyi bu chen pos de drangs pa dang /_tshe dang ldan pa shA ri'i bus bsams pa/_'di ni mthu che zhing rdzu 'phrul che ba yin pas gal te 'di khyer bar 'gyur ba'i gnas 'di 
[\[282b.3\]]yod do snyam nas des de bya rgod kyi phung po'i ri'i spyil btags so/_/tshe dang ldan pa maud gal gyi bu chen pos de drangs pa dang /_bya rgod kyi phung po'i ri 'gul bar gyur to/_/tshe dang ldan pa shA ri'i bus bsams pa/_'dis bya rgod kyi phung po'i ri yang khyer bar 'gyur gyis/_ma la bdag gis ri'i 
[\[282b.4\]]rgyal po ri rab la gdags so snyam nas/_des de ri'i rgyal po ri rab la btags pa las/_yang tshe dang ldan pa maud gal gyi bu chen pos de drangs pa dang /_ri'i rgyal po ri rab dang /_klu'i rgyal po dga' bo dang nye dga' bo dag kyang g.yos par gyur/_ma dros pa yang kun nas 'khrugs shing dge slong 
[\[282b.5\]]gnas brtan gnas brtan rnams kyang ldeg par gyur nas pad ma'i snying po la 'dug bzhin du de rnams kyis bcom ldan 'das la zhus pa/_btsun pa ci'i slad du klu'i rgyal po dga' bo dang nye dga' bo gnyis g.yos lags/_bcom ldan 'das kyis bka' stsal pa/_dge slong dag dga' bo dang nye 
[\[282b.6\]]dga' bo gnyis g.yos pa ma yin te/_'on kyang nyan thos chen po gnyis rdzu 'phrul gyis rnam par 'phrul par byed do/_/tshe dang ldan pa shA ri'i bus bsams pa/_ri'i rgyal po ri rab 'di yang khyer bar 'gyur gyis/_ma la bdag gis bcom ldan 'das kyi pad ma'i sdong po la gdags so snyam 
[\[282b.7\]]nas/_/des bcom ldan 'das kyi pad ma'i sdong po la btags pas ma 'gul bar 'dug go/_/gang gi tshe de'i rdzu 'phrul la rdzu 'phrul gyis rdugs pa de'i tshe tshe dang ldan pa shA ri'i bu la 'di skad ces smras so/_/tshe dang ldan pa shA ri'i bu khyod kyis rdzu 'phrul gyis rnam par rtse ba byas zin gyis 
[\[283a\]]
[\[283a.1\]]tshur shog 'dong /_tshe dang ldan pa maud gal gyi bu chen po song shig dang kho bo 'ong ngo zhes byas nas ji srid tshe dang ldan pa maud gal gyi bu chen po ma phyin pa de'i bar du tshe dang ldan pa shA ri'i bu sngar phyin nas bcom ldan 'das kyi zhabs gnyis la mgo bos phyag byas te pad ma'i snying po la 
[\[283a.2\]]'dug pa dang /_de'i 'og tu tshe dang ldan pa maud gal gyi bu chen po phyin pas tshe dang ldan pa shA ri'i bu mthong nas des smras pa/_tshe dang ldan pa shA ri'i bu 'ongs sam/_tshe dang ldan pa kho bo 'ongs so/_/dge slong rnams the tshom skyes nas the tshom thams cad gcod pa sangs rgyas bcom ldan 'das la 
[\[283a.3\]]zhus pa/_btsun pa bcom ldan 'das kyis tshe dang ldan pa maud gal gyi bu chen po ni rdzu 'phrul dang ldan pa rnams kyi mchog tu bstan pa lags na/_'on kyang tshe dang ldan pa shA ri'i bu'i rdzu 'phrul gyis pham par bgyis pa la gzigs/_bcom ldan 'das kyis bka' stsal pa/_dge slong dag da 
[\[283a.4\]]lta 'ba' zhig tu ma zad kyi/_ji ltar 'dis 'das pa'i dus na yang bzos pham par byas pa de nyon cig_/dge slong dag sngon byung ba yul dbus su ri mo mkhan gyi slob dpon zhig byung ngo /_/de dgos pa 'ga' zhig gi phyir yul dbus nas yul nas can zhes bya bar song ngo /_/de de na 
[\[283a.5\]]'khrul 'khor gyi sgyu rtsal gyi slob dpon zhig gi khyim du zhugs pa las/_des de ngal ba'i rim gro bar 'khrul 'khor las bu mo zhig byas nas btang ngo /_/des de'i rkang pa gnyis bkrus nas 'dug go/_/de nas des song shig ces smras na/_de cang mi smra bar 'dug go/_/des bsams pa/_
[\[283a.6\]]gdon ma zos par 'di bdag dang dga' mgur spyad pa'i phyir btang ngo snyam nas/_des de'i lag pa nas bzung ste drangs pa las ji tsam na zhig nas shing brul gyi phung por gyur to/_/de skyengs nas bsams pa/_bdag gcig pu zhig tu skyengs par byas kyis/_ma la bdag gis ni 'di rgyal po 
[\[283a.7\]]'khor dang bcas pa'i nang du skyengs par bya'o snyam nas/_des sgo'i ngos logs la rang gi gzugs brnyan 'gegs pa zhig bris te/_sgo phag tu yib nas 'dug go/_/de ldang ba'i dus gang yin pa de las thal ba dang /_de nas 'khrul 'khor gyi sgyu rtsal gyi slob dpon gyis bsams 
[\[283b\]]
[\[283b.1\]]pa/_ring zhig lon na ci'i phyir de sgor ma byung snyam du bsams nas der song ba las ji tsam na 'gegs te shi ba mthong ngo /_/des bsams pa/_ci'i phyir 'dis bdag nyid srog dang bral bar byas snyam pa las des 'khrul 'khor zhig nas shing brul gyi phung por 'dug pa mthong 
[\[283b.2\]]nas de 'di snyam du sems te/_bdag nyid skyengs pas 'gegs so snyam mo/_/yul nas can gyi kun du spyod pa ni gang su'i khyim yang rung der mi glo bur ba shi na ji srid rgyal po la mi mthol ba de srid du des de la rim gro mi byed do/_/de nas de rgyal po'i drung du song ste mthol ba/_lha yul dbus 
[\[283b.3\]]nas ri mo mkhan gyi slob dpon zhig mchis te/_de bdag gi sdum par gnas pa las/_de la bkur sti bgyi ba'i slad du bdag gis 'khrul 'khor las bu mo zhig bgyis te btang ba dang /_des de lag pa nas bzung ste drangs pas shing gi phung por mchis pa dang /_de skyengs 
[\[283b.4\]]nas bdag nyid 'gegs lags na/_lha de la g.yar snga 'brim pa zhig gtang du gsol/_de nas bdag gis rim gro bgyi lags so/_/de nas rgyal pos zho shas 'tsho ba rnams la bsgo ba/_shes ldan dag deng la g.yar snga rims shig_/de rnams dong nas de mthong ngo /_/des bsams pa/_bdag 
[\[283b.5\]]gis ji ltar zung nga las dbab par bya snyam mo/_/gzhan dag gis smras pa/_'geg thag chod sta re khyer te thag pa gcod par brtsams pa las ji tsam na rtsig pa yin par mthong nas/_de nas 'khrul 'khor mkhan gyi slob dpon de skyengs par gyur to/_/de de ltar skyengs par gyur pa dang /_
[\[283b.6\]]ri mo mkhan gyi slob dpon de sgo lkog nas phyung ste smras pa/_kye nang rje khyod kyis ni kho bo gcig pu zhig tu skyengs par byas te/_khyod ni rgyal po 'khor dang bcas pa'i nang du skyengs par byas so/_/dge slong dag ji snyam du sems/_de'i tshe de'i dus kyi ri mo mkhan gyi slob dpon gang yin pa de ni 
[\[283b.7\]]dge slong shA ri'i bu 'di nyid yin te/_de na yang 'dis 'di bzos pham par byas so/_/da ltar yang 'dis 'di rdzu 'phrul gyis pham par byas so/_/gzhan yang ji ltar 'dis 'di bzos pham par byas pa de nyon cig_/dge slong dag sngon byung ba ri 'or gzhan zhig na ri mo mkhan gyi slob 
[\[284a\]]
[\[284a.1\]]dpon gnyis shig byung ba las rtsod par gyur te/_gcig gis smras pa/_nga ni bzo legs par shes so/_/cig shos kyis smras pa/_nga ni de bas kyang lhag par legs par shes so/_/de gnyis phan tshun 'gran par gyur nas rgyal po'i drung du dong ste de'i rkang pa 
[\[284a.2\]]gnyis la gtugs te gcig gis smras pa/_lha bdag ni bzo legs par 'tshal to/_/cig shos kyis kyang smras pa/_lha bdag ni de bas kyang lhag par legs par 'tshal to/_/rgyal pos de gnyis la sgo khang bstan nas khyed gnyis gang mkhas ni ngas mi shes mod kyi/_'on 
[\[284a.3\]]kyang gcig gis ni rtsig ngos gcig la bris la/_cig shos kyis kyang gcig la bris shig dang /_de lta na khyed cag gnyis gang bzo legs par shes pa ngas legs par shes par 'gyur ro/_/de gnyis kyi bar yol bas bcad nas ri mo bri bar brtsams te/_de la gcig 
[\[284a.4\]]gis ni zla ba drug gis ri mo'i las zin to/_/cig shos kyis ni zla ba drug tu rtsig ngos bstar to/_/ri mo'i las zin pa gang yin pa de rgyal po'i drung du song ste son pa dang /_smras pa/_lha bdag gi ri mo'i las bgyis lags na spya nga brim du gsol/_de nas rgyal po blon po dang lhan cig 
[\[284a.5\]]sgor byung nas mthong ba dang /_ri mo'i las mkhas so zhes shin tu mgu'o/_/cig shos kyis kyang rkang pa gnyis la gtugs te smras pa/_da bdag gi ri mo'i las la gzigs su gsol/_des bar chad kyi yol ba bshus dang /_gcig gi gzugs brnyan de la shar ba rgyal 
[\[284a.6\]]pos mthong nas ri mo'i las la lhag par 'di mkhas so zhes shin tu ya mtshan skyes so/_/de nas des slar yol bas bar bcad nas rkang pa gnyis la gtugs te smras pa/_lha 'di ni ri mo'i las ma lags te/_'on kyang rtsig ngos bstar ba lags so/_/de nas rgyal po je ya mtshan 
[\[284a.7\]]skyes nas smras pa/_'di ni bzo la lhag par mkhas pa yin no/_/dge slong dag ji snyam du sems/_gang gis zla ba drug tu rtsig ngos bstar ba de ni dge slong shA ri'i bu 'di nyid yin no/_/gang gis zla ba drug tu ri mo'i las byas pa de ni de'i tshe de'i dus na dge slong maud gal gyi 
[\[284b\]]
[\[284b.1\]]bu 'di nyid de yin te/_de na yang 'dis 'di bzos pham par byas so/_/da ltar yang 'dis 'di rdzu 'phrul gyis pham par byas so/_/gzhan yang ji ltar 'dis 'di pham par byas pa de nyon cig_/dge slong dag sngon byung ba bA rA Na sI'i grong khyer na drang srong dung dang /_bris pa zhes bya ba 
[\[284b.2\]]gnyis shig nye bar rten cing gnas so/_/ji tsam dus gzhan zhig na lhas char phab pas rdzab tu gyur te/_dung dred de rdzab tu rdeg 'chos nas ril ba chag par gyur to/_/de nas des dmod pa bor ba/_rang bzhin ngan pa khyod kyis da phan chad lo bcu gnyis su char mi 'bebs par 
[\[284b.3\]]gyur cig ces byas so/_/rgyal po tshangs sbyin dang bA rA Na sI na gnas pa'i skye bo'i tshogs kyis thos nas/_de nas de rnams de'i drung du song ste gsol ba btab pa/_drang srong chen po de ltar ma mdzad cig_/des smras pa/_bdag gis rang bzhin ngan pa bzod par mi nus te/_bdag gi dmod 
[\[284b.4\]]pas bcom pa des lo bcu gnyis su char mi 'bebs par 'gyur ro/_/de nas rgyal po tshangs sbyin dang /_skye bo'i tshogs des bris pa la gsol ba btab nas des gsol ba byas te lhas char phab bo/_/dge slong dag ji snyam du sems/_de'i tshe de'i dus kyi drang srong dung gang yin pa de ni 
[\[284b.5\]]dge slong maud gal gyi bu 'di nyid yin no/_/de'i tshe de'i dus kyi bris pa gang yin pa de ni dge slong shA ri'i bu yin te/_de na yang 'dis 'di rdzu 'phrul gyis pham par byas so/_/gzhan yang ji ltar 'dis 'di rdzu 'phrul gyis pham par byas pa de nyon cig_/bris pas dgos pa 'ga' zhig 
[\[284b.6\]]gi phyir dung gi rkang pa gnyis la gtugs pa las dung gi rkang pa gnyis kyis ral pa mnan pa dang bris pas smras pa/_nyi ma 'char ka'i dus kyi tshe khyod kyi spyi bo gas par gyur cig_/dung gis smras pa/_de ltar na nyi ma 'char bar ma gyur cig ces byas pa dang /_'jig rten du nam sros 
[\[284b.7\]]par gyur to/_/de nas rgyal po dang /_bram ze dang /_khyim bdag gis dung la gsol ba btab pa/_drang srong chen po de lta bu ma mdzad cig_/des smras pa/_nyi ma shar bar gyur na gdon mi za bar bdag gi mgo 'gas par 'gyur ro/_/bris pas de la smras pa/_gal te de lta na 'ji 
[\[285a\]]
[\[285a.1\]]pa las byas pa'i mgo zhig byos shig_/ji tsam na 'ji ba las dung gi mgo zhig byas pa las nyi ma shar ba dang gas par gyur to/_/dge slong dag ji snyam du sems/_dung gang yin pa de ni dge slong maud gal gyi bu 'di nyid de yin no/_/bris pa gang yin pa de ni dge slong shA 
[\[285a.2\]]ri'i bu 'di nyid de yin te/_de na yang 'dis pham par byas so/_/gzhan yang ji ltar pham par byas pa de nyon cig_/yul dbus su ba so mkhan gyi slob dpon zhig byung nas ba so 'bras tsam bre'u chung gang khyer nas yul nas can du song ste/_de ri mo mkhan gyi slob dpon zhig 
[\[285a.3\]]gi khyim du zhugs na de yang stong par 'dug nas de'i chung ma la smras pa/_grogs po'i chung ma 'bras bre'u chung gang po 'di tshos la byin cig ces de bzhag ste song ngo /_/des btso bar brtsams pa las shing zad par gyur kyang ma tshos so/_/de nas de'i khyim thab 'ongs nas smras pa/_bzang 
[\[285a.4\]]mo 'di ci zhig yin/_des rgyas par smras pa dang /_des de brtags pa las ba so 'bras tsam she dag tu mthong nas des de la co dri bar smras pa/_bzang mo 'di tshwa chu yin gyis/_chu bzang po gzhan zhig khyer te 'ongs dang /_des 'bras 'di tshos par 'gyur ro/_/des ba so mkhan gyi 
[\[285a.5\]]slob dpon la chu bzang po zhig khyer te shog shig ces smras so/_/des de la smras nas/_des phyogs gzhan zhig tu rdzing bu zhig bris te/_der khyi ro bam ba zhig kyang bris so/_/de nas ba so mkhan gyi slob dpon de bum pa khyer nas rdzing bu yin no snyam nas phyogs der phyin te/_khyi ro bam 
[\[285a.6\]]pa mthong ba dang /_des sna bkab nas brtag par brtsams pa las ji tsam na de'i chu snod de chag nas ba so mkhan gyi slob dpon de skyengs par gyur to/_/dge slong dag ji snyam du sems/_ba so mkhan gyi slob dpon gang yin pa de ni dge slong maud gal gyi bu 'di nyid de yin no/_/ri mo mkhan gyi slob 
[\[285a.7\]]dpon gang yin pa de ni dge slong shA ri'i bu 'di nyid de yin no/_/'on kyang de bzhin gshegs pas brnyes pa'i bsam gtan dang /_ting nge 'dzin dang snyoms par 'jug pa gang dag yin pa de dag gi ming yang rang sangs rgyas rnams kyis mi shes so/_/rang sangs rgyas rnams kyis thob pa gang dag yin pa de 
[\[285b\]]
[\[285b.1\]]dag gi ming yang dge slong shA ri'i bus mi shes so/_/dge slong shA ri'i bus thob pa gang dag yin pa de dag gi ming yang dge slong maud gal gyi bus mi shes so/_/dge slong maud gal gyi bus thob pa gang yin pa de dag gi ming yang nyan thos gzhan rnams kyis mi shes te/_/dge slong maud 
[\[285b.2\]]gal gyi bu bas dge slong shA ri'i bu rdzu 'phrul che zhing mthu che mod kyi/_des mang du gnas pa la dgongs nas ngas rdzu 'phrul can rnams kyi mchog tu bstan to/_/shA ri'i bu dang maud gal gyi bu'i le'u'o//_//de nas tshe dang ldan pa 'od srung chen po rang gi las kyi rgyu ba lung ston par byed de/_
[\[285b.3\]]smras pa/_de ni der song sngon nas spyad pa dang /_/rjes mthun tshig dag shin tu sgrogs pa na/_/gang zhig byas pas 'bras bu che myong ba/_/chung ngu gcig pu de ni myur dran nas/_/ji ltar seng ge ri yi phug gnas pa/_/'jigs pa med par spyod yul 'gro ba ltar/_/mtshungs pa med pa'i nyan thos 
[\[285b.4\]]'od srung de/_/sngon gyi gnas nas spyad pa sgrogs byed pa/_/zag med tha ba med pa rnam grol sems/_/nyon mongs med par gnas pa skyon med yid/_/de la chos mchog yod par yid ches nas/_/de yi chos la yid kyis smon byas te/_/rang sangs rgyas la bdag gis yon du ni/_/khre rgod bre'u chung gang 
[\[285b.5\]]zhig rab phul bas/_/de 'dra ba dang kun du phrad gyur ces/_/smon pas sgra mi snyan du skyes pa ni/_/las de gcig pu nyid kyi 'bras bu yis/_/lus can bdag gir 'dzin med tshe ring ba/_/khyad par 'gro zhing spyod pa mi dman pa/_/sgra mi snyan du lan stong skyes par gyur/_/las de gcig pu nyid 
[\[285b.6\]]kyi 'bras bu yis/_/lan stong sum bcu rtsa gsum par skyes te/_/me tog phreng rgyan byug pa sna tshogs dang /_/mthu chen lus mdzes pa dang ldan par gyur/_/de nas 'phos bdag sgra mi snyan du skyes/_/slar yang lha dge dga' bar byed pa dang /_/sems kyi smon lam dbang gis slar yang 
[\[285b.7\]]bdag_/mi ni dge ba rnams kyi nang du skyes/_/las de gcig pu nyid kyi 'bras bus bdag_/bram ze sA la chen po'i rigs skyes te/_/nor mang skyes pa bud med rnams kyis bkur/_/'dod pa'i yon tan lnga don mi gnyer yang /_/bdag gis ston pa lan 'ga'ang ma mthong zhing /_/
[\[286a\]]
[\[286a.1\]]mtshungs med nyan thos bdag gis ma mthong nas/_/bdag gi seng ras tshem gyon 'jig rten na/_/dgra bcom rnams la phyag 'tshal rab tu byung /_/bdag ni de ltar rab tu byung ba dang /_/rgyal ba bu [{]mangs [,]mang [}]mchod rten na bzhugs mthong /_/thub zhabs phyag 'tshal 
[\[286a.2\]]bcom ldan bdag gi ston/_/bdag ni khyod kyi nyan thos gyur ces gsol/_/'od srung ji skad smras bzhin byas te 'dir/_/khyod ston nga yin nga yi nyan thos khyod/_/gal te sdug bsngal kun las thar 'dod na/_/khyod kyis snyan par bshad pa'i chos snyan nyon/_/gang yang bdag la 
[\[286a.3\]]skyes mchog skyob pa ni/_/thugs rje chen po yis ni chos bshad pa/_/bsam gtan bzhi stobs dbang po byang chub kyi/_/yan lag lam gyi yan lag rnam par thar/_/de dag bsgom pa bdag gis dga' mgur thob/_/zag pa zad cing lus kyi tha ma bzung /_/lus kyi tha ma 'dzin 
[\[286a.4\]]pa rdul med pa/_/drang po 'di dag dang ni bdag gir phrad/_/de bzhin gshegs rgyal phun sum tshogs pa gsung /_/tshul khrims ldan pa gang 'dod 'grub par 'gyur/_/bdag gi yid la ci dang ci bsams pa/_/thams cad grub ste srid pa'i tha ma 'di/_/bdag gi skye ba zad cing 'ching 
[\[286a.5\]]ba dang /_/srid pa kun nas langs pa nyid bcad de/_/bdag ni chos rgyal thugs las skyes pa'i sras/_/nyon mongs tshogs rnams zad pas mya ngan 'da'/_/bdag ni thams cad gzigs pa yis/_/sbyangs la gnas pa mchog tu bstan/_/zag pa med cing nyes pa bsal/_/go 'phang mi 
[\[286a.6\]]g.yo bdag gis 'thob/_/gnas brtan 'od srung de lta bur/_/ma dros pa yi mtsho chen du/_/dge slong dge 'dun mdun 'dug nas/_/rang gi las ni lung bstan to/_/'od srung gi le'u ste dang po'o//_//'dul ba gzhi/_bam po lnga bcu rtsa gnyis pa/_de nas dge slong 
[\[286a.7\]]gnas brtan gnas brtan rnams kyis tshe dang ldan pa shA ri'i bu la 'di skad ces smras so/_/tshe dang ldan pa shA ri'i bus las ci zhig byas na las de'i rnam par smin pas shes rab chen po dang spobs pa chen po dang ldan par gyur des smras pa/_bdag gis dgon par rang sangs rgyas/_/drang srong 
[\[286b\]]
[\[286b.1\]]dge sbyong zhir gyur pa/_/skal dang ldan pa chos gos ni/_/de tshe rnying pa gyon pa mthong /_/de la bdag gis sems dad pas/_/bang brgyugs nas kyang chos gos ni/_/drubs shing kha bsgyur de bzhin du/_/de la yang dang yang du gtugs/_/de nas bdag la thugs brtse'i phyir/_/de ni bar snang la 
[\[286b.2\]]'phags nas/_/rang gi gzi brjid kyis 'bar zhing /_/de nas mkha' la gshegs par gyur/_/bdag gis thal mo sbyar byas nas/_/ji ltar bdag ni 'di 'dra bar/_/dbang rnon shes rab cher shog ces/_/de lta bur ni smon lam btab/_/bdag ni phyug po'i rigs su'am/_/ma rabs 
[\[286b.3\]]dag tu mi skye bar/_/bar ma'i rigs su skye 'gyur zhing /_/rtag tu rab 'byung mang bar shog_/dge ba'i rtsa ba des na bdag_/bdag ni tshe rabs lnga brgyar yang /_/mi yi rnyed pa thob nas ni/_/khyim med par ni rab tu byung /_/bdag gi skye ba tha ma ni/_/mi yi srid thob 'di yin te/_/
[\[286b.4\]]rdzogs sangs bla na med pa yi/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/mya ngan 'das pa bsil gyur pa'i/_/dgra bcom pa yang bdag gis thob/_/btsun pa bdag gis zla phyed kyis/_/'gro ba'i pha rol phyin pa thob/_/dge 
[\[286b.5\]]slong dge 'dun gud bzhugs nas/_/ston pas bdag ni mngon sum du/_/chos kyi 'khor lo rjes skor ba/_/shes rab can gyi gtso bor bstan/_/shes rab chen po shA ri'i bu/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/shA ri'i bu'i le'u 
[\[286b.6\]]ste gnyis pa'o//_//de nas dge slong gnas brtan gnas brtan rnams kyis tshe dang ldan pa maud gal gyi bu chen po la 'di skad ces smras so/_/tshe dang ldan pa maud gal gyi bu chen po tshe dang ldan pa shA ri'i bus ni rang gi las kyi rgyu ba lung bstan zin gyis/_da ni khyod kyis kyang rang gi 
[\[286b.7\]]las kyi rgyu ba lung ston cig_/de skad ces smras pa dang /_tshe dang ldan maud gal gyi bu chen pos dge slong gnas brtan gnas brtan rnams la 'di skad ces smras so/_/bdag sngon drang srong gyur pa'i tshe/_/nags mtha'i dgon par gnas pa na/_/der ni skyes pa zhig 'ongs nas/_/bdag la rab byung 
[\[287a\]]
[\[287a.1\]]gsol ba 'debs/_/bdag gis brgyugs nas de yi skra/_/bregs nas kyang ni chos gos dag_/kha dog bsgyur nas de la byin/_/de yid dga' gyur de yi tshe/_/phyogs gcig tu ni nyer song nas/_/skyil mo krung bcas 'dug nas des/_/rang byang chub ni reg gyur te/_/de 
[\[287a.2\]]nas mkha' la song bar gyur/_/bdag gis dad bskyed nyer song nas/_/de nas thal mo legs sbyar te/_/de na rdzu 'phrul mchog gsol zhing /_/smon lam gdab pa byas pa ni/_/drang srong che 'di ci 'dra ba'i/_/bdag gi rdzu 'phrul de 'drar shog_/dge ba'i rtsa ba de yis na/_/gang dang gang 
[\[287a.3\]]du skyes par ni/_/bsod nams byas pas mdzes pa yi/_/lha dang mi ni rnams su gyur/_/bdag gi srid pa tha ma ni/_/mi yi srid thob 'di yin te/_/rdzogs sangs bla na med pa yi/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/
[\[287a.4\]]mya ngan 'das pa bsil gyur pa'i/_/dgra bcom pa ni bdag gis thob/_/thams cad gzigs pas rdzu 'phrul can/_/rnams kyi mchog tu bdag bstan to/_/dge ba chung ngu byas pa ni/_/bde ba mang po nyams su myong /_/mi dge ba yi las gang yin/_/bdag gis lung bstan mnyan par 
[\[287a.5\]]gyis/_/grong mchog rgyal po'i khab tu ni/_/bdag ni tshong dpon khye'u gyur nas/_/khyim gyi phyi rol rtse rtse nas/_/zan gyi phyir yang zhugs pa las/_/de na pha ma gnyis ka ni/_/dben par 'dug pa bdag gis mthong /_/de gnyis mthong bas bdag brdegs shing /_/skyengs pas kyang ni spyo ba 
[\[287a.6\]]byas/_/pha dang ma ni gnyis ka la/_/yid kyis nyes pa byas pa ni/_/gang tshe chen por gyur pa na/_/'dam bu bcom pa bzhin bsad snyam/_/bdag gi yid kyis nyes byas kyi/_/lus kyis byas pa ma yin na'ang /_/bdag ni dmyal ba thig nag tu/_/sdug bsngal mi bzad nyams su myong /_/de yi 
[\[287a.7\]]las kyi lhag ma yis/_/bdag gi srid pa tha ma 'dir/_/mu stegs gzhan gyi dge sbyong gis/_/'dam bu bcom bzhin bdag gtog 'gyur/_/bdag ni sdug bsngal de nyid kyis/_/shi bar 'gyur te de nas ni/_/las rnams kyi ni lhag ma yang /_/tha ma zad par 'gyur ba yin/_/de bas pha dang ma dag la/_/
[\[287b\]]
[\[287b.1\]]sems ni rab tu dad par bya/_/sems dad pa yi rgyu yis ni/_/sems can 'gro ba bzang por 'gro/_/de ltar gnas brtan pang nas skyes/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/pang nas skyes kyi le'u ste gsum pa'o//_//
[\[287b.2\]]de nas dge slong gnas brtan gnas brtan rnams kyis tshe dang ldan pa mdzes ldan la 'di skad ces smras so/_/tshe dang ldan pa mdzes ldan tshe dang ldan pa pang nas skyes kyis rang gi las kyi rgyu ba lung bstan zin gyis/_da ni tshe dang ldan pa mdzes ldan gyis kyang rang gi las kyi rgyu ba lung ston cig_/de nas tshe dang 
[\[287b.3\]]ldan pa mdzes ldan gyis dge slong gi dge 'dun gyi mdun du rang gi las kyi rgyu ba lung bstan pa/_dge 'dun kun dgar bdag son na/_/khyams de'i phyag dar mthong nas ni/_/bdag gis phyags ma blangs nas su/_/de tshe dga' bas phyag dar byas/_/de nas bdag gis sems dad pas/_/khyams 
[\[287b.4\]]de gtsang mar mthong nas ni/_/ji ltar khyams de gtsang ba ltar/_/nyon mongs med par gyur cig smras/_/dge ba'i rtsa ba de yis ni/_/gang dang gang du skyes par yang /_/bdag gi gzugs ni bzang ba dang /_/blta na sdug cing mdzes par gyur/_/de yi las kyi lhag mas ni/_/bdag gi lus ni tha 
[\[287b.5\]]ma la/_/bdag gi pha dang ma gnyis kyis/_/bdag ming mdzes ldan kho nar btags/_/mdzes ldan bdag ni btsas gyur te/_/gang tshe gnyen tshogs mdun phyin pa/_/de tshe gnyen ni thams cad kyis/_/mgu zhing yid dga' bkur sti byas/_/rdzogs sangs bla na med pa yi/_/ded dpon 'di ni mnyes 
[\[287b.6\]]par byas/_/mya ngan 'das pa bsil gyur pa'i/_/dgra bcom pa yang bdag gis thob/_/bdag gi nyon mongs med gyur ces/_/smon lam btab pa gang yin pa/_/bya ba byas te nyon mongs med/_/dgra bcom zag pa med pa yin/_/'dzam bu'i gling ni thams cad kyang /_/ka shi'i gos kyis phyags pa bas/_/
[\[287b.7\]]gang gis 'dod chags bral ba yi/_/drang srong 'chag sa gcig phyags pa'o/_/'dzam bu'i gling na drang srong gi/_/'chag sa thams cad phyags pa bas/_/gang gis phyogs bzhi'i dge 'dun gyi/_/re lde tsam dag phyags pa'o/_/'dzam bu'i gling na dge 'dun gyi/_/kun dga' ra ba kun phyags pas/_/
[\[288a\]]
[\[288a.1\]]gang gis rgyal ba'i mchod rten ni/_/khru gang tsam zhig phyags pa'o/_/bdag nyid kyis ni gang rtogs pa'i/_/khyad par de dag shes byas nas/_/bder gshegs mchod rten phyags nas ni/_/sems kyang rab tu dang bar gyis/_/de ltas rdzogs pa'i sangs rgyas kyi/_/yon tan mang po shes pa 
[\[288a.2\]]yis/_/mchod rten rnams la bkur sti byos/_/'bras bu chen po dag tu 'gyur/_/btsun pa bdag gis dge ba ni/_/gang byas dran pa 'di lags te/_/de yi 'bras bu sdug pa dang /_/'dod pa yid 'ong nyams su myong /_/de bas rgyal ba'i mchod rten la/_/mchod pa dag ni bzang po gyis/_/btsun pa 
[\[288a.3\]]'di ni bsod nams zhing /_/dam pa bla na med pa yin/_/rdzogs sangs de bzhin gshegs pa'am/_/sangs rgyas rnams kyi nyan thos la/_/sems ni rab tu dang byas pa'i/_/yon ni chung ngur 'gyur ma yin/_/de ltar gnas brtan mdzes ldan gyis/_/dge slong dge 'dun mdun 
[\[288a.4\]]'dug nas/_/ma dros pa yi mtsho chen du/_/rang gi las ni lung bstan to/_/mdzes ldan gyi le'u ste bzhi pa'o//_//de nas dge slong gnas brtan gnas brtan rnams kyis tshe dang ldan pa sna ma'i me tog la 'di skad ces smras so/_/tshe dang ldan pa sna ma'i me tog tshe dang ldan pa mdzes 
[\[288a.5\]]ldan gyis rang gi las kyi rgyu ba lung bstan zin gyis/_da ni tshe dang ldan pas kyang rang gi las kyi rgyu ba lung ston cig_/sna ma'i me tog rna rgyan byas/_/mgo la me tog phreng bcings nas/_/ne'u zla rnams kyis yongs bskor te/_/skyed mos tshal gyi gnas su byung /_/de na thub pa chen po pa/_/rnam par 
[\[288a.6\]]gzigs kyi mchod rten la/_/skye bo'i tshogs chen thams cad nas/_/legs par mchod pa bdag gis mthong /_/de nas ne'u zla rnams khrid nas/_/rang rang gi ni phreng ba kun/_/sems ni dad par byas nas su/_/mchod rten de la gdags pa byas/_/de na bdag gis de dag dang /_/skye bo mang 
[\[288a.7\]]po gzhan mthong nas/_/sna ma rna ba las bkrol te/_/de tshe mchod rten gdags pa byas/_/dge ba'i rtsa ba des na bdag_/gang dang gang du skyes par yang /_/bsod nams byas pa mdzes pa yi/_/lha dang mi ni rnams su gyur/_/rdzogs sangs bla na med pa yi/_/ded dpon 'di ni mnyes par byas/_/mya ngan 'das 
[\[288b\]]
[\[288b.1\]]pa bsil gyur pa'i/_/dgra bcom pa yang bdag gis thob/_/me tog gcig ni btang bas na/_/lo ni bye ba brgya phrag tu/_/bdag gis lha yi yongs spyad nas/_/de yi lhag mas mya ngan 'das/_/btsun pa gal te sangs rgyas kyi/_/yon tan phal cher 'tshal gyur na/_/sems ni shin tu dad pa yis/_/
[\[288b.2\]]phyir zhing bsnyen bkur bgyis pa zhig_/de ltas rdzogs pa'i sangs rgyas kyi/_/yon tan mang po shes pa yis/_/mchod rten rnams la bkur sti byos/_/'bras bu chen po dag tu 'gyur/_/rdzogs sangs de bzhin gshegs pa'am/_/sangs rgyas rnams kyi nyan thos la/_/sems ni rab tu dang byas 
[\[288b.3\]]pa'i/_/yon ni chung bar 'gyur ma yin/_/btsun pa bdag gis dge ba ni/_/gang byas dran pa 'di lags te/_/de yi 'bras bu sdug pa dang /_/'dod pa yid 'ong nyams su myong /_/las kyi rnam par smin pa des/_/yang srid skye ba zad pa dang /_/nyon mongs bcom nas bsil gyur pa'i/_/
[\[288b.4\]]bdag ni dgra bcom mya ngan 'das/_/bdag ni yang srid nyal ba dang /_/'khor ba gang du'ang nyal ma yin/_/bdag gi skye ba tha ma ni/_/'di yin len pa med par 'gyur/_/de nyid kyi ni rgyu yis bdag_/sna ma'i me tog ming 'di btags/_/sdug bsngal kun las bdag grol zhing /_/srid pa'i mtsho 
[\[288b.5\]]las rgal bar gyur/_/de ltar gnas brtan sna ma ni/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/sna ma'i me tog gi le'u ste lnga pa'o//_//de nas dge slong gnas brtan gnas brtan rnams kyis tshe dang ldan pa bye ba nyi shu pa la 'di 
[\[288b.6\]]skad ces smras so/_/tshe dang ldan pa bye ba nyi shu pa tshe dang ldan pa sna ma'i me tog gis rang gi las kyi rgyu ba lung bstan zin gyis/_/tshe dang ldan pas kyang da ni rang gi las kyi rgyu ba lung ston cig_/tshe dang ldan pa bye ba nyi shu pas ci zhig byas na las des bcom ldan 'das kyis brtson 'grus rtsom pa rnams 
[\[288b.7\]]kyi mchog tu bstan/_des smras pa/_rnam par gzigs kyi gsung rab la/_/rgyal po'i pho brang bshes ldan du/_/bdag gis phyogs bzhi'i dge 'dun gyi/_/gnas khang gcig cig brtsigs nas ni/_/bdag gis gnas khang de yi gzhir/_/ras phran rnams kyis sa gzhi g.yogs/_/sems dga' ba 
[\[289a\]]
[\[289a.1\]]dang yid bde bas/_/de tshe smon lam btab pa ni/_/rdzogs sangs rgyas ni mnyes byas te/_/bsnyen par rdzogs pa thob nas ni/_/mya ngan 'das pa mchog zhi ba/_/rga med go 'phang reg par shog_/bdag gi bsod nams des ni bdag_/bsod nams byas pas mdzes pa yi/_/bskal pa dgu bcur lha dang ni/_/
[\[289a.2\]]mi rnams su ni 'khor bar gyur/_/de nas las kyi lhag mas ni/_/bdag gi lus ni tha ma la/_/tsam par tshong dpon mchog gi yang /_/bu gcig par ni bdag skyes so/_/bdag ni btsas ma thag tu yang /_/pha yis thos nas 'dun gyur pa/_/gzhon nu la ni bdag gis nor/_/bye ba nyi shu sbyin par bya/_/bdag gi rkang 
[\[289a.3\]]mthil gnyi ga'i spu/_/shin tu phra zhing mnyen pa dang /_/reg na bde zhing 'jam pa yi/_/shing bal 'dab lta'i sor bzhi skyes/_/'das pa'i bskal pa dgu bcu dang /_/bskal pa gcig 'di lhag par ni/_/sa gzhi gding bas ma g.yogs par/_/rkang pa 'jog ni ma myong ngo /_/rdzogs sangs bla na med pa yi/_/
[\[289a.4\]]ded dpon 'di ni mnyes par byas/_/mya ngan 'das pa bsil gyur pa'i/_/dgra bcom pa yang bdag gis thob/_/thams cad gzigs pas brtson 'grus can/_/rnams kyi mchog tu bdag bstan to/_/zag med nyes pa spangs pa yi/_/go 'phang mi g.yo bdag gis thob/_/gnas brtan bye 
[\[289a.5\]]ba nyi shu pa/_/dge slong dge 'dun mdun 'dug nas/_/de ltar ma dros mtsho chen du/_/rang gi las ni lung bstan to/_/bye ba nyi shu pa'i le'u ste drug pa'o//_//de nas dge slong gnas brtan gnas brtan rnams kyis tshe dang ldan pa ngag dbang la 'di skad ces smras so/_/tshe dang ldan pa ngag dbang 
[\[289a.6\]]tshe dang ldan pa bye ba nyi shu pas rang gi las kyi rgyu ba lung bstan zin gyis/_tshe dang ldan pas kyang da rang gi las kyi rgyu ba lung ston cig_/des smras pa/_'das pa'i bskal pa dgu bcur ni/_/bsod nams byas pas mdzes pa yi/_/lha rnams dang ni mir skyes te/_/bdag gis 
[\[289a.7\]]ngan 'gro mi shes so/_/bdag gis dge ba mi shes te/_/phan tshun zla ba ltas 'ba' zhig gis/_/rnam par gzigs kyi mchod rten ni/_/mthong nas de tshe bsnyen bkur byas/_/'gron bu drug bcu rnams kyis ni/_/dri dang phreng ba byug nyos te/_/mchod rten la ni gdags byas pas/_/bdag ni log par ltung ma gyur/_/dge ba chung ngu byas pa ni/_/
[\[289b\]]
[\[289b.1\]]bde ba mang po nyams su myong /_/mya ngan 'das pa bsil gyur pa'i/_/dgra bcom pa yang bdag gis thob/_/gal te rdzogs sangs shes gyur la/_/mchod rten de la bdag gis su/_/bkur sti byas par gyur na ni/_/legs pa mang byed 'gyur ba zhig_/de ltas rdzogs pa'i sangs rgyas kyi/_/yon tan 
[\[289b.2\]]mang po shes pa yis/_/mchod rten bkur sti byos shig dang /_/'bras bu chen po dag tu 'gyur/_/thams cad gzigs pas mang thos dang /_/sna tshogs gtam dang dge ba yi/_/spobs ldan tshigs bcad byed pa ni/_/rnams kyi mchog tu bdag bstan to/_/de ltar gnas brtan ngag dbang ni/_/dge 
[\[289b.3\]]slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/ngag dbang gi le'u ste bdun pa'o//_//de nas dge slong gnas brtan gnas brtan rnams kyis tshe dang ldan pa b+ha ra dwa dza bsod snyoms len la 'di skad ces smras so/_/tshe dang ldan pa b+ha ra dwa dza 
[\[289b.4\]]bsod snyoms len tshe dang ldan pa ngag dbang gis rang gi las kyi rgyu ba lung bstan zin gyis/_tshe dang ldan pas kyang da rang gi las kyi rgyu ba lung ston cig_/de nas tshe dang ldan pa b+ha ra dwa dza bsod snyoms len gyis smras pa/_bdag ni tshong dpon bur gyur nas/_/pha yi khyim na dbang byed tshe/_/bdag gis pha ni 
[\[289b.5\]]yid bsrungs shing /_/ma la log pa mi mthun byas/_/pha dang sring mo spun dang ni/_/bran dang las byed rnams la yang /_/zas dang skom gyis tshim byas kyang /_/ma la spyo ba byas nas su/_/bdag ni ser snas zil non pas/_/ma la zas ni ma byin par/_/khros pas tshig tu smras pa ni/_/zas su rdo ba 
[\[289b.6\]]zo shig byas/_/las kyi rnam par smin pa des/_/rab tu tsha dang thig nag gi/_/dmyal bar lan mang lhung nas ni/_/sdug bsngal mi nyung thob par gyur/_/dmyal ba de nas shi 'phos nas/_/mi yi srid pa thob pa na/_/las kyi rnam par smin pa des/_/bdag ni rdo ba za bar gyur/_/skye ba de dang de dag 
[\[289b.7\]]tu/_/bdag gis rdo ba mang zos shing /_/de bzhin bkres skom sdug bsngal gyis/_/bdag ni 'chi ba'i dus byas so/_/bdag gi skye ba tha ma ni/_/mi srid thob pa 'di yin te/_/rdzogs sangs bla na med pa yi/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/
[\[290a\]]
[\[290a.1\]]mya ngan 'das pa bsil gyur pa'i/_/dgra bcom pa yang bdag gis thob/_/thams cad gzigs pas seng ge yi/_/sgra sgrogs pa yi mchog tu bstan/_/bdag gis nyon mongs thams cad spangs/_/nyon mongs bral bas zag pa med/_/da dung du yang btsun pa dag_/de ltar rdzu 'phrul thob 
[\[290a.2\]]gyur kyang /_/phug na bdag gi zas mchis pa/_/rdo ba nyid du gyur lags so/_/btsun pa bdag gis sdig pa ni/_/gang bgyis dran pa 'di lags te/_/las rnams chud mi za bas na/_/de yi 'bras bu nyams su myong /_/b+ha ra dwa dza bsod snyoms len/_/dge slong dge 'dun mdun 'dug nas/_/de ltar ma dros 
[\[290a.3\]]mtsho chen du/_/rang gi las ni lung bstan to/_/b+ha ra dwa dza bsod snyoms len gyi le'u ste brgyad pa'o//_//de nas dge slong gnas brtan gnas brtan rnams kyis tshe dang ldan pa legs 'ongs la 'di skad ces smras so/_/tshe dang ldan pa legs 'ongs tshe dang ldan pa b+ha ra dwa dza bsod snyoms 
[\[290a.4\]]len gyis rang gi las kyi rgyu ba lung bstan zin gyis/_tshe dang ldan pa legs 'ongs kyis kyang da rang gi las kyi rgyu ba lung ston cig_/de nas tshe dang ldan pa legs 'ongs kyis de'i tshe rang gi las kyi rgyu ba lung ston par byed de/_rgyal po'i pho brang bshes ldan du/_/tshong dpon bu phor gyur nas ni/_/bdag ni nor dang 
[\[290a.5\]]'bru mang zhing /_/skye bo'i tshogs kyis bkur ba dang /_/rgyal po dang ni grong mi dang /_/gsang tshig brjod pa rnams kyis bkur/_/blta na sdug cing mdzes pa dang /_/dar la bab pa gzugs kyis rgyags/_/de nas bdag ni shing rtar zhugs/_/skye bo'i tshogs kyis mdun byas nas/_/'dod pa kun dang 
[\[290a.6\]]ldan gyur cing /_/skyed mos tshal gyi gnas su byung /_/skyed mos tshal der dge sbyong ni/_/dbang po legs par bsdams pa dang /_/dbang po zhi bas rgyu byed pa/_/chos gos rnying pa can zhig mthong /_/dge sbyong de mthong bdag gis ni/_/yid mi bde ba skyes gyur te/_/de skyon med kyang mi sdug nas/_/smad 
[\[290a.7\]]cing spyo ba byas pa ni/_/kha dog ngan cing 'jigs par snang /_/mdze can lus ni lus rma can/_/sha bri ngan cing rtsa 'thon pa/_/rab tu byung 'di su yi yin/_/ngag gi nyes pa spyad pa dang /_/las kyi rnam par smin pa des/_/de nas 'chi 'pho'i dus byas nas/_/dmyal ba rnams su skyes par gyur/_/
[\[290b\]]
[\[290b.1\]]dmyal ba nas ni shi 'phos bdag_/kha dog ngan cing sdug bsngal ldan/_/mdze can lus ni lus rma can/_/sha bri ngan cing rtsa 'thon gyur/_/lag na gyo mo thogs shing rgyu/_/sha na'i ras kyi smad g.yogs gyon/_/phyag dar phung po'i steng na nyal/_/gnas med mgon med skyob pa med/_/zas kyi 
[\[290b.2\]]ched du sprang ba dang /_/gang dang gang du song na yang /_/dbyug pa can gyis phyir bzlog cing /_/de dag bdag la smod par byed/_/de ltar tshe rabs lnga brgyar ni/_/gang dang gang du skyes pa der/_/bkres dang skom pa'i sdug bsngal gyis/_/bdag ni 'chi ba'i dus byas so/_/sems can kun gyis bdag 
[\[290b.3\]]gi ming /_/nyes 'ongs pa zhes smad pa byas/_/kun gyi yid du mi 'ong bas/_/de tshe smad pa byed par 'gyur/_/bdag gis rdzogs pa'i sangs rgyas ni/_/dge slong dge 'dun mdun gyis byas/_/skye bo'i tshogs ni chen po la/_/dam pa'i gnas ni ston pa mthong /_/skye bo'i tshogs de mthong nas ni/_/
[\[290b.4\]]ji tsam 'dod pa'i zas dang skom/_/rnyed par gyur na stes snyam nas/_/myur du brgyugs te phyin pa dang /_/skye bo'i tshogs ni chos kyi phyir/_/'dug pa de ni mthong nas kyang /_/zas sbyin pa ni med do zhes/_/bdag ni re chad slar log go/_/de nas thub pa thugs rje can/_/mgon pos bdag la 
[\[290b.5\]]bka' stsal pa/_/'ongs pa legs tshur khyod bde 'am/_/stan 'di la ni khyod 'dug shig_/bdag ni dga' ba thob gyur nas/_/thal mo legs sbyar de'i 'og tu/_/ston pa'i zhabs la phyag byas nas/_/phyogs gcig tu ni bdag 'dug go/_/de nas ston pa thugs rje can/_/gau tam rjes su 
[\[290b.6\]]thugs brtse bas/_/rim pa bzhin gyi gtam gsungs pas/_/bdag ni bden pa mthong bar bgyis/_/bden pa mthong nas thub chen la/_/de nas bdag gis rab 'byung gsol/_/gau tam thugs rje chen pos bdag_/rjes su brtse bas rab tu phyung /_/'jig rten gyi ni 'dren pa yis/_/bdag ming legs 
[\[290b.7\]]'ongs zhes btags shing /_/me yi khams la snyoms 'jug pa/_/rnams kyi mchog tu bdag bstan to/_/de ltar gnas brtan legs 'ongs kyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/legs 'ongs kyi le'u ste dgu pa'o//_//
[\[291a\]]
[\[291a.1\]]de nas dge slong gnas brtan gnas brtan rnams kyis tshe dang ldan pa dga' yod la 'di skad ces smras so/_/tshe dang ldan pa dga' yod tshe dang ldan pa legs 'ongs kyis rang gi las kyi rgyu ba lung bstan zin gyis/_tshe dang ldan pa dga' yod kyis kyang da rang gi 
[\[291a.2\]]las kyi rgyu ba lung ston cig_/de nas tshe dang ldan pa dga' yod kyis de'i tshe rang gi las kyi rgyu ba lung ston par byed de/_grong mchog rgyal po'i khab tu ni/_/tshong dpon phyug por gyur pa na/_/de ni mu ge byung gyur nas/_/drang srong rnams ni gso skal dgos/_/de na bdag gi gso 
[\[291a.3\]]skal du/_/skal dang ldan pa'i rang sangs rgyas/_/zag pa med pa'i bsil gyur pa'i/_/drang srong mdzes pa gcig cig byon/_/sems ni ser sna'i skyon can gyis/_/bdag gis sdig pa bsams pa ni/_/da lta'i dus su dge sbyong 'di/_/lo bdun du ni su zhig gso/_/khyi yi gcin ni 
[\[291a.4\]]bskol ba yis/_/de nas 'bras kyi chan btsos te/_/de na drang srong za ru bcug_/de tshe de ni 'chi dus byas/_/sdig pa'i las ni de byas pas/_/bsdus gzhom dang ni ngu 'bod dang /_/de bzhin tsha ba rab tsha ba'i/_/dmyal ba rnams su yun ring btsos/_/dmyal ba nas ni shi 'phos 
[\[291a.5\]]bdag_/mi yi srid pa thob na yang /_/nad bu can la gzhan dbang dang /_/sdug bsngal gyis ni bdag dus byas/_/de ltar tshe rabs lnga brgyar ni/_/gang dang gang du skyes pa na/_/mi sdug nad dang mi bzang pas/_/rtag tu bdag ni dus byas so/_/bdag gi skye ba'i tha ma ni/_/mi yi srid thob 'di 
[\[291a.6\]]yin te/_/rdzogs sangs bla na med pa yi/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/mya ngan 'das pa bsil gyur pa/_/dgra bcom pa yang bdag gis thob/_/btsun pa da ltar na yang bdag_/rdzu 'phrul ldan zhing zag 
[\[291a.7\]]med kyang /_/nad bu can la 'gre ldog pa/_/de lta bus ni bdag 'tsho'o/_/de ltar gnas brtan dga' yod kyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/ma 'gags pa'i grogs po dga' yod kyi le'u ste 
[\[291b\]]
[\[291b.1\]]bcu pa'o//_//sdom ni/_/'od srung shA ri'i bu dang ni/_/maud gal bu dang mdzes ldan dang /_/sna ma gro bzhin ngag dbang dang /_/bsod snyoms legs 'ongs dga' yod do/_/de nas dge slong gnas brtan gnas brtan rnams kyis tshe dang ldan pa grags pa la 'di skad ces smras 
[\[291b.2\]]so/_/tshe dang ldan pa grags pa tshe dang ldan pa dga' yod kyis rang gi las kyi rgyu ba lung bstan zin gyis/_/tshe dang ldan pa grags pas kyang da rang gi las kyi rgyu ba lung ston cig_/de nas tshe dang ldan pa grags pas de'i tshe rang gi las kyi rgyu ba lung ston par byed de/_bdag sngon 
[\[291b.3\]]dgon pa'i drang srong gyur/_/grong du bsod snyoms phyir song na/_/rnam par sngos shing bam pa yis/_/bud med kyi ni ro zhig mthong /_/bdag gis tshul bzhin brtag byas te/_/skyil mo krung bcas 'dug nas ni/_/rtse gcig shin tu mnyam bzhag pas/_/der ni mi sdug 
[\[291b.4\]]bsgom pa byas/_/bdag 'dug pa las de yi lto/_/rdol nas 'jigs pa'i sgra byung ba/_/thos par gyur nas bdag kyang ni/_/ting nge 'dzin las langs par gyur/_/de yi lto na yod pa yi/_/ngan skyugs dang ni khrag dang ni/_/rul pa'i dri dang mi gtsang ba/_/kun nas rab tu 
[\[291b.5\]]'dzag pa mthong /_/rgyu ma gnye ma mkhal ma dang /_/snying dang de bzhin glo ba la/_/srin bu brgya phrag za byed nas/_/slar yang sems ni mnyam par bzhag_/de ci 'dra bar 'di de 'dra/_/'di ci 'dra bar de de 'drar/_/phyi yi ro ni mthong gyur nas/_/rang gi lus la gtod par 
[\[291b.6\]]byed/_/de nas ting 'dzin las langs nas/_/bsti gnas su ni slar log ste/_/de tshe bsod snyoms ma spyad de/_/zas kyang bza' ba ma byas so/_/gang tshe bdag kyang grong khyer du/_/zas kyi ched du zhugs pa na/_/yid 'phrog pa yi gzugs mthong nas/_/de la mi gtsang bsgom 
[\[291b.7\]]byas pa/_/de yi ro ni ci 'dra bar/_/gzugs gtogs de kun de 'dra ste/_/khong pa mi gtsang bas gang ba/_/thams cad smad pa yin no zhes/_/de ltar yang dang yang bsgoms pas/_/bdag gis 'dod chags bral ba thob/_/tshangs pa'i gnas pa tshad med pa/_/bzhi po legs par 
[\[292a\]]
[\[292a.1\]]bsgoms byas pas/_/de nas 'chi ba'i dus byas te/_/tshangs pa yi ni 'jig rten skyes/_/tshangs pa'i 'jig rten shi 'phos bdag_/bA rA Na sI'i grong du skyes/_/tshong dpon mchog gi bu gcig par/_/dpal ldan bdag nyid der skyes te/_/kun la sdug 
[\[292a.2\]]cing yid 'ong ba/_/mthar phyin gnas ni thob par gyur/_/bdag ni nyin mo yongs rgyu zhing /_/mtshan mo dag ni nyal bar byed/_/myur bar de nas langs pa na/_/de na bud med mang po dag_/rdza rnga dang ni rnga chen dang /_/khar rnga pi bang sngas bcug nas/_/sgren mor bla rdol byed pa 
[\[292a.3\]]dang /_/lag brkyang nas ni gnyid log mthong /_/de nas bdag gi sngon gyi rgyu/_/mthu chen po ni skyes par gyur/_/bdag la de nas bud med la/_/dur khrod mi gtsang 'du shes byung /_/de nas skyo bar gyur nas ni/_/bdag gis sngangs pa'i tshig smras pa/_/grogs po bdag ni 
[\[292a.4\]]gtses gyur te/_/kun nas 'tshe bas reg par gyur/_/de nas mal nas langs nas ni/_/khang [{]bzangs [,]bzang [}]nas ni shod du babs/_/lhas ni rjes su snying brtse bas/_/bdag gi sgo ni rnam par phye/_/grong khyer nas ni mngon byung nas/_/'bab chu'i ngogs su nye bar song /_/bdag gis pha rol 
[\[292a.5\]]'gram na ni/_/dge sbyong dbang po bsdams pa mthong /_/bdag gis dge sbyong de mthong nas/_/sgra gsang stod de smras pa ni/_/dge sbyong bdag ni gtses gyur te/_/grogs po bdag la 'tshe bas reg_/de nas ston pas bdag la yang /_/de tshe bdud rtsi'i tshig gsungs pa/_/gzhon nu ma 'jigs 
[\[292a.6\]]khyod tshur shog_/'dir ni khyod la 'tshe ba med/_/bdag gis nor bu'i lham phud de/_/'bab chu yi ni ngogs rgal nas/_/sangs rgyas gang zag zla med pa/_/thugs rje can gyi spyan sngar song /_/de nas bdag skom thugs chud nas/_/gang zag zla med ston pa des/_/snyan pa'i 
[\[292a.7\]]chos ni bka' stsal pa/_/de ni so sor bdag gis rtogs/_/de nas bdag gis bden mthong nas/_/thub chen rab 'byung gsol ba btab/_/gau tam thugs rje chen po yis/_/thugs brtse ba yis rab tu phyung /_/mtshan gcig lon nas de nas ni/_/nyi ma 'char ka tsam na 
[\[292b\]]
[\[292b.1\]]ni/_/bdag gi zag pa kun zad cing /_/bdag ni bsil gyur mya ngan 'das/_/de ltar gnas brtan grags pa ni/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/gnas brtan grags pa'i le'u ste bcu gcig 
[\[292b.2\]]pa'o//_//de nas dge slong gnas brtan gnas brtan rnams kyis tshe dang ldan pa dpal skyed la 'di skad ces smras so/_/tshe dang ldan pa dpal skyed tshe dang ldan pa grags pas rang gi las kyi rgyu ba lung bstan zin gyis/_tshe dang ldan pa dpal skyed kyis kyang rang gi las kyi rgyu 
[\[292b.3\]]ba lung ston cig_/de nas tshe dang ldan pa dpal skyed kyis de'i tshe rang gi las kyi rgyu ba lung ston par byed de/_bA rA Na sI'i grong khyer du/_/ston pa 'od srung mya ngan 'das/_/rgyal po kr-i kIs rin chen las/_/byas pa'i mchod rten chen po brtsigs/_/rgyal po kr-i kI grags ldan bu/_/bdag 
[\[292b.4\]]ni thu bor gyur pa na/_/bdag gis thog mar gdugs kyis ni/_/rgyal ba'i mchod rten la gdags byas/_/dge ba'i las ni de byas pas/_/gang dang gang du skyes pa na/_/bsod nams byas pas mdzes pa yi/_/lha dang mi ni rnams su gyur/_/skye ba de dang de dag tu/_/phyug cing 
[\[292b.5\]]longs spyod che ba dang /_/nor dang 'brur ni ldan pa yi/_/bdag ni yon bdag chen por gyur/_/bdag gis tshe rabs lnga brgyar ni/_/sbyin pa mi nyung btang byas te/_/slong ba pa dang dge sbyong dang /_/bram ze so sor tshim par byas/_/shin tu dang ba'i sems kyis ni/_/'dod chags 
[\[292b.6\]]bral zhing zag med pa/_/tha ba med pa'i rang sangs rgyas/_/lnga brgya po dag tshim par byas/_/dge ba'i las ni de byas pas/_/srid pa tha ma 'di la ni/_/shAkya phyug po'i rigs su skyes/_/btsas ma thag tu tshig smras pa/_/khyim 'di na ni nor 'bru dag_/ji ga cung zad cig yod 
[\[292b.7\]]dam/_/'di ltar sbyin pa ngas btang ste/_/dbul po rnams ni tshim par bya/_/dbul po rnams la zas byin dang /_/gtong bas ngoms par 'gyur ba med/_/ji ga nor lta yod dam khyed/_/bdag la myur du legs par smros/_/de dag bdag gi tshig thos nas/_/yid 
[\[293a\]]
[\[293a.1\]]skyo bar ni gyur nas su/_/ma ma gtogs par phyogs dang ni/_/phyogs su rnam par rgyug par byed/_/ma ni bu la byams pa yis/_/de tshe bdag la 'di skad smras/_/lha 'am mi 'am gnod sbyin nam/_/khyod su bdag la myur du smros/_/ma gcig khyod kyi 
[\[293a.2\]]bu bdag ni/_/mi lags srin po ma lags te/_/sbyin bdag tshe rabs dran pas na/_/rtag tu sbyin pa gtong ba spro/_/bdag gi tshig de mas thos nas/_/yid ni dga' bar gyur nas kyang /_/dbugs 'byin byed cing smras pa ni/_/bu gcig ci dga' sbyin pa thong /_/yo byad mang 
[\[293a.3\]]po rnams kyis kyang /_/bdag la mas ni gso ba byas/_/kun la sdug cing yid 'ong ba/_/bdag ni blta bas ngoms mi myong /_/bdag ni btsas ma thag tu yang /_/khyim de nor dang 'bru rnams dang /_/gser dang bran dang las byed pa/_/rnams kyang rtag tu 'phel bar gyur/_/dpal 
[\[293a.4\]]skyed khye'u zhig btsas gyur la/_/btsas ma thag tu smras pas na/_/bdag gi ming ni gnyen rnams kyis/_/dpal skyed ces ni bya bar btags/_/de nas bdag gis sbyin btang zhing /_/dbul po rnams ni tshim byas te/_/rdzogs pa'i sangs rgyas mnyes byas nas/_/khyim med par 
[\[293a.5\]]ni rab tu byung /_/bdag ni rnyed med 'jigs pa'am/_/bu lon nyen pas rab byung min/_/de tshe dad pas rab byung nas/_/mngon shes drug po bdag gis thob/_/bdag ni rgyal po blon po dang /_/de bzhin grong mi rnams kyis mchod/_/zas dang btung ba gos dang ni/_/gnas 
[\[293a.6\]]mal yang ni rnyed par gyur/_/de ltar gnas brtan dpal skyed kyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/dpal skyed kyi le'u ste bcu gnyis pa'o//_//de nas dge slong gnas brtan gnas 
[\[293a.7\]]brtan rab tu mang po rnams kyis/_tshe dang ldan pa bak+ku la la 'di skad ces smras so/_/tshe dang ldan pa bak+ku la tshe dang ldan pa dpal skyed kyis rang gi las kyi rgyu ba lung bstan zin gyis/_tshe dang ldan pa bak+ku las kyang da rang gi las kyi rgyu ba lung ston cig_/de nas tshe dang ldan pa bak+ku las 
[\[293b\]]
[\[293b.1\]]de'i tshe rang gi las kyi rgyu ba lung ston par byed de/_rgyal po'i pho brang bshes ldan du/_/bdag sngon spos 'tshong gyur pa las/_/rnam par gzigs kyi gsung rab kyi/_/dge slong dge 'dun spyan drangs nas/_/khyed cag ji snyed bzhed pa yi/_/snyun sman bdag gis dbul bgyis te/_/shun pa rtsa 
[\[293b.2\]]ba 'bras bu'i sman/_/dge 'dun bdag gis tshim par bgyis/_/dge 'dun dbyar ni spyan drangs nas/_/bdag la dge slong gcig cig gis/_/a ru ra gcig ma gtogs par/_/de na 'ga' yang slong ba med/_/bskal pa dgu bcu rtsa gcig tu/_/bdag ni log par lhung ma 
[\[293b.3\]]gyur/_/sman sbyin pa yi rnam smin ni/_/mthu chen 'di ni blta bar gyis/_/dge ba chung ngu byas pas ni/_/bde ba mang po nyams su myong /_/a ru ra ni gcig byin pas/_/yun ring mtho ris rnams su dga'/_/de nas las kyi lhag mas ni/_/bdag gis mi yi srid thob nas/_/yul 
[\[293b.4\]]'khor bsod snyoms len pa dag_/slob pa na yang ma myong ngo /_/nub gsum kho na rig pa ni/_/gsum po bdag gis mngon sum byas/_/ngan ngon gyis ni 'tsho byas shing /_/phyag dar khrod kyi chos gos 'chang /_/khyim pa'am rab tu byung ba dang /_/bdag ni 'dres par mi 
[\[293b.5\]]gnas te/_/bdag gi tshe ni lo brgya dang /_/drug bcu lhag cig lon na yang /_/da tsam bar du'ang bdag gis ni/_/na ba mngon par mi dran te/_/btsun pa bdag gis dge ba ni/_/chung ngu bgyis pa 'di dran te/_/de yi 'bras bu yid 'ong 'dod/_/bde ba 'byung ba nyams 
[\[293b.6\]]su myong /_/de ltar gnas brtan bak+ku las/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/bak+ku la'i le'u ste bcu gsum pa'o//_//de nas dge slong gnas brtan gnas brtan rnams kyis/_tshe 
[\[293b.7\]]dang ldan pa gnas brtan gnas brtan zhes bya ba la 'di skad ces smras so/_/tshe dang ldan pa gnas brtan gnas brtan tshe dang ldan pa bak+ku las rang gi las kyi rgyu ba lung bstan zin gyis/_tshe dang ldan pa gnas brtan gnas brtan gyis kyang da rang gi las kyi rgyu ba lung ston cig_/
[\[294a\]]
[\[294a.1\]]de nas tshe dang ldan pa gnas brtan gnas brtan zhes bya bas de'i tshe rang gi las kyi rgyu ba lung ston par byed de/_sngon gyi tshe rabs gzhan rnams su/_/bdag ni lham mkhan gyur pa na/_/mu ge byung nas de nas bdag_/ko ba'i ras ma rnams 'tshed do/_/bza' 
[\[294a.2\]]bar bya ba kho na'i phyir/_/ko ba'i ras ma 'tshed pa las/_/dge sbyong gzhan zhig zas kyi phyir/_/bsod snyoms la ni byon pa dang /_/de la bdag gis sems dad pas/_/ko ras kyi ni thug pa byin/_/dge sbyong des ni longs spyad nas/_/de nas nam mkhar 'phags par gyur/_/
[\[294a.3\]]bdag ni rab tu dga' gyur nas/_/thal mo legs par sbyar byas te/_/de nas gang dang gang du ni/_/song ba kun du 'breng byas so/_/dga' ba rgya chen thob nas kyang /_/de tshe smon lam btab pa ni/_/gnas brtan 'di lta bu dang bdag_/lhan cig 'dug par gyur par 
[\[294a.4\]]shog_/dge slong 'di yi las kyis ni/_/dri med chos ni gang reg pa/_/bdag gis chos de rig gyur ces/_/de tshe smon lam btab par gyur/_/kha dog ldan pa ma yin zhing /_/dri ni smad par gyur pa dang /_/ro dang ldan pa ma yin pa'i/_/sbyin pa bdag gis de 
[\[294a.5\]]tshe btang /_/dge ba chung ngu byas pas kyang /_/bde ba mang po myong bar gyur/_/bsod nams byas pas mdzes pa yi/_/lha dang mi ni rnams su gyur/_/bdag ni skye ba tha ma ni/_/mi'i srid thob pa 'di yin te/_/rdzogs sangs bla na med pa yi/_/ded dpon 'di ni mnyes par 
[\[294a.6\]]byas/_/bdag gis smon lam gang btab pa'i/_/byang chub dam pa 'di reg ste/_/bdag gis da ltar bsil gyur pa'i/_/mya ngan 'das pa legs par thob/_/de nas gnas brtan chen po ni/_/gnas brtan zhes bya mthu chen gyis/_/ma dros pa yi mtsho chen du/_/rang gi 
[\[294a.7\]]las ni lung bstan to/_/gnas brtan gnas brtan zhes bya ba'i le'u ste bcu bzhi pa'o//_//de nas dge slong gnas brtan gnas brtan rnams kyis tshe dang ldan pa lteng rgyas 'od srung la sogs pa gnas brtan gsum la 'di skad ces smras so/_/tshe dang ldan pa dag gnas 
[\[294b\]]
[\[294b.1\]]brtan gnas brtan zhes bya bas rang gi las kyi rgyu ba lung bstan zin gyis/_tshe dang ldan pa dag gis kyang da rang gi las kyi rgyu ba lung ston cig_/de nas de rnams kyis kyang lung bstan par brtsams pa/_bdag cag gsum ni spun gyur nas/_/lhan cig tshong dpon gyur pa na/_/
[\[294b.2\]]'od srung mchod rten ral pa dang /_/shag shig 'dug pa mthong gyur nas/_/tshong pa thams cad bsdus nas ni/_/des ni slar yang sar pa brtsigs/_/spun rnams dag ni lhan cig tu/_/gdugs gsum zhig ni gdags pa byas/_/dge ba'i las ni de byas pas/_/mtho ris 
[\[294b.3\]]gnas su yun ring dga'/_/mi rnams su ni slar 'ongs nas/_/phyug po'i rigs chen dag tu skyes/_/rdzogs pa'i sangs rgyas ma mthong nas/_/mu stegs gzhan las rab tu byung /_/nai rany+dza na'i chu ngogs su/_/cho 'phrul mdzad pa mthong nas ni/_/de nas de la rab 'byung 
[\[294b.4\]]phyir/_/bdag cag gis kyang gsol ba btab/_/de nas thugs rje can gyi ni/_/thugs brtses bdag cag rab tu phyung /_/bdag cag ga yA mgor son nas/_/gau ta ma'i bstan pa thos/_/de nas brtson 'grus brtsams pas ni/_/mya ngan 'das pa dam pa thob/_/da 
[\[294b.5\]]ltar ston pa bkur byas shing /_/de tshe mchod rten mngon btud pas/_/bdag cag kun ni rab byung nas/_/bsil bar gyur te mya ngan 'das/_/lteng rgyas dang ni chu klung dang /_/ga yA 'od srung gnas brtan gsum/_/ma dros pa yi mtsho chen du/_/rang gi las ni lung bstan 
[\[294b.6\]]to/_/lteng rgyas dang /_chu klung dang /_ga yA 'od srung rnams kyi le'u ste [{]bcwa [,]bco [}]lnga pa'o//_//de nas dge slong gnas brtan gnas brtan rnams kyis tshe dang ldan pa grags pa la 'di skad ces smras so/_/tshe dang ldan pa grags pa tshe dang ldan pa lteng rgyas dang /_chu klung 
[\[294b.7\]]dang /_/ga yA 'od srung rnams kyis rang gi las kyi rgyu ba lung bstan zin gyis/_tshe dang ldan pa grags pas kyang da rang gi las kyi rgyu ba lung ston cig_/de nas tshe dang ldan pa grags pas kyang de'i tshe rang gi las kyi rgyu ba lung ston par byed de/_bdag sngon dri 'tshong gyur pa na/_/dri rnams 
[\[295a\]]
[\[295a.1\]]'tshong la mkhas gyur pas/_/der ni de tshe nyo ba'i phyir/_/bud med gzhon nu ma dag 'ongs/_/der ni bdag gis gzugs ldan ma'i/_/bud med 'ongs pa mthong nas ni/_/'dren brkyang gis ni tshig smras shing /_/chags pa'i sems kyis reg par byas/_/
[\[295a.2\]]'du zhing lhan cig 'khod pa'am/_/mi tshangs spyod pa spro med kyang /_/ma brtags gzhan gyi bud med la/_/lag pas reg par byas pas na/_/las kyi rnam par smin pa des/_/sems can dmyal ba rnams su skyes/_/slar yang mir ni 'ongs pa na/_/lag pa g.yas pa bskams 
[\[295a.3\]]par gyur/_/de ltar tshe rabs lnga brgyar ni/_/gang dang gang du skyes pa na/_/rtag tu bdag gi lag pa ni/_/g.yas pa zha zhing rnam par bskams/_/bdag gis sangs rgyas mnyes byas nas/_/khyim med par ni rab tu byung /_/mya ngan 'das pa'i bder gyur pa'i/_/dgra bcom pa 
[\[295a.4\]]yang bdag gis thob/_/btsun pa bdag gis mi dge ba/_/gang bgyis dran pa 'di lags te/_/las rnams chud mi za bas na/_/de yi 'bras bu nyams su myong /_/da dung du yang btsun pa dag_/bdag ni rdzu 'phrul ldan gyur na'ang /_/lag pa g.yas 'di ji lta bar/_/g.yon pa de lta ma 
[\[295a.5\]]lags so/_/skyes pa'am bud med gang yang rung /_/byi bo byed pa gang yin pa/_/sems can dmyal bar skyes nas ni/_/de ni sdug bsngal tshor ba myong /_/mkhas pa blo dang ldan pa'i mis/_/rab 'bar me ni ji lta bar/_/gzhan gyi bud med rnam spang zhing /_/rang gi chung mas chog par gyis/_/
[\[295a.6\]]gzhan gyi bud med mthong nas ni/_/skyes pa gang zhig de la chags/_/dmyal ba'i tshor bas nyen pa yi/_/sdug bsngal mang po myong bar 'gyur/_/de dag gis de ltar sdig byas pas/_/sngon gyi tshe rabs gzhan du na/_/yun ring dmyal bar de yi ni/_/'bras bu mi nyung nyams su myong /_/
[\[295a.7\]]bdag gi skye ba tha ma 'dir/_/bla na med pa'i gnas thob nas/_/sdug bsngal kun las bdag grol zhing /_/bsil bar gyur cing mya ngan 'das/_/de lta bas na bde 'dod cing /_/sdug bsngal nyid ni mi 'dod pas/_/gzhan gyi bud med 'gro mi bya/_/de ltar sdug bsngal mi 'gyur ro/_/de nas 
[\[295b\]]
[\[295b.1\]]gnas brtan grags pas ni/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan no/_/gnas brtan grags pa'i le'u ste bcu drug pa'o//_//de nas dge slong gnas brtan gnas brtan rnams kyis tshe dang ldan pa me skyes 
[\[295b.2\]]la 'di skad ces smras so/_/tshe dang ldan pa me skyes tshe dang ldan pa grags pas rang gi las kyi rgyu ba lung bstan zin gyis/_tshe dang ldan pa me skyes kyis kyang da rang gi las kyi rgyu ba lung ston cig_/de nas tshe dang ldan pa me skyes kyis de'i tshe rang gi las kyi rgyu ba lung ston par byed de/_rgyal 
[\[295b.3\]]po'i pho brang bshes ldan du/_/rnam par gzigs kyi tshangs spyod tshe/_/nyon mongs med ces bya ba yi/_/tshong dpon nor mang zhig tu gyur/_/thub chen rnam par gzigs pa yi/_/'khor ni stong phrag brgya dag dang /_/drug bcu rtsa gnyis yod par gyur/_/de tshe rgyal po bshes 
[\[295b.4\]]ldan dang /_/bdag gis mi yi khyu mchog ni/_/zla ba gsum du spyan drangs nas/_/phyir zhing bshos thang bskyed pa yis/_/tshogs dang bcas te tshim par byas/_/bdag gis sangs rgyas zla gsum du/_/bshos gsol de nas bshes ldan gyis/_/de tshe rjes gcod ston mo 
[\[295b.5\]]ni/_/bza' bca' dang ni na bza' dang /_/gnas mal dag dang ldan pa gsol/_/de nas skyed mos tshal bstar pa/_/rgyal po des ni phul bar gyur/_/de bzhin dge slong re re la/_/gos kyis kun nas g.yogs pa'i stan/_/brgya stong dag dang de yi tshe/_/gser gyi dra bas g.yogs 
[\[295b.6\]]pa yi/_/glang po shin tu legs brgyan pa/_/mi nyung ba dag sbyin par btang /_/dge slong re re'i spyi bor ni/_/de tshe gdugs kyang 'dzin par byed/_/de nas bud med legs brgyan lus/_/tsan dan a ga rus bskus pa/_/de dag dge slong re re la'ang /_/bsnyen bkur dag ni byed du 
[\[295b.7\]]bcug_/rgyal po des ni de lta bu'i/_/rjes gcod pa la bkur sti byas/_/drang srong gtso bo rnam par 'dren/_/rgyal pos tshim par byas pa dang /_/stan de phun sum tshogs mthong nas/_/de nas bdag gis bsams pa ni/_/bdag la bza' dang bca' yod kyang /_/'di 'dra ba yi 
[\[296a\]]
[\[296a.1\]]stan med de/_/phun sum tshogs pa de 'dra dang /_/glang po bdag la ga la bdog_/lha yi dbang po dbang sgyur ba/_/brgya byin bdag gi drung du 'ongs/_/de nas brgya byin bdag la smras/_/khyod kyi grogs po ngas bya zhes/_/des ni lha yi skyed mos tshal/_/mdzes shing 
[\[296a.2\]]yid du 'ong ba sprul/_/lha yi gdan ni bshams nas ni/_/lha yi g.yogs pa rnams kyis g.yogs/_/de nas bdag gis bcom ldan 'das/_/rnam gzigs 'jig rten gyis bkur ba/_/mi mchog de ni nyan thos bcas/_/gdugs tshod la ni spyan drangs nas/_/sa srung 
[\[296a.3\]]la sogs glang po rnams/_/lha yi rgyan gyis legs brgyan pa/_/dge slong re re'i spyi bor ni/_/de tshe gdugs dag 'dzin par byed/_/de nas rnam par 'dren pa ni/_/lha yi zhal zas rnams kyis bstabs/_/thub pa nyan thos thabs cig la/_/bdag gis lha yi gos kyis g.yogs/_/dge 
[\[296a.4\]]ba'i las ni de byas pas/_/bde ba mang po nyams su myong /_/bsod nams byas pas lha dang ni/_/mi yi nang du mdzes gyur pas/_/bskal pa dgu bcu rtsa gcig tu/_/ngan 'gro bdag gis mi shes so/_/rnam par gzigs pa dpal ldan po/_/drang srong chen pos bsnyen bkur bas/_/bdag gi skye 
[\[296a.5\]]ba tha ma 'di/_/rgyal po'i khab tu bdag skyes so/_/gzugs can snying po'i grong khyer du/_/nor chen phyug po'i khyim du ni/_/rgyal po gzugs can snying pos ni/_/de tshe bdag rjed bkur sti byas/_/blon po rnams dang grong mi la/_/kun nas sdug cing yid du 'ong /_/lha yi 'dod pas rtag 
[\[296a.6\]]tu ni/_/srid pa 'dir ni bdag tshim byas/_/mir gyur na yang lha rnams kyi/_/'dod pa yid 'ong nyams su myong /_/de nas ded dpon bla na med/_/sangs rgyas rnam par 'dren pa po/_/thub pa chen po thugs brtse bas/_/rgyal po'i khab tu gshegs par gyur/_/sangs rgyas shes 
[\[296a.7\]]rab chen po ni/_/rgyal po'i khab byon bdag gis thos/_/bcom ldan thub de gang na bar/_/dga' ba'i yid kyis song ba dang /_/'jig rten gsal ba 'od mdzad pa/_/sgron ma 'dzin pa mthong nas ni/_/de tshe babs te rkang pas ni/_/thub pa'i spyan sngar song nas kyang /_/thub pa che la 
[\[296b\]]
[\[296b.1\]]bdag mgu bas/_/zhabs gnyis la ni mgos phyag byas/_/skyes mchog la ni phyag byas nas/_/phyogs gcig tu ni 'dug nas su/_/'gro bas bsnyen bkur byas pa yi/_/dpa' chen bdud kyi 'ching ba bcad/_/ded dpon mi yi nyi ma ni/_/ring po ma thogs mnyes par byas/_/
[\[296b.2\]]'jig rten ston pa bla med pa/_/des ni bdag la thugs brtse bas/_/'phags pa'i bden pa rnams bshad de/_/de tshe bdag gis so sor rtogs/_/de nas bdag gis thugs rje can/_/rdzogs sangs rgyas la 'di skad gsol/_/dpa' bo bdag ni rab 'byung zhing /_/bsnyen par rdzogs par 
[\[296b.3\]]thob par 'tshal/_/de nas shes rab dam pa can/_/sangs rgyas gang zag zla med pas/_/dge slong tshur shog ces gsungs pas/_/bdag ni bsnyen par rdzogs par gyur/_/des na bdag ni bag yod cing /_/brtson 'grus bsam gtan brtan po yis/_/bdud rtsi mya ngan 'das zhi ba'i/_/
[\[296b.4\]]gnas kyi dam pa reg par gyur/_/rdzogs sangs bla na med pa yi/_/ded dpon 'di ni mnyes par byas/_/mya ngan 'das pa bsil gyur pa/_/dgra bcom pa yang bdag gis thob/_/srid par 'khor bar skye ba dang /_/'chi ba rnams las bdag grol cing /_/mya ngan smre sngags 'don pa las/_/
[\[296b.5\]]thams cad du ni bdag grol to/_/de ltar gnas brtan me skyes kyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/me skyes kyi le'u ste bcu bdun pa'o//_//de nas dge slong gnas brtan gnas brtan rnams kyis tshe 
[\[296b.6\]]dang ldan pa yul 'khor skyong la 'di skad ces smras so/_/tshe dang ldan pa yul 'khor skyong tshe dang ldan pa me skyes kyis rang gi las kyi rgyu ba lung bstan zin gyis/_tshe dang ldan pa yul 'khor skyong gis kyang da rang gi las kyi rgyu ba lung ston cig_/de nas tshe dang ldan pa yul 'khor skyong gis 
[\[296b.7\]]de'i tshe rang gi las kyi rgyu ba lung ston par byed de/_ka shi'i yul 'khor dar byed pa/_/rgyal po kr-i kI zhes bya byung /_/rgyal po kr-i kI'i bu tha [{]chungs[,]chung[}]/_/de yi tshe na bdag gyur to/_/'od srung dpal dang ldan pa yi/_/mchod rten chen po brtsigs pa dang /_/pha yi yid ni bsrung ba'i phyir/_/
[\[297a\]]
[\[297a.1\]]de la gdugs bu chung zhig phul/_/dga' ba'i yid kyis mchod rten la/_/gdugs ni gdags pa byas pa des/_/rab byung rdzogs pa'i sangs rgyas dang /_/lhan cig 'grogs gyur smon lam btab/_/dge ba'i las ni de byas pas/_/gang dang gang du skyes par ni/_/bsod 
[\[297a.2\]]nams byas pas mdzes pa yi/_/lha dang mi ni rnams su gyur/_/bdag gi skye ba tha ma 'di/_/bang mdzod stug por bdag skyes te/_/der yang tshong dpon khyim du skyes/_/rigs kyi bu gcig par gyur te/_/mi dbang kau rab bya dang ni/_/de bzhin kun sdug yid du 'ong /_/de bzhin yul mi rnams 
[\[297a.3\]]dang ni/_/bdag ni gnyen tshogs yid du 'ong /_/mdzes shing blta na sdug pa dang /_/gzugs bzang shin tu dbyibs legs shing /_/mi yi 'byor pa rnams kyis ni/_/'dod pa thams cad phun sum tshogs/_/ston pa dga' zhing yid 'ong ba/_/bang mdzod stug por gshegs pa ni/_/bdag 
[\[297a.4\]]gis mthong nas sems dad pas/_/rab tu 'byung bar gsol ba btab/_/ston pa gang zag zla med de/_/bsam pa kun la mkhas gyur pas/_/bdag gi bsam pa des mkhyen nas/_/rab tu byung ba las bzlog pa/_/pha ma dag gis ma gnang ba'i/_/gang zag dge yang sangs rgyas rnams/_/
[\[297a.5\]]rab tu 'byin par mi mdzad kyis/_/song la bdag nyid thar bar gyis/_/de nas khyim du bdag song nas/_/pha ma gnyis la smras pa ni/_/yab gcig gnang bar mdzod cig bdag_/khyim ma mchis par rab 'byung ngo /_/pha mas bdag las thos nas ni/_/de tshe yid mi bder gyur nas/_/bu 
[\[297a.6\]]gcig khyod ni bdag cag gnyis/_/shi bar gyur na'ang mi gnang ngo /_/de thos nas ni bdag gis su/_/gal te mi gnang 'di nyid du/_/zas mi 'tshal bar bdag 'gum zhes/_/sa la yang ni nyal ba byas/_/de tshe dkar po'i chos dag gis/_/bskul nas rab 'byung don gnyer zhing /_/
[\[297a.7\]]thar par 'dod pas zhag drug tu/_/zan ma zos par 'dug pa dang /_/de nas bdag dang mdza' ba yi/_/ne'u zlas pha ma la smras pa/_/'di ni gnang bar gyur na legs/_/khyed la shi bas ci zhig bya/_/gal te 'di ni rab 'byung bar/_/dga' na phyis kyang khyed cag gis/_/gson po nyid du 
[\[297b\]]
[\[297b.1\]]bltas so cog_/shi bar gyur na ci zhig rung /_/gal te rab tu byung ba la/_/'di ni dga' bar ma gyur na/_/khyed kyir zad mod pha ma las/_/gzhan na bu gnas ga la yod/_/bdag gi snyan smra ne'u zla la/_/pha ma gnyis kyis smras pa ni/_/gal te rab 'byung lta byed na/_/de 
[\[297b.2\]]lta na btang gzhan du min/_/de nas ne'u zla bdag gi drung /_/nye bar 'ongs nas smras pa ni/_/mkhas pa khyod ni pha ma yis/_/rab tu 'byung bar gnang ba ni/_/khyod la pha ma gnyis na re/_/gal te rab tu byung nas khyod/_/phyis kyang lta bar byed na ni/_/bu gcig song la rab tu byung /_/
[\[297b.3\]]legs zhes bdag gis mnyan byas te/_/de nas nyam ni brtas byas nas/_/ston pa'i spyan sngar song nas ni/_/'di skad ces ni tshig gsol to/_/btsun pa bdag ni gnang lags na/_/thub chen khyod kyi bstan pa la/_/bde gshegs rab 'byung gsol 'debs na/_/rgyal ba bdag ni rab 
[\[297b.4\]]tu phyung /_/de nas bdag ni rab byung nas/_/ston pa'i bstan la 'di ltar gnas/_/bdag gi kun sbyor thams cad zad/_/zag pa rnams ni bcom par gyur/_/bdag gis gdugs gcig btang bas ni/_/bde ba mang po myong bar gyur/_/bsod nams byas pas mdzes pa yi/_/lha 
[\[297b.5\]]dang mi yi rnams su gyur/_/thams cad gzigs pas dgon pa pa/_/rnams kyi mchog tu bdag bstan to/_/mya ngan 'das pa bsil gyur pa'i/_/dgra bcom pa yang bdag gis thob/_/de ltar thugs rje che rgyal la/_/yid ni rab tu dad byas te/_/mchod rten la ni bkur sti byas/_/
[\[297b.6\]]'jigs pa che las rnam thar gyis/_/gnas brtan phyag dar khrod pa ni/_/yul 'khor skyong zhes grags pa yis/_/ma dros pa yi mtsho chen du/_/rang gi las ni lung bstan to/_/yul 'khor skyong gi le'u ste [{]bcwa [,]bco [}]brgyad pa'o//_//'dul ba gzhi/_bam po lnga bcu 
[\[297b.7\]]rtsa gsum pa/_de nas dge slong gnas brtan gnas brtan rnams kyis tshe dang ldan pa sa ga la 'di skad ces smras so/_/tshe dang ldan pa sa ga tshe dang ldan pa yul 'khor skyong gis rang gi las kyi rgyu ba lung bstan zin gyis/_tshe dang ldan pa sa gas kyang da rang gi las kyi rgyu ba lung ston cig_/
[\[298a\]]
[\[298a.1\]]de nas tshe dang ldan pa sa gas de'i tshe rang gi las kyi rgyu ba lung ston par byed de/_rgyal po'i khab kyi tshong dpon gyi/_/gtso bo nor chen bdag gyur to/_/dbyar gyi dus su drang srong ni/_/lnga brgya dag ni nye bar byon/_/der ni tshong dpon lnga brgya yang /_/thams cad 
[\[298a.2\]]'dus par gyur nas ni/_/kun gyis drang srong re re zhig_/khyim khyim du ni bgo bar bya/_/rang gi don du kha zas ni/_/ji lta bu dag g.yo byed pa/_/dka' thub can de re re la'ang /_/rtag tu de 'dra kho na sbyin/_/de'i nang drang srong rgan po gang /_/de ni bdag gi skal bar 'ongs/_/tshong 
[\[298a.3\]]dpon mchog la de bzhin du/_/thub pa mchog ste 'tsham par gyur/_/bdag la lnga brgya pa yi zas/_/snod gang nas ni 'dren byed pa/_/de 'dra ba yi kha zas nyid/_/bdag gis dge slong de la byin/_/de nas de la bdag la ni/_/ser sna [(]shing [,]shin [)]tu mi bzad skyes/_/'di lta bu yi 
[\[298a.4\]]kha zas ni/_/bdag gis chung ma byin ma myong /_/sring mo ma yin de bzhin du/_/bu dang bu mo dag dang ni/_/phu nu la yang ma byin na/_/dge slong 'di la zla gsum du/_/sbyin pa lta zhig smos ci dgos/_/bdag ni lnga brgya po dag gis/_/gong tshogs chen por 'dir gyur gyis/_/ma la 
[\[298a.5\]]bdag gis dge sbyong 'di/_/gsad pa la ni brtson byas te/_/'di ni shi ba'i dus byas na/_/bdag la 'god pa mi 'byung zhes/_/de nas bdag gi sdig sems kyis/_/rta yi gcin ni bskol byas nas/_/nyes med pa ni gsad bya bar/_/kha zas rnams dang lhan cig byin/_/der ni 
[\[298a.6\]]zos ma thag tu yang /_/mi bzad pa yi nad langs te/_/rgyu ma gnye ma mkhal ma dag_/ro smad nas ni zags par gyur/_/thub pa chos kyi yon tan dga'/_/shes bzhin de nas dus las 'das/_/lha dang gnod sbyin gcig la gcig_/sgra ni shin tu sgrogs byed pa/_/kye ma 'o tshong dpon 
[\[298a.7\]]'di re sdig_/'di yis thub pa rang sangs rgyas/_/bsil bar gyur cing zag med pa/_/dbang ldan 'di ni bkrongs par gyur/_/nye du kun kyang 'khrugs nas ni/_/de nas bdag la smod byed pa/_/gang phyir thub pa 'di bsad pas/_/khyod kyis bsod nams min mang bskyed/_/nye du 
[\[298b\]]
[\[298b.1\]]rnams kyi tshig thos nas/_/bdag kyang yid mi bde bar gyur/_/drang srong de dag bsags nas ni/_/de nas bdag gis nyes pa bshags/_/bzod pa gsol nas de nas yang /_/nyes pa thams cad so sor bshags/_/lnga brgya la ni zhal zas kyis/_/gus dang bcas pas tshim 
[\[298b.2\]]par byas/_/bdag gis sdig pa de bshags nas/_/bzod gsol drang srong de dag ni/_/zas dang btung bas tshim byas nas/_/de tshe smon lam btab pa ni/_/gnas brtan 'di 'dra dag dang ni/_/bdag ni lhan cig 'grogs par shog_/ji ltar 'di kun grol gyur pa/_/de bzhin 
[\[298b.3\]]'ching las grol bar shog_/bkren pa rnams kyi khyim du bdag_/lan 'ga'ang skye bar ma gyur cig_/bdag gi sems ni lan 'ga' yang /_/ser sna skye bar ma gyur cig_/bdag gis rang sangs rgyas bsad pa'i/_/shin tu mi bzad las byas pas/_/de nas 'chi 'pho dus byas nas/_/dmyal ba rnams 
[\[298b.4\]]su skyes nas ni/_/yun ring lo ni stong dag tu/_/sdug bsngal tshor ba nyams su myong /_/slar yang mir ni 'ongs pa na/_/phyug cing nor chen gyur pa dang /_/'jig rten rnams kyis mchod bkur na'ang /_/bdag ni myur du 'chi 'gyur zhing /_/rtag tu bdag 
[\[298b.5\]]ni nang grol dag_/'dzag pas 'chi ba'i dus byas so/_/khyim pa'i rtags rnams spangs nas ni/_/khyim med par ni rab tu byung /_/bstan la brtson 'grus byas pas na/_/'dod chags thams cad yang dag bton/_/gang tshe len pa med pa yi/_/mya ngan 'das par bdag gyur na'ang /_/
[\[298b.6\]]rgyu ma gnye ma mkhal ma nang /_/de dag kyang ni 'dzag par gyur/_/bdag gis sdig las byas pa dang /_/dge ba'i las byas gang yin pa/_/dge dang sdig pa de dag gi/_/'bras bu de dag nyams su myong /_/mnyan yod dbus na skyes pa yi/_/dge slong mthu chen sa gas ni/_/dge slong 
[\[298b.7\]]dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/sa ga'i le'u ste bcu dgu pa'o//_//de nas dge slong gnas brtan gnas brtan rnams kyis tshe dang ldan pa 'od srung byin pa can la 'di skad ces smras so/_/tshe dang ldan pa 'od srung 
[\[299a\]]
[\[299a.1\]]byin pa can dge slong sa gas rang gi las kyi rgyu ba lung bstan zin gyis/_da tshe dang ldan pa 'od srung byin pa can gyis kyang rang gi las kyi rgyu ba lung ston cig_/de nas tshe dang ldan pa 'od srung byin pa can gyis de'i tshe rang gi las kyi rgyu ba lung ston par byed de/_mu ge dag ni byung ba na/_/
[\[299a.2\]]grong khyer pa ni mtha' dag gis/_/lo bdun tshang bar dge slong gi/_/dge 'dun dag ni spyan drangs so/_/de na bdag gi skal bar ni/_/rang sangs rgyas ni skal ldan pa/_/bsil bar gyur cing zag med pa'i/_/thub pa mdzes pa gcig cig 'ongs/_/bdag gis dam bcas byas pa 
[\[299a.3\]]ni/_/las mi byed na bu dang ni/_/nang mi yang rung su la yang /_/bdag gis zas ni mi sbyin no/_/de ltar rnam par bsams nas ni/_/bdag gis sdig pa'i blo bsams pa/_/dge slong las mi byed pa 'di/_/bdag gis ci ste zas sbyin zhes/_/de nas drang srong bdag 'grogs 
[\[299a.4\]]nas/_/zhing las mtha' rnams blta ba'i phyir/_/mtha' dag tu ni bskor nas su/_/de yi 'og tu zas zar bcug_/las kyi rnam par smin pa des/_/bsdus gzhom dang ni tsha ba yi/_/dmyal ba rnams su skyes nas ni/_/sdug bsngal kho na'i tshor ba thob/_/dmyal ba rnams 
[\[299a.5\]]nas shi 'phos bdag_/gang dang gang du skyes par ni/_/de tshe brtson pa mang byas na'ang /_/sdug bsngal kho nas zas rnyed do/_/bdag gi skye ba tha ma ni/_/mi'i srid thob pa 'di yin te/_/rdzogs sangs bla na med pa yi/_/ded dpon 'di ni mnyes par byas/_/yang dag dad pas rab 
[\[299a.6\]]byung nas/_/bdag gis zag pa rnams bcom ste/_/bdag gis mngon shes drug reg nas/_/dgra bcom nyid kyang thob par gyur/_/da dung du yang btsun pa bdag_/'di ltar rdzu 'phrul ldan lags na'ang /_/da lta lan mang song nas ni/_/sdug bsngal gyis ni zas sgrub bo/_/
[\[299a.7\]]lam ni ring por song nas kyang /_/bdag ni zas dag bsgrub pa na/_/gang tshe bdag ni dub gyur nas/_/de yi 'og tu zas 'grub bo/_/rus ni 'od srung las kyi ming /_/byin pa can ni mthu chen pos/_/ma dros pa yi mtsho chen du/_/rang gi las ni lung bstan to/_/'od srung byin 
[\[299b\]]
[\[299b.1\]]pa can gyi le'u ste nyi shu pa'o//_//sdom ni/_grags ldan dang ni dpal skyed dang /_/bak+ku la gsum grags pa dang /_/me skyes dang ni yul 'khor skyong /_/sa ga 'od srung byin pa can/_/de nas dge slong gnas brtan gnas brtan rnams kyis tshe dang ldan pa lam phran bstan 
[\[299b.2\]]la 'di skad ces smras so/_/tshe dang ldan pa lam phran bstan tshe dang ldan pa 'od srung byin pa can gyis rang gi las kyi rgyu ba lung bstan zin gyis/_tshe dang ldan pas kyang da rang gi las kyi rgyu ba lung ston cig_/de nas tshe dang ldan pa lam phran bstan gyis de'i tshe rang gi las kyi rgyu ba lung ston par byed de/_
[\[299b.3\]]sngon gyi tshe rabs gzhan rnams su/_/bdag ni phag rdzir gyur pa na/_/phag rnams kha ni bcings nas su/_/'bab chu las ni sgrol bar byed/_/'bab chu las ni bsgral ba'i phyir/_/bdag gis chu dbus phyin pa dang /_/bskyod par gyur pas dbugs subs nas/_/phag rnams 
[\[299b.4\]]thams cad shi bar gyur/_/skyob pa med cing mgon med pas/_/bdag kyang 'bab chus khyer ba las/_/drang srong rjes su brtse ba dag_/'ongs nas bdag ni phyung bar gyur/_/de dag gis bdag de las bsgral/_/de nas bdag gis rab tu byung /_/bdag gis gdams ngag med par ni/_/
[\[299b.5\]]'du shes med la snyoms par zhugs/_/de nas 'chi ba'i dus byas nas/_/lha rnams su ni bdag skyes so/_/lha yi 'jig rten shi 'phos nas/_/bdag gis mi yi srid pa thob/_/rdzogs pa'i sangs rgyas mnyes byas nas/_/khyim med par ni rab tu byung /_/rmongs shing g.yer po ma yin 
[\[299b.6\]]pas/_/bshad pa bdag gis ma rtogs so/_/btsun pa bdag gis zla gsum du/_/tshigs bcad gcig la zhugs nas ni/_/tshig bzhi pa yi rkang pa gcig_/rtogs pas 'dod chags kun bton to/_/btsun pa da ltar bdag gis ni/_/las gang bgyis pa dran lags te/_/bskal pa mi 
[\[299b.7\]]nyung yun ring du/_/'khor ba 'dir ni bdag gis brgyugs/_/'jig rten mgon gyi spyan sngar ni/_/lam phran bstan gyis dkar gnag las/_/ma dros pa yi mtsho chen du/_/lung ni bstan pa byas pa yin/_/lam phran bstan gyi le'u ste nyi shu rtsa gcig pa'o//_//de nas dge slong 
[\[300a\]]
[\[300a.1\]]gnas brtan gnas brtan rnams kyis tshe dang ldan pa sprul khol la 'di skad ces smras so/_/tshe dang ldan pa sprul khol tshe dang ldan pa lam phran bstan gyis rang gi las kyi rgyu ba lung bstan zin gyis/_/tshe dang ldan pas kyang da rang gi las kyi rgyu ba lung ston cig_/de nas tshe dang ldan 
[\[300a.2\]]pa sprul khol gyis de'i tshe rang gi las kyi rgyu ba lung ston par byed de/_sangs rgyas 'od srung mya ngan 'das/_/tha mar byung ba'i dge slong ni/_/sde snod gsum ldan mang du thos/_/chos kyi ser sna can du gyur/_/dge slong gzhan dag shes gyur na/_/bdag dang mtshungs par 'gyur 'ong zhes/_/bdag gis 
[\[300a.3\]]dge slong rnams la chos/_/ma ston cing ni ma bshad do/_/bdag gi drung du dge slong gang /_/nye bar 'ongs nas 'dri byed na'ang /_/thams cad gdams ngag ma byin par/_/thams cad du ni spyos shing bgyi/_/dge slong rnams ni nyer 'ongs nas/_/de tshe bdag la bkur sti byed/_/chos ni rab tu 
[\[300a.4\]]mi ston pa/_/khyod kyi de ni bzang min zer/_/de nas 'chi ba'i dus bab tshe/_/bdag gis chos ni gzhan dag la/_/ma bstan de ni legs min zhes/_/bdag ni yid la 'gyod par gyur/_/tshe yi lhag ma nyung ngu zhig_/zhag bdun lus nas bdag gis ni/_/rab tu byung ba rnams bsogs te/_/de nas nyes 
[\[300a.5\]]pa bshags pa byas/_/bdag gis nyes pa bshags byas shing /_/ser sna de ni rnam bsal nas/_/de tshe bdag gis nub bdun du/_/don bzang ba yi chos bshad do/_/bdag gis blo la ci lcogs pas/_/legs par bshad pa'i chos thos nas/_/phan tshun 'doms shing gcig la gcig_/smra bar yang ni byed du bcug_/
[\[300a.6\]]de tshe bdag gis nub bdun du/_/chos ni cung zad gcig bshad pas/_/'dod pa thams cad 'byor pa yi/_/lha yi 'jig rten dag tu dga'/_/lha yi 'jig rten shi 'phos te/_/bdag gis mi yi srid thob nas/_/grong khyer ser skya'i gzhi dag tu/_/shAkya'i rgyal po'i rigs su 
[\[300a.7\]]skyes/_/nor chen longs spyod chen po dang /_/gzugs bzang blta na sdug pa dang /_/thams cad la sdug yid 'ong zhing /_/phun sum tshogs pa'i mthar phyin to/_/khyim re nas ni skyes pa re/_/khyim med par ni rab 'byung las/_/'dod pa'i longs spyod 'byor pas na/_/bdag ni rab 
[\[300b\]]
[\[300b.1\]]byung ma btub bo/_/rdzogs sangs gang zag zla med pa/_/bdag nyid la ni thugs brtse'i phyir/_/yang dang yang du rab 'byung ba/_/yang dag len pa skul ma mdzad/_/de nas ded dpon zla med pa/_/sangs rgyas la ni bdag gis gsol/_/[(]ra [,]re [)]zhig bdag gis lo bdun du/_/sbyin pa mi nyung gtang bar 
[\[300b.2\]]bgyi/_/bdag gis sbyin pa dag btang nas/_/lo bdun lon par gyur pa dang /_/shes rab mchog can khyod las ni/_/de nas bdag ni rab tu 'byung /_/lo bdun dag ni thogs ches la/_/tshe ni cung zad tsam yin pas/_/sang nyid 'chi yang su shes kyis/_/de ring nyid du brtul te gyis/_/bdag 
[\[300b.3\]]gis gus pas sangs rgyas kyi/_/gsung ni slar bzlog ma byas par/_/btsun pa bdag ni dgung bdun na/_/thugs brtses rab tu dbyung bar mdzod/_/bdag gis zhag bdun sbyin btang ste/_/phongs pa rnams ni tshim byas nas/_/bdag gi phyir ni nye du dag_/grong khyer du ni mel tshe btsugs/_/
[\[300b.4\]]snang ba chen po rnams kyis ni/_/grong khyer mchog ni gsal bar byas/_/skye bo dag gis ma tshor bar/_/rab 'byung phyir ni mngon du byung /_/bdag ni dad pas rab byung nas/_/rgyal ba'i bstan la brtson byas te/_/lo ni nyi shu lnga lon yang /_/sems mnyam pa yang ma thob bo/_/de nas bdag 
[\[300b.5\]]gi sdig pa'i sems/_/'dod la zhen pa skyes pa ni/_/bdud rtsi rtogs par ma gyur gyis/_/dman par slar ni bdag ldog snyam/_/de nas ngo tsha khrel yod pa/_/don chen dag ni skyes gyur pa/_/bdag la nye du'i tshogs smod cing /_/skyon du yang ni 'grang 'gyur ba/_/de ni bdag dang 
[\[300b.6\]]'tsham min zhing /_/de ni bzang po ma yin gyis/_/bdag lta gson na'ang ci ru rung /_/mtshon gyis gdab par bya'o snyam/_/mtshon rnon bdag gis blangs nas su/_/skyil mo krung ni bcas nas kyang /_/mtshon ni ske la gtad pa las/_/de nas sems ni rnam par grol/_/bdag sems 
[\[300b.7\]]tha ba las grol nas/_/yang dang yang du brjod pa ni/_/e ma'o sangs rgyas chos dge 'dun/_/e ma'o chos nyid e re bzang /_/sngon ni bdag gi 'du shes gang /_/so so'i skye bo shi bla snyam/_/bdag gis srog la ma bltas pas/_/zhi ba dam pa thob par gyur/_/sngon ni 'khums 
[\[301a\]]
[\[301a.1\]]par gyur pa yis/_/dam chos ser sna byas pa gang /_/btsun pa de yi 'bras bu ni/_/sdug bsngal ba yis rnam par grol/_/bdag gis 'chi ba'i dus na chos/_/dam pa rab bstan gang yin pa'i/_/las kyi rnam par smin pa des/_/phun sum tshogs pa'i pha 
[\[301a.2\]]rol phyin/_/shAkya'i bu pho dbang po brtul/_/sprul khol mthu chen ldan pas ni/_/ma dros pa yi mtsho chen du/_/rang gi las ni lung bstan to/_/sprul khol gyi le'u ste nyi shu rtsa gnyis pa'o//_//de nas dge slong gnas brtan gnas brtan rnams kyis tshe dang ldan pa ma 'gags pa 
[\[301a.3\]]la 'di skad ces smras so/_/tshe dang ldan pa ma 'gags pa tshe dang ldan pa sprul khol gyis rang gi las kyi rgyu ba lung bstan zin gyis/_tshe dang ldan pa ma 'gags pas kyang da rang gi las kyi rgyu ba lung ston cig_/de nas tshe dang ldan pa ma 'gags pas rang gi las kyi rgyu ba lung ston par byed de/_sngon 
[\[301a.4\]]ni phrag khur khyer ba yi/_/rtswa thun dbul por gyur pa na/_/bdag gis dge sbyong grags ldan pa/_/nyon mongs bcom la bsod snyoms phul/_/shAkya'i rigs la bdag skyes na'ang /_/bdag ni ma 'gags yin par shes/_/rol mo glu la mkhas gyur pas/_/pheg sgra phyad pas bslang ba na/_/
[\[301a.5\]]rdzogs sangs ga las bsnyengs med pa/_/ston pa bdag gis mthong bar gyur/_/mthong nas bdag ni sems dad pas/_/khyim med par yang rab tu byung /_/bdag gis de yi gsung thos nas/_/bstan la dga' bas gnas gyur te/_/rtag tu pha rol gnon brtan zhing /_/gzabs pa'i 
[\[301a.6\]]bdag nyid brtson 'grus brtsams/_/sangs rgyas bstan pa mthar phyung nas/_/rig pa gsum ni rjes su thob/_/bdag sngon gang na 'dug pa yi/_/sngon gyi gnas ni shes gyur te/_/sum bcu rtsa gsum lha rnams su/_/bdag gis lan bdun skye ba blangs/_/slar yang mi yi nang du ni/_/
[\[301a.7\]]mi yi dbang po lan bdun byas/_/de tshe 'dzam tshal dbang phyug gi/_/rgyal rigs spyi bor dbang bskur to/_/'dir ni bdun dang der bdun te/_/bdag gis lan ni bcu bzhir 'khor/_/bdag sngon gang na 'dug pa yi/_/gnas ni sngon du shes gyur te/_/las kyi 'bras bu de lta bu/_/bdag gis de 
[\[301b\]]
[\[301b.1\]]tshe nyams su myong /_/gang dang gang du skyes pa na/_/dga' ba dag gis rgyu bar byed/_/sems can rnams kyi 'chi 'pho dang /_/'ong ba dang ni 'gro ba dang /_/'di lta bu dang gzhan gyur shes/_/'phags pa'i yan lag lnga ldan dga'/_/yan lag lnga pa'i ting 'dzin la/_/zhi ba phyogs gcig 
[\[301b.2\]]goms byas shing /_/shin tu sbyangs thob lam gyis ni/_/lha yi spyan ni rnam par sbyangs/_/ston pa 'jig rten bla med kyis/_/bdag gi kun rtog mkhyen nas kyang /_/yid las byung ba'i sku yis ni/_/bdag drung rdzu 'phrul gyis byon nas/_/ston pa spros med la dgyes pas/_/spros pa dang ni bral ba 
[\[301b.3\]]bshad/_/bdag gis de yi gsung thos nas/_/bstan la dga' bas gnas gyur te/_/rtag par pha rol gnon brtan zhing /_/gzabs pa'i bdag nyid brtson 'grus brtsams/_/sangs rgyas bstan la mthar phyung nas/_/rig pa gsum ni rjes su thob/_/'chi ba'ang mngon par mi dga' zhing /_/
[\[301b.4\]]'tsho ba'ang mngon par mi dga' ste/_/shes bzhin dran dang ldan pa yis/_/dus la so sor rtog par byed/_/yangs pa'i 'od ma'i grong khyer gyi/_/'od ma'i tshang tshing de'i drung du/_/bdag gi srog ni zad nas kyang /_/zag med mya ngan 'da' bar 'gyur/_/bdag gis bsod snyoms byin 
[\[301b.5\]]pas ni/_/'bras bu thob pa 'di yin te/_/rdzogs sangs gang zag zla med pa'i/_/ston pa bdag gis mnyes par byas/_/mya ngan 'das pa bsil gyur pa'i/_/dgra bcom pa yang bdag gis thob/_/thams cad gzigs pas bsod nams can/_/rnams kyi mchog tu bdag bstan 
[\[301b.6\]]to/_/de ltar gnas brtan ma 'gags pas/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/ma 'gags pa'i le'u ste nyi shu rtsa gsum pa'o//_//de nas dge slong gnas brtan gnas brtan rnams kyis tshe dang ldan pa [{]ri dgas [,]ri dwags [}]
[\[301b.7\]]'dzin gyi bu nag po la 'di skad ces smras so/_/tshe dang ldan pa nag po tshe dang ldan pa ma 'gags pas rang gi las kyi rgyu ba lung bstan zin gyis/_/tshe dang ldan pas kyang da rang gi las kyi rgyu ba lung ston cig_/de nas tshe dang ldan pa [{]ri dgas [,]ri dwags [}]'dzin gyi bu nag pos de'i tshe rang gi las kyi rgyu ba lung ston 
[\[302a\]]
[\[302a.1\]]bar byed de/_bu ram sbyor ba'i khang pa na/_/bu ram shing rnams 'tshir ba las/_/rang sangs rgyas ni skal ldan pa/_/nad pa gsor rung zhig 'ongs nas/_/bdag gis thub pa nub bdun du/_/bu ram til mar bsnyen bkur byas/_/skal ldan zhag bdun 
[\[302a.2\]]'das pa dang /_/de nas de ni mkha' la 'phags/_/de nas bran de nyer 'ongs nas/_/bdag la smras par gyur pa ni/_/yon gnas rab tu byung gyur pa/_/de lta bu ni song bar gyur/_/drang srong mkha' la song ngo zhes/_/bdag gis de las tshig thos nas/_/sems mgu ba dang yid 
[\[302a.3\]]bde bas/_/de yi tshe na dad pa byas/_/sems rab dang ba de dang ni/_/bu ram sbyin par btang ba des/_/bsod nams byas pas mdzes pa yi/_/lha dang mi ni rnams su gyur/_/bdag gi skye ba tha ma ni/_/mi'i srid thob pa 'di yin te/_/rdzogs sangs bla na med pa yi/_/ded dpon 'di 
[\[302a.4\]]ni mnyes par byas/_/shAkya seng ge'i bstan pa la/_/bdag gis rab 'byung thob nas ni/_/mya ngan 'das pa bsil gyur pa'i/_/dgra bcom pa yang bdag gis thob/_/da dung du yang btsun pa dag_/bdag gi chos gos bsod snyoms dang /_/yo byad dang ni gnas mal gyi/_/
[\[302a.5\]]rnyed pa mang po skye bar gyur/_/bdag ni chos gos 'drub pa na/_/bu ram btung ba blud pa'i phyir/_/bdag la bu ram snod bzhi zhig_/dgos so snyam du bsams pa dang /_/rgyal po gzugs can snying po la/_/de nas lha yis smras pa ni/_/[{]ri dgas [,]ri dwags [}]'dzin bu nag po la/_/bu 
[\[302a.6\]]ram btung ba byin cig dang /_/mi yi dbang po khyod kyis ni/_/bu ram btung ba don chen 'gyur/_/'tsho byed a mra'i tshal du ni/_/[{]ri dgas [,]ri dwags [}]bu la bu ram skyol/_/rgyal po'i mchog ni mthu chen po/_/gzugs can snying pos bdag la ni/_/snod chen bu ram gyis bkang ba/_/bzhi 
[\[302a.7\]]po dag ni bskur bar gyur/_/de nas des ni bu ram dag_/ro dang ldan pa khyer 'ongs nas/_/stong ni nyis brgya lnga bcu yi/_/dge slong dge 'dun tshim par byas/_/[{]ri dgas [,]ri dwags [}]'dzin bu dgra bcom pa/_/mngon shes drug ldan mthu chen po/_/ma dros pa yi mtsho chen du/_/rang gi las 
[\[302b\]]
[\[302b.1\]]ni lung bstan to/_/[{]ri dgas [,]ri dwags [}]'dzin gyi bu nag po'i le'u ste nyi shu rtsa bzhi pa'o//_//de nas dge slong gnas brtan gnas brtan rnams kyis tshe dang ldan pa sgra can zin la 'di skad ces smras so/_/tshe dang ldan pa sgra can zin tshe dang ldan pa [{]ri dgas [,]ri dwags [}]'dzin gyi bu nag pos rang gi las kyi 
[\[302b.2\]]rgyu ba lung bstan zin gyis/_tshe dang ldan pa sgra can zin gyis kyang da rang gi las kyi rgyu ba lung ston cig_/de nas tshe dang ldan pa sgra can zin gyis de'i tshe rang gi las kyi rgyu ba lung ston par byed de/_bdag sngon lus 'phags mi thi la'i/_/bdag po rgyal por gyur pa na/_/dgos pa zhig gi phyir 
[\[302b.3\]]'dug nas/_/skye bo rjes su bstan pa na/_/de nas drang srong dka' thub che/_/gzi brjid mchog 'jigs 'ongs gyur te/_/de ni nye bar 'ongs nas kyang /_/bdag la 'di skad tshig smras so/_/sa bdag bdag ni rkun ma ste/_/bdag gis ma byin chab 'tshal gyis/_/rkun po'i chad pa ji lta 
[\[302b.4\]]bar/_/khyod kyis de bzhin gcad du gsol/_/drang srong chos kyi yon tan dga'/_/de la bdag gis der smras pa/_/khyod la chu ni gnang bar byas/_/khyod ni song la ci bder spyod/_/rgyal po bdag gi 'gyod pa ni/_/de ltas bsal ba'i rngo mi thog_/bdag la chad pas gcod mdzod dang /_/'gyod 
[\[302b.5\]]pa dag dang 'bral bar 'gyur/_/bdag gis de ni skyed mos tshal/_/gzhir ni zhag drug spang ba byas/_/de ni zhag drug lon nas phyir/_/rang gi bsti gnas gnas su song /_/zhe sdang med pa'i sems kyis ni/_/sdig pa bdag gis byas pas kyang /_/rab tu tsha dang thig nag tu/_/lo ni drug 
[\[302b.6\]]bcu rnams su btsos/_/de nas las kyi lhag mas ni/_/bdag gi lus ni tha ma la/_/ma yi mngal du lo drug ni/_/tshang bar yang ni 'dug par gyur/_/bdag ni zhe sdang med bzhin du/_/lus dang ngag gi las byas pa/_/las rnams chud mi za bas na/_/de yi 'bras bu nyams su myong /_/de ltar 
[\[302b.7\]]gnas brtan sgra can zin/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/sgra can zin gyi le'u ste nyi shu rtsa lnga pa'o//_//de nas dge slong gnas brtan gnas brtan rnams kyis tshe dang ldan pa dga' bo la 'di skad ces smras 
[\[303a\]]
[\[303a.1\]]so/_/tshe dang ldan pa dga' bo tshe dang ldan pa sgra can zin gyis rang gi las kyi rgyu ba lung bstan zin gyis/_tshe dang ldan pa dga' bos kyang da rang gi las kyi rgyu ba lung ston cig_/de nas tshe dang ldan pa dga' bos kyang de'i tshe rang gi las kyi rgyu ba lung ston par byed de/_rnam par 
[\[303a.2\]]gzigs kyi gsung rab la/_/bdag gis lan gcig khrus byas te/_/dge slong dge 'dun khrus byas nas/_/de tshe smon lam btab pa ni/_/gnas brtan 'di lta bu dag dang /_/bdag ni lhan cig 'grogs par shog_/dag cing dri ma med pa dang /_/nyon mongs med cing zag bral shog_/
[\[303a.3\]]kha dog bzang po dag dang ni/_/gzugs bzang gyur ces smon lam btab/_/de nas 'chi 'pho'i dus byas nas/_/lha rnams su ni skyes par gyur/_/bdag ni gser gyi mdog 'dra ba'i/_/mi dang lha ni rnams su gyur/_/gang dang gang du skyes par ni/_/longs spyod chen pos shin tu gnas/_/
[\[303a.4\]]rang sangs rgyas kyi mchod rten ni/_/shin tu dkar po bdag gis brtsigs/_/de nas byug pas thams cad ni/_/ser por gyur pa de ltar byugs/_/de nas mtshan rnams 'dod pa'i phyir/_/gser gyi mdog tu 'gyur ba dang /_/gzugs bzang dbyibs ni legs 'gyur bar/_/smon 
[\[303a.5\]]lam du ni gdab pa byas/_/dge ba'i las ni de byas pas/_/grong khyer bA rA Na sIr ni/_/ka shi'i rgyal po kr-i kI yi/_/bu pho 'bring por bdag skyes so/_/'od srung mchod rten mthong nas ni/_/de nas dad pa'i sems bskyed de/_/mchod rten de la bdag gis ni/_/gdugs 'bring zhig ni 
[\[303a.6\]]gdags pa byas/_/khrus de dang ni bsro gang dang /_/yung gi byug pas byugs pa dang /_/gdugs ni gdags pa byas pa yis/_/bde ba mang po nyams su myong /_/de nas las kyi lhag mas ni/_/bdag gi yang srid tha ma 'dir/_/shAkya'i rgyal po'i rigs skyes nas/_/sangs rgyas skyob pa'i 
[\[303a.7\]]mched du gyur/_/bdag gi lus ni 'di la yang /_/skyes bu chen po'i mtshan yod pa/_/sum bcu lhag pa ma yin pa'i/_/sum bcu dman pa ma yin pa'o/_/shAkya seng ge'i bstan pa la/_/bdag gis rab 'byung thob nas ni/_/mya ngan 'das pa bsil gyur pa'i/_/dgra bcom 
[\[303b\]]
[\[303b.1\]]pa yang bdag gis thob/_/thams cad gzigs pas mdzes pa yi/_/rnams kyi mchog tu bdag bstan to/_/nyes bsal zag pa zad nas ni/_/go 'phang dam pa thob par gyur/_/de ltar gnas brtan dga' bos ni/_/dge slong dge 'dun mdun 'dug nas/_/ma dros pa yi 
[\[303b.2\]]mtsho chen du/_/rang gi las ni lung bstan to/_/dga' bo'i le'u ste nyi shu rtsa drug pa'o//_//de nas dge slong gnas brtan gnas brtan rnams kyis tshe dang ldan pa gyad bu nor la 'di skad ces smras so/_/tshe dang ldan pa gyad bu nor tshe dang ldan pa dga' bos rang gi las kyi rgyu ba 
[\[303b.3\]]lung bstan zin gyis/_tshe dang ldan pa gyad bu nor gyis kyang da rang gi las kyi rgyu ba lung ston cig_/de nas tshe dang ldan pa gyad bu nor gyis de'i tshe rang gi las kyi rgyu ba lung ston par byed de/_'di ni bdag sngon tshong pa ni/_/nya pa zhes ni bya bar gyur/_/tshong pa'i lam du zhugs pa na/_/dbang 
[\[303b.4\]]du gyur cing zag med pa/_/nyon mongs med pa'i rang sangs rgyas/_/drang srong zhig ni 'gron par 'ongs/_/de yi bar du bdag gis ni/_/rtag par zas la mgron du bos/_/gang du brang ni 'debs 'gyur ba/_/der ni gding ba dag kyang bshams/_/rkang pa'i chu dang til mar dang /_/de yi mar me dag 
[\[303b.5\]]kyang bshams/_/ji srid lam yod de srid du/_/bdag gis de la bkur sti byas/_/tshong pa rnams kyis rim bzhin du/_/rgya mtsho'i 'gram du phyin pa dang /_/dge slong gru drung nyer 'ongs nas/_/bdag gis de la smras pa ni/_/btsun pa rgya mtsho 'di la ni/_/nor gyi slad du bzhud dam ci/_/btsun 
[\[303b.6\]]pa bdag cag phongs pas na/_/'dod pa dag gi phyir yang ni/_/rgya mtsho chen po'i chu tshogs la/_/nyen can du ni 'jug par byed/_/bdag la dge slong des smras pa/_/bdag ni mya ngan 'das pa yin/_/khyed cag gnyen kun lhan cig tu/_/nor cher bsod nams che bder gyur/_/de tshe de la bdag 
[\[303b.7\]]gis ni/_/rab [{]dga'as [,]dgas [}]chos gos bzang po phul/_/mgo bos phyag ni byas nas yang /_/de la bskor ba dag byas so/_/de nas bdag la thugs brtse'i phyir/_/des ni chos gos blangs nas ni/_/de dag thams cad lta bzhin du/_/de yi 'og tu mkha' la 'phags/_/cho 'phrul byed pa de mthong 
[\[304a\]]
[\[304a.1\]]nas/_/de tshe bdag ni skyo gyur nas/_/bdag gis thal mo sbyar byas te/_/de nas smon lam btab pa ni/_/gnas brtan 'di lta bu dag dang /_/bdag ni lhan cig 'grogs par shog_/'di yis chos ni gang dag thob/_/de dag bdag gis thob par shog_/rdzogs sangs rgyas 
[\[304a.2\]]ni mnyes byed cing /_/rab tu 'byung ba thob pa dang /_/dge 'dun la yang rdzu 'phrul gyis/_/rnam 'phrul bkur sti byed par shog_/dge ba'i rtsa ba de yis ni/_/lha yi 'jig rten rab tu dga'/_/mi yi 'thob pa thob nas kyang /_/bde ba mang po nyams su myong /_/skye ba de dang de dag tu/_/bdag ni nor 
[\[304a.3\]]chen phyug pa dang /_/bsod nams byas pas mdzes pa yi/_/lha dang mi ni rnams su gyur/_/bskal pa tha ma 'di la ni/_/srid pa tha ma 'di la yang /_/ku shi zhes bya'i gyad rnams kyi/_/gyad kyi bur ni bdag skyes te/_/blta na sdug cing mdzes pa dang /_/gzugs bzang spyod pa mdzes 
[\[304a.4\]]pa dang /_/thams cad la sdug yid 'ong zhing /_/phun sum tshogs pa mthar phyin no/_/sangs rgyas shAkya seng ge ni/_/bla na med pa mnyes par byas/_/mthong nas bdag sems dad byas te/_/khyim med par ni rab tu byung /_/ma ga d+hA yi ri brgyud nas/_/'od ma'i tshal du gnas byas 
[\[304a.5\]]na/_/dge slong dge 'dun mtho 'tsham pa'i/_/nyan thos dag cig der lhags te/_/gnas mal dag ni bskos na yang /_/dge slong rnams la spyo byed de/_/rnam par 'tshe zhing smod pa dang /_/yang dang yang du gshe bar byed/_/tshangs mtshungs spyod pa rnams mthong nas/_/bdag ni snying rje 
[\[304a.6\]]bar gyur te/_/bdag ni zag pa zad gyur kyang /_/nyid kyis dge slong bsnyen bkur bya/_/bdag gis brtson 'grus brtsams nas ni/_/bstan pa 'di la brtson byas pas/_/dgra bcom bdag gis thob nas ni/_/mngon shes drug la dbang byas so/_/ston pa'i spyan sngar song 
[\[304a.7\]]nas ni/_/thub la mgo bos phyag byas te/_/thal mo spyi bor sbyar nas su/_/skyes bu dam pa la gsol pa/_/'dod chags gti mug gis ma lags/_/byams sems gus dang bcas pa yis/_/thub pa bdag ni dge slong gi/_/rim gro bgyid par gnang bar mdzod/_/pha 
[\[304b\]]
[\[304b.1\]]rol sems la mkhas pa yi/_/ston pas bdag gsol mkhyen nas ni/_/nyid kyis dge slong dge 'dun mdun/_/gnyug ma'i rim gro byed du bcug_/byams pa'i lus kyi las dang ni/_/de bzhin ngag dang yid kyis kyang /_/bdag gis rtag tu sems smad nas/_/dge slong 
[\[304b.2\]]dge 'dun rim gro byas/_/spyod pa la ni zhugs pa dang /_/lam nas 'ongs pa'i dge slong dag_/bdag gis mthong nas dga' ba dang /_/so sor yid ni bde gyur nas/_/til mar rab 'bar lta bu yi/_/bdag gi sor lnga'i sgron ma yi/_/rdzu 'phrul rnam par bstan byas nas/_/
[\[304b.3\]]gnas mal dag ni 'cha' bar byed/_/dge slong gang dag bdag gi ni/_/cho 'phrul 'di ni lta 'dod na/_/nam ni sros par gyur pa dang /_/mun khung bdag drung lhags nas ni/_/de rnams la ni ci rigs par/_/byams sems gus dang bcas pa yis/_/gnas mal dag 
[\[304b.4\]]ni 'cha' byed cing /_/skye bo mang po skyo ba skyed/_/bdag gis bsams pa gang yin dang /_/bdag gis smon lam gang btab pa/_/bdag gis bzang po de grub cing /_/go 'phang mi g.yo bdag gis thob/_/de lta bur ni gyad bu nor/_/zag pa med cing dbang gyur pas/_/ma dros 
[\[304b.5\]]pa yi mtsho chen du/_/rang gi las ni lung bstan to/_/gyad bu nor gyi le'u ste nyi shu rtsa bdun pa'o//_//de nas dge slong gnas brtan gnas brtan rnams kyis tshe dang ldan pa nye sde la 'di skad ces smras so/_/tshe dang ldan pa nye sde tshe dang ldan pa gyad bu nor gyis rang gi 
[\[304b.6\]]las kyi rgyu ba lung bstan zin gyis/_/tshe dang ldan pa nye sdes kyang da rang gi las kyi rgyu ba lung ston cig_/de nas tshe dang ldan pa nye sdes de'i tshe rang gi las kyi rgyu ba lung ston par byed de/_/'das pa dag gi dus na bdag_/rngon pa dag tu gyur pa na/_/nags chen nyams dga' byul ba 
[\[304b.7\]]dang /_/[{]ri dgas [,]ri dwags [}]rnam pa sna tshogs mthong /_/dug gis bskus pa'i mda' rnams dang /_/gzhu yi tshogs dag blangs nas ni/_/[{]ri dgas [,]ri dwags [}]mang po'i ri yi rdzong /_/de yang der ni bdag gis brgyus/_/bdag gis [{]ri dgas [,]ri dwags [}]rnams mthong na/_/gdug pa'i sems ni nyer bzhag nas/_/
[\[305a\]]
[\[305a.1\]]dug gis bskus pa'i mda' rnams kyis/_/[{]ri dgas [,]ri dwags [}]mang po rab tu bsnun/_/bdag gi lag na gzhu dang ni/_/dug gis bskus pa'i mda' srel bzhin/_/rang sangs rgyas shig ljon shing gi/_/drung na bzhugs pa mthong bar gyur/_/bdag gis dge sbyong de 
[\[305a.2\]]mthong nas/_/de tshe yid ni mi bder gyur/_/de nas thub pa gnod med pa'i/_/lus la mdas ni bsnun par gyur/_/de yi 'og tu dge slong de/_/mda' yi zug rngu'i sdug bsngal ldan/_/shing de nyid kyi drung du ni/_/len pa med par mya ngan 'das/_/rtsub pa'i las de 
[\[305a.3\]]byas pas na/_/sems can dmyal bar skyes nas ni/_/de la lo ni stong phrag tu/_/bdag gis sdug bsngal tshor ba myong /_/de nas dmyal las shi 'phos nas/_/dud 'gro'i skye gnas song nas ni/_/ri yi rdzong ni de nyid du/_/bdag ni [{]ri dgas [,]ri dwags [}]rnams su skyes/_/rtag tu 'jigs 
[\[305a.4\]]shing bag tsha zhing /_/bkres shing skom pas nyen pas na/_/rid cing shin tu sdug bsngal bas/_/bdag ni de dang der rgyu'o/_/rdzong der rngon pa gdug pa ni/_/shin tu mi bzad pa rnams kyis/_/dug gis bskus pa'i mda' rnon gyis/_/bdag gi lus la bsnun par gyur/_/
[\[305a.5\]]bdag 'gyel de dag gis mthong nas/_/bdag ni gson zhing 'gul bzhin du/_/mtshon gyis yan lag rnams kyi sha/_/bcad nas de rnams khyer zhing 'dong /_/bdag ni sa phyogs de nyid du/_/sha yi ched du bsad byas te/_/de ltar tshe rabs lnga brgyar ni/_/sdug bsngal 
[\[305a.6\]]mang po bsgrubs pa yin/_/ri bo de nyid ngos na ni/_/dka' thub ldan la mthu che zhing /_/rdzu 'phrul che gzi mi bzad pa'i/_/drang srong rab tu mang po mthong /_/bdag gis drang srong de mthong nas/_/de nas byams pa'i sems bsgoms te/_/blo bzang byams dang ldan pa la/_/
[\[305a.7\]]yang dang yang du blta byas so/_/dka' thub ldan pa de rnams la/_/bdag gis gus bcas sems dad byas/_/dge ba'i rtsa ba de yis ni/_/bdag gis mi yi srid pa thob/_/zas don gnyer ba'i slong ba ni/_/rang sangs rgyas shig mthong nas ni/_/gus pa yis ni rtag par de/_/
[\[305b\]]
[\[305b.1\]]bdag gis zas la spyan drangs so/_/btsun pa de tshim byas nas su/_/de tshe smon lam btab pa ni/_/drang srong 'di lta bu dag dang /_/bdag ni lhan cig 'grogs par shog_/rdzogs sangs rgyas ni mnyes byed cing /_/bdag gis rab 'byung thob nas ni/_/'jigs shing skrag pa med 
[\[305b.2\]]pa yi/_/zag pa med la gnas par shog_/dge ba'i las de byas pas na/_/lha yi 'jig rten rab tu dga'/_/mi nyid rnyed pa thob nas kyang /_/phyug cing nor ni mang bar gyur/_/rdzogs sangs gang zag zla med pa/_/ston pa bdag gis mnyes par byas/_/bdag gis 
[\[305b.3\]]shAkya thub mthong nas/_/khyim med par ni rab tu byung /_/dad pas rab tu byung nas kyang /_/bstan la dga' bas gnas byas pas/_/bdag gis dgra bcom thob nas ni/_/mngon shes drug la dbang byas so/_/da dung du yang btsun pa dag_/bdag ni thams cad dbang gyur 
[\[305b.4\]]na'ang /_/phug gi nang du zhugs nas su/_/'chi ba nye bar gyur pa na/_/sbrul gdug shin tu mi bzad pa/_/bdag gi lus la 'bab par gyur/_/btsun pa bdag gis nyes spyad pa/_/gang bgyis dran pa 'di lags te/_/las ni chud mi za bas na/_/de yi 'bras bu nyams su 
[\[305b.5\]]myong /_/de ltar gnas brtan nye sde yis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/nye sde'i le'u ste nyi shu rtsa brgyad pa'o//_//de nas dge slong gnas brtan gnas brtan rnams kyis tshe dang ldan pa bzang ldan la 
[\[305b.6\]]'di skad ces smras so/_/tshe dang ldan pa bzang ldan tshe dang ldan pa nye sdes rang gi las kyi rgyu ba lung bstan zin gyis/_tshe dang ldan pa bzang ldan gyis kyang da rang gi las kyi rgyu ba lung ston cig_/de nas tshe dang ldan pa shAkya'i rgyal po bzang ldan gyis de'i tshe rang gi las kyi rgyu ba lung ston 
[\[305b.7\]]par byed de/_dgon pa shin tu 'jigs chen gyi/_/mu ge dag ni byung ba na/_/rang gi zas ni don gnyer ba/_/slong ba po ni lnga brgya yi/_/de rnams kun gyi dpon gyur cing /_/de dag kun gyis gtsor bkur te/_/de rnams kun gyis bslangs pa yi/_/zas ni bdag la 'bul bar byed/_/
[\[306a\]]
[\[306a.1\]]de dag bzang ngam ngan pa'ang rung /_/thob pa bdag la 'ged par byed/_/bdag gi tshig gis gnas pas na/_/de dag bdag la brnyas mi byed/_/mi zhig snum khur zhig khyer nas/_/tshong 'dus nang nas 'gro ba las/_/bdag gis de las mthus phrogs 
[\[306a.2\]]te/_/khyer nas de nas song ba dang /_/de nas bdag gis brgyugs pa dang /_/phyi bzhin du ni snyegs ma byung /_/smyags bcad bros par gyur pa na/_/de dag gis ni gzung ma nus/_/'bab chu'i pha rol rgal nas ni/_/bdag ni phyogs gcig 'dug nas su/_/'ga' zhig 'ong 
[\[306a.3\]]bar 'gyur snyam nas/_/mtha' dag tu ni lta bar byed/_/snum la g.yos legs byas zin pa'i/_/snum khur bdag gis zos na ni/_/des na bdag ni lto 'grangs pas/_/nyin zhag gcig ni thub 'gyur snyam/_/de nas skal ldan rang sangs rgyas/_/yang srid skye ba zad gyur pa/_/rdzu 
[\[306a.4\]]'phrul che gzi mi bzad pa/_/drang srong 'jigs pa zhig 'ongs so/_/bdag gi sems la bsams pa ni/_/sdug bsngal bkren par gyur pa ni/_/sngon chad bsod nams ma byas pas/_/des bdag 'di ltar bkren par gyur/_/ma la bdag gis dge sbyong 'di/_/snum khur gtsang ma 'di sbyin te/_/bdag 
[\[306a.5\]]ni ltogs par shi bla yi/_/'di lta bkren pa mi rung ngo /_/de la bdag sems dad byas nas/_/yid mgu ba dang rangs pa yis/_/dge slong dam pa mchod 'os pa'i/_/yon gnas de la snum khur phul/_/skal ldan gyis ni de blangs nas/_/bdag nyid la ni snying brtse'i phyir/_/de nyid 
[\[306a.6\]]du ni longs spyad nas/_/de nas mkha' la 'phags par gyur/_/de nas smon lam btab pa ni/_/bdag ni bkren par mi 'gyur zhing /_/kha dog bzang po rnams dang ni/_/rigs btsun pa yang don du gnyer/_/gnas brtan 'di lta bu dag dang /_/bdag ni lhan cig 'grogs 
[\[306a.7\]]par shog_/khyod nyid kyis ni gang rtogs pa/_/de 'dra'i chos kyang shes par shog_/dge ba'i las de byas pas na/_/bde ba mang po nyams su myong /_/bsod nams byas pas mdzes pa yi/_/lha dang mi ni rnams su gyur/_/lha dang mi yi rgyal srid kyang /_/bdag gis mang po nyams su myong /_/
[\[306b\]]
[\[306b.1\]]las de yis ni lan 'ga' yang /_/bdag ni ngan 'gror ma song ngo /_/de nas las kyi lhag mas ni/_/bdag gi yang srid tha ma 'dir/_/shAkya rnams kyi grong mchog tu/_/rigs btsun par ni bdag skyes so/_/bdag gi skye ba tha ma ni/_/mi'i srid thob pa 'di yin te/_/yang dag sangs rgyas 
[\[306b.2\]]bla med pa/_/shAkya seng ge 'di mnyes byas/_/gang tshe sangs rgyas bcom ldan 'das/_/nye du'i gnas su gshegs pa na/_/de tshe bdag ni nye du yi/_/mdun du bdar nas rab tu byung /_/bdag gi smon pa gang yin pa/_/de ni bdag gis yongs rdzogs te/_/mya ngan 'das pa bsil 
[\[306b.3\]]gyur pa'i/_/dgra bcom pa yang bdag gis thob/_/rgyal po'i rgyud las rab byung ba/_/sangs rgyas nye du bzang ldan gyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/shAkya'i rgyal po bzang ldan gyi le'u ste nyi shu rtsa dgu pa'o//_//
[\[306b.4\]]de nas dge slong gnas brtan gnas brtan rnams kyis tshe dang ldan pa mdzes bzang la 'di skad ces smras so/_/tshe dang ldan pa mdzes bzang tshe dang ldan pa shAkya'i rgyal po bzang ldan gyis rang gi las kyi rgyu ba lung bstan zin gyis/_tshe dang ldan pa mdzes bzang gis kyang da rang gi las kyi rgyu ba lung ston 
[\[306b.5\]]cig_/de nas tshe dang ldan pa mdzes bzang gis de'i tshe rang gi las kyi rgyu ba lung ston par byed de/_skyob pa log par dad sel gyi/_/mchod rten zhig ni rtsig pa na/_/de tshe bdag ni mkhar len pa/_/gla mir gyur te de nas ni/_/bdag gis mchod rten rtsig pa la/_/yang dang yang du dpyad pa ni/_/mchod 
[\[306b.6\]]rten 'di ni che ches pas/_/nam zhig na ni mthar phyin 'gyur/_/mchod rten 'di ni 'phang dma' zhing /_/chung ngu zhig tu byas gyur na/_/'god pa chung zhing nyon mongs med/_/myur du mthar yang phyin par 'gyur/_/las kyi rnam smin de dang ni/_/ngag gi nyes par spyad pa des/_/de nas 'chi 'pho'i dus 
[\[306b.7\]]byas te/_/dmyal ba rnams su skyes par gyur/_/dmyal ba nas ni shi 'phos bdag_/gang dang gang du skyes par ni/_/kha dog ngan cing bong chung la/_/bdag ni yongs kyis smad par gyur/_/'od srung gi ni gsung rab tshe/_/sngon ni khu byug phor gyur nas/_/bA rA Na sI'i lam gyi bar/_/tshal stug po yi nang 
[\[307a\]]
[\[307a.1\]]na gnas/_/de na 'jig rten rab gsal mdzad/_/dge slong dge 'dun mdun byas la/_/bdag gis 'jam dbyangs skad phyung zhing /_/nam mkha' las ni der bskor to/_/ji tsam yang dag sangs rgyas ni/_/bsod snyoms don phyir gshegs mthong na/_/'byung ba dang ni 
[\[307a.2\]]gshegs pa la/_/rtag tu yang ni bskor ba byas/_/dge ba'i rtsa ba de yis ni/_/bdag gis mi yi srid thob nas/_/rdzogs pa'i sangs rgyas bla med pa/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/mya ngan 'das pa bsil 
[\[307a.3\]]gyur pa'i/_/dgra bcom pa yang bdag gis thob/_/bdag ni thams cad gzigs pa yis/_/'jam dbyangs rnams kyi mchog dang ni/_/mang du thos dang chos 'dzin dang /_/dge ba'i spobs pa can du bstan/_/lha 'am yang na mi yang rung /_/'khor bzhi po dag bdag las ni/_/
[\[307a.4\]]snyan cing 'jebs pa'i chos thos nas/_/thams cad rab tu dga' bar 'gyur/_/dge ba nyung ngu byas pa dang /_/mi dge mang po byas pa yi/_/las rnams chud mi za bas na/_/de yi 'bras bu nyams su myong /_/de ltar gnas brtan mdzes bzang gis/_/dge slong dge 'dun mdun 'dug 
[\[307a.5\]]nas/_/ma dros pa yi mtsho chen du/_/rang gi las ni lung bstan to/_/mdzes bzang gi le'u ste sum bcu pa'o//_//sdom ni/_lam phran sprul khol ma 'gags dang /_/nag po lnga pa sgra can dang /_/dga' bo nor dang nye sde dang /_/bzang ldan dang ni mdzes bzang ngo /_/de nas dge slong 
[\[307a.6\]]gnas brtan gnas brtan rnams kyis tshe dang ldan pa gnas 'jog sbrang rtsi can la 'di skad ces smras so/_/tshe dang ldan pa gnas 'jog sbrang rtsi can tshe dang ldan pa mdzes bzang gis rang gi las kyi rgyu ba lung bstan zin gyis/_tshe dang ldan pa gnas 'jog sbrang rtsi can gyis kyang da rang gi las kyi 
[\[307a.7\]]rgyu ba lung ston cig_/de nas tshe dang ldan pa gnas 'jog sbrang rtsi can gyis de'i tshe rang gi las kyi rgyu ba lung ston par byed de/_bdag ni sngon ni yangs pa yi/_/spra chen spre'u dbang gyur pa na/_/lhung bzed mang po mthong nas ni/_/rgyal ba'i lhung bzed blangs pa las/_/dge slong rnams kyis 
[\[307b\]]
[\[307b.1\]]bdag bkag nas/_/de nas bcom ldan bka' stsal pa/_/'di ni lhung bzed mi gcog gis/_/dge slong rnams kyis ma dgag zhig_/ston pa'i lhung bzed khyer nas ni/_/shing gi khar ni 'dzegs nas su/_/sbrang rtsis yongs su bkang nas kyang /_/dal bus rim gyis babs nas ni/_/
[\[307b.2\]]lhung bzed sbrang rtsi can thogs te/_/ston pa la ni phul ba las/_/ston pas srog chags bcas par ni/_/mkhyen te bdag las ma bzhes nas/_/bdag gis phyogs gcig song nas ni/_/de la srog chags yod mthong nas/_/srog chags med par gtsang byas te/_/ston 
[\[307b.3\]]pa la ni phul ba dang /_/'on kyang bcom ldan 'das kyis ni/_/bdag las sbrang rtsi ma bzhes par/_/ma brtags thugs su chud nas ni/_/bde bar gshegs pas ma bzhes snyam/_/de nas lhung bzed sbrang rtsi can/_/de tshe bdag gis chus btab nas/_/sems ni mgu dang dga' 
[\[307b.4\]]ba yis/_/rdzogs sangs rgyas la phul ba las/_/de nas gang zag zla med pa/_/ston pa'i phyag 'jam gnyis kyis su/_/bdag la lhung bzed bzhes nas ni/_/de ni nyan thos rnams la gtad/_/bdag ni rab tu dga' gyur nas/_/thal mo legs par sbyar byas te/_/de 
[\[307b.5\]]nas chos rgyal spyan snga nas/_/gar byed cing ni de nas song /_/de nas smon lam btab pa ni/_/mi nyid dag ni thob nas su/_/ston pa 'di la brten nas ni/_/byang chub dam pa 'di reg shog_/dge ba'i rtsa ba des na bdag_/mi yi srid pa thob nas ni/_/rdzogs pa'i sangs rgyas bla 
[\[307b.6\]]med pa/_/ded dpon 'di ni mnyes par byas/_/shAkya seng ge'i bstan pa la/_/bdag gis byang chub thob nas kyang /_/mya ngan 'das pa bsil gyur pa'i/_/dgra bcom pa yang bdag gis thob/_/bdag ni dgra bcom dbang gyur cing /_/mngon shes drug ldan rdzu 'phrul che/_/
[\[307b.7\]]dge slong rnams kyis bdag la ni/_/gnas 'jog sbrang rtsi can du shes/_/bsod nams byas pas grags ldan pa/_/bdag ni rtag tu bkur zhing mchod/_/dge slong dge 'dun yongs bskor nas/_/bdag ni rgyu zhing song ba na/_/de nas dgon pa'i lam du ni/_/dge slong 
[\[308a\]]
[\[308a.1\]]dge 'dun skom gyur nas/_/de na sems la smon pa ni/_/de ring sbrang rtsi rnyed gyur cig_/de nas mi ma yin rnams kyis/_/bdag smon shes te phyogs bzhi nas/_/sbrang rtsi khur gyis blangs nas ni/_/de dag tu ni 'bul bar byed/_/bdag gis sbrang rtsi ci dgos pa/_/bzang 
[\[308a.2\]]po dag las blangs nas ni/_/dge slong dge 'dun tshim byas te/_/de nas lhag par legs par gyur/_/'das ma thag pa'i skye ba la/_/spre'u'i rgyal po de byas pas/_/log par ltung nas bdag 'phos nas/_/'chi med go 'phang reg gyur te/_/ji skad bdag gis smon pa yi/_/thams cad 
[\[308a.3\]]'byor pa nyid du gyur/_/ston pa bkur sti byas pas 'dir/_/rang gi don ni yongs su rdzogs/_/btsun pa bdag gis dge ba gang /_/bgyis pa dran pa 'di lags te/_/de yi 'bras bu sdug pa dang /_/bde 'byung 'dod pa nyams su myong /_/de ltar gnas 'jog sbrang rtsi can/_/dge 
[\[308a.4\]]slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/gnas 'jog sbrang rtsi can gyi le'u ste sum bcu rtsa gcig pa'o//_//'dul ba gzhi/_bam po lnga bcu rtsa bzhi pa/_/de nas dge slong gnas brtan gnas brtan rnams 
[\[308a.5\]]kyis tshe dang ldan pa rgyu can la 'di skad ces smras so/_/tshe dang ldan pa rgyu can tshe dang ldan pa gnas 'jog sbrang rtsi can gyis rang gi las kyi rgyu ba lung bstan zin gyis/_/tshe dang ldan pa rgyu can gyis kyang da rang gi las kyi rgyu ba lung ston cig_/de nas tshe dang ldan pa rgyu can gyis de'i tshe rang gi las kyi rgyu ba lung 
[\[308a.6\]]ston par byed de/_bshes ldan grong du bdag gis sngon/_/bskal pa dgu bcu rtsa gcig na/_/sangs rgyas rnam par gzigs pa ni/_/grong khyer dam par 'jug pa mthong /_/thugs rje che ldan mthong nas ni/_/me tog sil mas gtor nas der/_/me tog rtsa bas yar bteg cing /_/gyen du kha 
[\[308a.7\]]bltas khang [{]bzangs [,]bzang [}]gnas/_/de nas bdag ni rab dga' bas/_/thub pa'i zhabs la mgos gtugs nas/_/thal mo legs par sbyar nas ni/_/de la bskor ba byas par gyur/_/bdag gis chos ni ma thos shing /_/bdag ni skyabs su ma song bar/_/sems dad nyid cig byas nas ni/_/
[\[308b\]]
[\[308b.1\]]bde gshegs drung nas bdag song ngo /_/mthu chen rnam par gzigs pa la/_/dge ba'i las de byas pas na/_/bskal pa dgu bcu rtsa gcig tu/_/ngan 'gro mngon par mi shes so/_/bdag ni lha lus rab dga' zhing /_/lha yi 'dod pa yang dag 'byor/_/mi nyid rnyed pa thob nas kyang /_/
[\[308b.2\]]bdag ni nor chen phyug por gyur/_/bdag gi skye ba tha ma ni/_/mi'i srid thob pa 'di yin te/_/nor che longs spyod che ba yi/_/bram ze rnams kyi rigs su gyur/_/sgra nges sbyor dang shes gsal bcas/_/skyes bu chen po mtshan dang ni/_/tshig gi don bcas ston pa yis/_/gsang tshig 
[\[308b.3\]]rnams kyi pha rol phyin/_/bram ze lnga brgya rnams la ni/_/tshal du gsang tshig brjod pa'i phyir/_/bram ze rnams kyis yongs bskor nas/_/bdag ni khyim nas byung ba las/_/bdag gis rdzogs pa'i sangs rgyas ni/_/dge slong dge 'dun mdun bdar nas/_/dpa' bo chen po ma ga d+hA'i/_/
[\[308b.4\]]grong mchog tu ni 'jug pa mthong /_/bdag gis thugs rje ldan mthong nas/_/yid dga' bar ni gyur pa dang /_/sngon gyi rgyu ni de dag gis/_/mtshan rnams la ni brtags pa las/_/'jig rten mgon po'i mtshan rnams ni/_/sum bcu rtsa gnyis yongs rdzogs shing /_/dpe byad rnams kyis mdzes 
[\[308b.5\]]pa yi/_/grags par ldan pa mthong bar gyur/_/mtshan dang ldan pa de mthong nas/_/mgo bo yis ni phyag byas te/_/phyogs gcig 'dug nas gus pas ni/_/'dren pa de la mngon bstod pa/_/ji ltar gsang tshig la gda' ba/_/khyod la de bzhin de gda' bas/_/khyod sangs rgyas par the 
[\[308b.6\]]tshom med/_/'jig rten gyi ni ston pa mchog_/khyod ni tshangs pa brgya byin khyod/_/khyod las lhag pa ma mchis te/_/khyod ni nyi ma khyab 'jug lags/_/khyod ni 'jig rten bla na med/_/rgyal ba khyod 'dra'ang ma mthong na/_/lhag pa lta zhig ga la zhig_/lha dang bcas pa'i 'jig rten na/_/khyod 
[\[308b.7\]]ni rgyal ba bdud zil non/_/khyod ni mgon med rnams kyi gnas/_/rten med rnams kyi skyabs kyang lags/_/khyod kyi nyan thos nyid du mchis/_/khyod ni bdag gi skyabs mdzod cig_/de nas gser gyi mchod sdong lta'i/_/phyag ni de yis [{]brkyang ma[,]rkyang ma[}]dzad de/_/rgyal ba'i phyag ni smad mdzad 
[\[309a\]]
[\[309a.1\]]nas/_/bdag gi mgo la kun du byugs/_/yid ni rab tu dang byas pas/_/khyod kyis bsod nams mang po bskyed/_/sems ni rab tu dang rnams kyi/_/yon chung bar ni mi 'gyur ro/_/yon gnas bla na med pa yi/_/sangs rgyas la ni khyod kyis bsten/_/bram ze 
[\[309a.2\]]khye'u yis mchod sbyin byas/_/zhing rab la ni sa bon btab/_/ngan song gi ni lam bcad pas/_/khyod la ngan 'gro'i 'jigs pa med/_/bram ze khye'u yis bdud rtsi yis/_/sgo phye bar ni dogs med byos/_/khyod ni rab tu 'byung 'dod na/_/ral pa kun ni myur spangs te/_/nga yi 
[\[309a.3\]]spyan sngar rab byung la/_/bram ze tha ba med par gyis/_/bdag ni chos nyid la dga' nas/_/de na slob ma'i tshogs smra ba/_/khyod ni bram zer gyur zin na/_/ji ltar dge sbyong mgo reg 'gyur/_/dkar po'i rigs 'di spangs nas ni/_/nag po'i rigs 'di khas len nam/_/
[\[309a.4\]]'jig rten na ni bram ze gtso/_/pha rol phyin cing tshangs pa yi/_/snying dang kha nas skyes pa yin/_/bram ze tshangs pas sprul pa yin/_/khyed cag kun ni mi mkhas pa/_/khyed cag kun ni mi shes pa/_/'di na bdag ci gsang tshig gi/_/de nyid rig cing pha rol phyin/_/bdag ni shes rab 
[\[309a.5\]]mtha' yas kyis/_/gsungs pa ji ltar shes pa bzhin/_/de bzhin du ni bdag byed kyis/_/gang dag der 'gro mi 'dod pa/_/ci sems ji ltar 'dod pa bzhin/_/gar dga' der ni 'deng la rag_/bdag ni gsang tshig don mi gnyer/_/ltos par yang ni mi byed do/_/de nas bdag gi 
[\[309a.6\]]slob ma'i tshogs/_/mchi mas brnangs shing ngu bzhin gyis/_/snying ni rje rje skad smras nas/_/de nas de rnams phyogs phyogs dong /_/de nas thugs rje che ldan pa'i/_/thub pas bdag la gsungs pa ni/_/dge slong tshur shog bka' stsal pas/_/bdag ni bsnyen par rdzogs 
[\[309a.7\]]par gyur/_/khyim rnams nas ni khyim med par/_/yang dag dad pas rab tu byung /_/sangs rgyas bstan pa chub byas nas/_/mngon par shes kun reg gyur te/_/sngon gyi gnas ni rjes su dran/_/lha yi mig ni rnam par dag_/bdag sngon gang na 'dug pa yi/_/'chi 'pho skye ba shes par 
[\[309b\]]
[\[309b.1\]]gyur/_/zag pa zad pa thob pas na/_/bdag gis rdzu 'phrul mngon du byas/_/de ltar gnas brtan rgyu can gyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/gnas brtan rgyu can gyi le'u ste sum bcu rtsa gnyis pa'o//_//
[\[309b.2\]]de nas dge slong gnas brtan gnas brtan rnams kyis tshe dang ldan pa kauN+Di n+ya la 'di skad ces smras so/_/tshe dang ldan pa kauN+Di n+ya tshe dang ldan pa rgyu can gyis rang gi las kyi rgyu ba lung bstan zin gyis/_tshe dang ldan pa kauN+Di n+yas kyang da rang gi las kyi rgyu ba lung ston cig_/de nas tshe dang ldan 
[\[309b.3\]]pa kauN+Di n+yas de'i tshe rang gi las kyi rgyu ba lung ston par byed de/_sngon ni thub chen 'od srung gi_/dam pa'i chos ni nub pa na/_/nyan thos thams cad 'dus nas su/_/phan tshun dag tu smras pa ni/_/ston pa thugs rje 'od srung ni/_/mya ngan 'das pas nges par yang /_/rab tu byung ba srab 
[\[309b.4\]]gyur cing /_/dam chos kyang ni ston mi 'gyur/_/bdag cag ji skad thos pa'i chos/_/phan tshun yang dag gsal byas nas/_/sangs rgyas bstan las spro ba dang /_/brtson 'grus brtsam pas gnas par bya/_/de dag ri la 'dzegs nas ni/_/zag pa zad pa ma thob par/_/re 
[\[309b.5\]]zhig 'di nas mi ldang zhes/_/rtswa yi gding ba dag la 'khod/_/srog la yang ni mi lta bar/_/brtson 'grus brtsams te gnas pa na/_/bdun gyis mngon par shes la reg_/dge slong dag ni mya ngan 'das/_/de yi bdun pa bdag yin te/_/dbang po brtul zhing bsod nams chung /_/
[\[309b.6\]]snyoms med sbyor la brtson pa yi/_/so so'i skye bo 'chi dus byas/_/bdag gis brtson 'grus ma btang zhing /_/de bzhin rab tu brtson gnas pas/_/dga' ldan rnams dang skal mnyam pa'i/_/lha yi 'jig rten rnams su skyes/_/de na shAkya seng ge yi/_/thub chen byang chub sems 
[\[309b.7\]]dpa' mthong /_/thub pa lha yi tshogs la ni/_/skyo bar 'gyur ba'i chos ston mdzad/_/bdag gis de yi chos bshad pa/_/thos nas rtse gcig yid gyur te/_/dam chos yid la byed pa ni/_/lan 'ga'ang rnam par ma spangs so/_/lha yi 'jig rten bdag son nas/_/grong khyer ser skya 
[\[310a\]]
[\[310a.1\]]zhes bya ba'i/_/kauN+Di n+ya rus bram ze yi/_/rigs can du ni skyes par gyur/_/byang chub sems dpa'i grags chen ldan/_/zas gtsang sras por gyur nas ni/_/dad pas byung nas dka' spyod pa/_/spyad par gyur pa de yi tshe/_/rgyal po'i mchog ni zas gtsang gis/_/
[\[310a.2\]]bdag bkug nas kyang smras pa ni/_/rab tu 'byung bar 'dod par gyis/_/der ni de yi nad g.yog byos/_/de tshe bdag gis yid dad pas/_/byang chub sems dpa'i rim gro byas/_/lam 'di'i rnam dag 'gyur min zhes/_/yid byung nas ni gshegs par gyur/_/gang tshe shAkya thub 
[\[310a.3\]]pas ni/_/chos kyi 'khor lo bskor ba na/_/kun gyi thog mar bdag gis ni/_/de yi dam chos rtogs par gyur/_/'od srung gi ni gsung rab la/_/tshangs par spyod la bdag gis gnas/_/sangs rgyas bdag gis mnyes byas shing /_/zag pa zad pa thob par gyur/_/de ltar 
[\[310a.4\]]gnas brtan kauN+Di n+yas/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan to/_/kauN+Di n+ya'i le'u ste sum bcu rtsa gsum pa'o//_//de nas dge slong gnas brtan gnas brtan rnams kyis tshe dang ldan pa nye ba 'khor la 'di 
[\[310a.5\]]skad ces smras so/_/tshe dang ldan pa nye ba 'khor tshe dang ldan pa kauN+Di n+yas rang gi las kyi rgyu ba lung bstan zin gyis/_/tshe dang ldan pa nye ba 'khor gyis kyang da rang gi las kyi rgyu ba lung ston cig_/tshe dang ldan pa nye ba 'khor gyis kyang de'i tshe rang gi las kyi rgyu ba lung ston par byed 
[\[310a.6\]]de/_bdag ni sngon gyi tshe rabs na/_/bA rA Na sI'i rgyal khab tu/_/rgyal po tshangs sbyin zhes bya ba'i/_/'dreg mkhan du ni gyur pa na/_/de yi skra dang kha spu rnams/_/'dreg cing 'chos par byed pa na/_/de nas mngon par rangs gyur nas/_/bgo bdag ni bdag la byin/_/gus dang bcas 
[\[310a.7\]]pa'i sdug sems kyis/_/rgyal po'i rim gro byed pa na/_/mnyes nas de nas de la ni/_/ma thos pa yi tshigs bcad bsgrags/_/'dod pa rnams ni mnog chung zhing /_/sdig pa'i rtsa dang mya ngan rtsa/_/rnam par smin pa rtsub pa yin/_/bram ze'i khye'u ni gang zhig gis/_/'dod pa'i yon 
[\[310b\]]
[\[310b.1\]]tan spangs nas ni/_/rab byung thob pa legs thob yin/_/ma thos tshigs bcad des thos nas/_/de nas skyo bar gyur pa dang /_/rgyal po bdag ni gnang bar mdzod/_/khyim ma mchis par rab 'byung ngo /_/de nas rgyal pos bdag la smras/_/gal te rab tu byung nas kyang /_/phyir kyang 
[\[310b.2\]]bdag la lta ba yi/_/khas blang ba ni bya ba'i rigs/_/rgyal dbang khyod la bdag gis ni/_/de bzhin bgyi bar dam bca' yis/_/bdag rab byung nas slar yang ni/_/lta bar bdag la thugs ches mdzod/_/de nas rgyal pos gnang nas ni/_/bdag gis dgon pa'i nags 
[\[310b.3\]]song nas/_/gzhung can drung du nyer song ste/_/khyim med par ni rab tu byung /_/ji ltar rigs par rab byung nas/_/tshangs pa'i gnas pa bzhi po yi/_/tshad med pa la rab bsgoms pas/_/bdag gis 'dod chags bral ba thob/_/rgyal po de yi tshe la ni/_/de tshe bdag ming gang 
[\[310b.4\]]gA skyong /_/'byor pa che zhing mthu yang che/_/skye bo'i tshogs kyis mchod par gyur/_/gzhung can drung du song nas ni/_/mgo bo yis ni phyag byas te/_/bdag gis phyogs gcig 'dug nas ni/_/'di skad kyi ni tshig smras so/_/slob dpon bdag gi tshig gson cig_/mi yi 
[\[310b.5\]]dbang po tshangs sbyin la/_/slar yang lta bar bgyi ba yi/_/dam bcas pa ni chung zhig mchis/_/gnang bar bya'o bram ze khyod/_/bA rA Na sI'i grong khyer song /_/khyod ni [{]brdzun [,]rdzun [}]du mi 'gyur bar/_/dam bcas pa yi mthar phyung shig_/gnang bar bya yis khyod song la/_/kho 
[\[310b.6\]]bo yi ni tshig bzhin gyis/_/'di nas song la mi dbang po/_/tshangs sbyin dad pa skyed par gyis/_/gzhung can gyis ni bdag gnang nas/_/drang srong bskor ba byas nas ni/_/bA rA Na sI'i grong khyer du/_/rim bzhin du ni song ba las/_/de bzhin der ni bdag 'ongs zhes/_/tshangs sbyin 
[\[310b.7\]]nyid kyis thos nas ni/_/rgyal po'i 'byor pa chen pos ni/_/bdag gi drung du nye bar 'ongs/_/shing rta las babs bdag gi ni/_/rkang pa gnyis la phyag byas nas/_/phyogs gcig tu ni 'dug par gyur/_/'dod pa rnams las rgal 'gyur ba'i/_/de la chos ni bshad pa dang /_/rgyal 
[\[311a\]]
[\[311a.1\]]pos thos nas yid dga' bas/_/'dod pa don du mi gnyer gyur/_/rgya che'i sems dang yid dga' bas/_/tshangs sbyin gyis ni 'di skad smras/_/bdag 'dod don du gnyer min pas/_/bdag kyang rab tu 'byung bar bya/_/rgyal po tshur spyon dgon pa'i nags/_/
[\[311a.2\]]dben pa dag tu bzhud par bgyi/_/bram ze drang srong gzhung can gyi/_/drung du nye bar bzhud par mdzod/_/rgyal po des ni bu thu bo/_/'jigs med rgyal srid la bzhag ste/_/rgyal mchog rgyal srid spangs nas ni/_/khyim med par yang rab tu byung /_/nang mi dang ni blon chen dang /_/grong khyer 
[\[311a.3\]]pa ni thams cad dang /_/gnyen gyi tshogs kyis yongs bskor nas/_/rab tu 'byung phyir mngon du byung /_/gzhung can drung du song nas ni/_/mgo bos phyag ni byas nas kyang /_/rgyal pos thal mo sbyar nas ni/_/rab tu 'byung bar gsol ba btab/_/stong phrag dag ni du ma dang /_/khyim 
[\[311a.4\]]med par ni rab byung ste/_/skra dang kha spu bregs nas kyang /_/ngur smrig gos ni bgos par gyur/_/gzhung can shin tu mnyam bzhag pas/_/tshangs pa'i 'jig rten skye 'gyur ba'i/_/tshangs pa'i gnas pa bzhi po yi/_/chos ni kun la bshad par byas/_/gus dang bcas pa'i byams sems 
[\[311a.5\]]kyis/_/rgyal po de yi rim gro byas/_/de nas 'chi 'pho'i dus byas te/_/'od gsal rnams su song bar gyur/_/'od gsal nas ni shi 'phos nas/_/slar yang 'dir ni 'ongs pa na/_/gang dang gang du skyes par ni/_/nor che ba dang phyug por gyur/_/lha rnams dang ni mi rnams kyi/_/
[\[311a.6\]]bde ba mang po nyams su myong /_/dus kyi tha ma 'di la ni/_/bdag gi lus kyi tha ma la/_/shAkya rnams kyi yul du ni/_/grong khyer ser skya zhes byar skyes/_/spyod yul spyod pa phun tshogs pa'i/_/shAkya rnams kyi 'dreg mkhan gyur/_/shAka sras thugs brtse'i bdag nyid can/_/nyan thos bcas 
[\[311a.7\]]la rim gro byas/_/rgyal po chen po'i 'byor pas ni/_/rab tu 'byung bar mngon 'byung ba/_/de rnams bdag gis skra bregs nas/_/'di skad kyi ni tshig smras so/_/dpon po 'tsho ba ma stsal na/_/bdag ni ji ltar 'tsho bar 'gyur/_/de yi rgyan ni gang yin dang /_/gos rnams gyon pa gang 
[\[311b\]]
[\[311b.1\]]yin pa/_/'di ni khyod kyi 'tsho ba'o zhes/_/des ni kun dga' bdag la byin/_/rin chen mang po brtags nas ni/_/de la bdag ni skyo gyur nas/_/'di dag thams cad spangs nas ni/_/bdag ni rab 'byung gsol ba bya/_/bkren pa bdag la 'di lta bu'i/_/rin chen rnams kyis ci zhig bya/_/
[\[311b.2\]]gzhan 'ga' zhig gis thos na ni/_/srog la gdon lto za bar 'gyur/_/bdag gis nyid kyi snod spyad ni/_/gang yin shing la btags nas su/_/bor nas bdag ni khyim dag nas/_/byung ste nges par 'byung bar bya/_/bdag ni rin chen don gnyer min/_/bdag kyang rab tu 'byung bar bya/_/bdag 
[\[311b.3\]]gi tshig de shAkya yi/_/rgyal pos thos nas 'di skad smras/_/khyod ni thog mar rab byung dang /_/rgan pa nyid du khyod 'gyur ro/_/rjes su thugs brtser dgongs nas ni/_/bdag la dge slong tshur shog gsungs/_/bdag ni thog mar rab tu byung /_/de nas rgyal rigs rab byung nas/_/bdag gi rkang 
[\[311b.4\]]la phyag byas pas/_/shAkya de rnams nga rgyal bor/_/de ltar bdag ni rab byung bas/_/mngon par shes pa drug reg nas/_/dgra bcom mngon shes drug ldan zhing /_/bdag ni 'dul ba'i pha rol phyin/_/ston pa nyid kyis 'dul ba 'dzin/_/rnams kyi mchog tu bsngags pa ste/_/dge slong 
[\[311b.5\]]dge 'dun mdun 'dug nas/_/ma dros pa yi mtsho chen du/_/nye ba 'khor gyis las lung bstan/_/nye ba 'khor gyi le'u ste sum bcu rtsa bzhi pa'o//_//de nas 'jig rten mgon pos ni/_/gnas brtan 'od byed la gsungs pa/_/khyod kyis sngon byas gang yin pa'i/_/rang gi las ni 
[\[311b.6\]]lung ston cig_/rgyal ba'i gsung dbyangs thos nas ni/_/sngon chad bdag gis gang bgyis pa'i/_/rang gi las ni dran pa gang /_/de ni thub pa'i spyan sngar gsol/_/'jig rten gtso bo skyob pa po/_/sangs rgyas pad ma bla ma yi/_/mchod rten tshal stug bzhugs pa ni/_/[{]ri dgas [,]ri dwags [}]gdug pa rnams 
[\[311b.7\]]kyis bsten/_/mchod rten de la phyag bgyid pa/_/rngo thog pa ni 'ga' ma mchis/_/mi de rnams ni bsod nams dang /_/sdig pa rab tu ma 'tshal to/_/bdag gis song nas shing rnams dang /_/rtswa rnams bsal ba bgyis nas ni/_/phyags ma dag ni blangs nas kyang /_/de nas thams cad phyag 
[\[312a\]]
[\[312a.1\]]dar bgyis/_/bskor ba brgyad dang phyag bgyis te/_/mchod pa bgyis nas slar log lags/_/dge ba'i rtsa ba des na bdag_/lha rnams su ni skyes pa na/_/'dod pa thams cad 'byor gyur cing /_/sum bcu rtsa gsum rnams su dga'/_/lha yul lha yi rgyal srid ni/_/
[\[312a.2\]]sum bcu rtsa drug bar du bgyis/_/de na bdag gi gnas mchis pa/_/gser gyi 'od ni shin tu gsal/_/rgyar ni dpag tshad sum bcu drug_/khor yug dpag tshad drug bcu tham/_/rgyal ba'i mchod rten de phyags nas/_/ngo mtshar byung ba gzhan yang ni/_/mi yi nang du mi dbang ni/_/lan 
[\[312a.3\]]bdun bar du bgyis par gyur/_/rgyal ba'i mchod rten de phyags nas/_/ngo mtshar byung ba gzhan yang ni/_/bdag gi lus kyi gzi brjid ni/_/gser gyi kha dog lta bur gyur/_/rgyal ba'i mchod rten de phyags nas/_/ngo mtshar byung ba gzhan yang ni/_/bram ze dang ni rgyal rigs dang /_/
[\[312a.4\]]rigs gnyis su ni bdag skyes lags/_/rgyal ba'i mchod rten phyags nas ni/_/bdag la ngo mtshar gzhan byung ba/_/khyogs dang glang chen stong dang ni/_/bzhon pa mchog ni rnams kyis mchi/_/rgyal ba'i mchod rten phyags nas ni/_/bdag la ngo mtshar gzhan byung ba/_/bdag gi mdun 
[\[312a.5\]]na sdong dum dang /_/tsher ma gyo mo rang nyid sel/_/rgyal ba'i mchod rten de phyags nas/_/ngo mtshar byung ba gzhan yang ni/_/skad cig tsam yang bdag gis su/_/bro 'tshal bar ni mi dran lags/_/rgyal ba'i mchod rten phyags nas ni/_/bdag la ngo mtshar gzhan byung ba/_/gang dang gang 
[\[312a.6\]]du bdag mchi bar/_/kun du bkra shis phun sum tshogs/_/rgyal ba'i mchod rten de phyags nas/_/ngo mtshar byung ba gzhan yang ni/_/rtag tu bkur zhing mchod pas na/_/lha yi spyod pa lta bu mchi/_/skyob pa'i mchod rten phyags nas ni/_/ngo mtshar byung ba gzhan yang ni/_/bdag gis 
[\[312a.7\]]lus la lan 'ga' yang /_/gnod pa byung bar mi dran lags/_/de ltar sangs rgyas sangs rgyas chos/_/dri ma med pa bsam mi khyab/_/bsam mi khyab la mngon dad pa'i/_/rnam par smin pa'i 'bras bu che/_/de bas rga shi zad pa dang /_/phun sum 'byor pa 'dod pas ni/_/rgyal ba yi ni 
[\[312b\]]
[\[312b.1\]]mchod rten la/_/mchod pa bla na med pa gyis/_/btsun pa bdag gis dge ba gang /_/bgyis pa dran pa 'di lags te/_/de yi 'bras bu yid 'ong zhing /_/bde 'byung 'dod pa nyams su myong /_/de ltar dge slong 'od byed kyis/_/dge slong dge 'dun mdun 'dug nas/_/ma dros pa yi mtsho 
[\[312b.2\]]chen du/_/rang gi las ni lung bstan to/_/'od byed kyi le'u ste sum bcu rtsa lnga pa'o//_//de nas dge slong gnas brtan gnas brtan rnams kyis tshe dang ldan pa nam gru la 'di skad ces smras so/_/tshe dang ldan pa nam gru tshe dang ldan pa 'od byed kyis rang gi las kyi rgyu ba lung 
[\[312b.3\]]bstan zin gyis/_tshe dang ldan pa nam grus kyang da rang gi las kyi rgyu ba lung ston cig_/de nas tshe dang ldan pa nam grus de'i tshe rang gi las kyi rgyu ba lung ston par byed de/_'di nas bskal pa bye ba'i sngon/_/sangs rgyas kun zil gnon de la/_/bdag gis dge ba gang bgyis pa/_/btsun pa 
[\[312b.4\]]bdag gis dran lags te/_/brgya stong phrag ni du ma yi/_/nyan thos rnams kyis mdun bdar nas/_/rgyal po'i pho brang dpe med du/_/skyes bu dam pa gshegs pa na/_/bdag kyang dgos pa zhig gi phyir/_/grong khyer gzhan nas der phyin nas/_/de na rdzogs pa'i sangs rgyas ni/_/mtshan mchog sum 
[\[312b.5\]]bcu rtsa gnyis ldan/_/me dang nor bu glog 'od dang /_/nyi ma zla ba'i 'od 'dra mthong /_/'od kun zil gyis mnan nas ni/_/sangs rgyas gzi brjid khyad par 'phags/_/gzi brjid me phung lta bu ste/_/sngon ma mthong ba mthong nas ni/_/bdag gi mdun na 'dug pa yi/_/bram ze zhig la dris pa 
[\[312b.6\]]dang /_/dris pas bdag la 'di skad smras/_/'di ni sangs rgyas rnam 'dren pa/_/lha dang mi mchog rdzogs sangs rgyas/_/zla med pa yi gang zag yin/_/bdag gis sangs rgyas sgra thos nas/_/de tshe bdag ni rab dgar gyur/_/dga' zhing mgu ba skyes pas na/_/lus ni thams cad bde bar gyur/_/
[\[312b.7\]]mi ma yin rnams lha yul gyi/_/rol mo'i sgra rnams 'byin pa thos/_/lha yi tsan dan phye ma yang /_/grong khyer dam pa de ru bab/_/kha cig ut+pal tsam pa gzhan/_/de bzhin pa ri sha ka dang /_/gzhan dag tsan dan phye ma 'thor/_/bdag ni thal mo sbyar byas nas/_/yid ni mgu zhing rangs pa yis/_/nam 
[\[313a\]]
[\[313a.1\]]mkha' la ni 'phags te gnas/_/dga' dang rab tu dga' ba yis/_/lus kun tu ni khyab par gyur/_/dri dang phreng ba la sogs phyir/_/mtha' dag tu ni brgyugs pa las/_/de yi tshe na bskor kyang ni/_/me tog gcig kyang ma rnyed do/_/de tshe de na bdag gis ni/_/ha cang ring ba 
[\[313a.2\]]ma yin par/_/gdugs byed pa yi tshong khang na/_/dung ltar dkar ba'i gdugs shig mthong /_/gdugs phyir bdag gis de la ni/_/gsol btab nas ni gdugs blangs te/_/sems ni rab tu dang ba yis/_/sangs rgyas la ni gdugs bzung ngo /_/bdag gi lag nas gdugs shor ba/_/
[\[313a.3\]]bar snang dag la mngon 'phags nas/_/ston pa gshegs na gdugs 'gro zhing /_/bzhugs pa na yang sdod par gyur/_/nam mkha'i ngos la sprin lta bur/_/sangs rgyas la ni grib ma byed/_/thub pa'i sku ni mi 'dor bar/_/bar snang la ni 'dug par gyur/_/de nas bdag dang skye bo gzhan/_/cho 
[\[313a.4\]]'phrul rnams la brtags nas ni/_/thal mo legs par sbyar byas te/_/de bzhin gshegs la mgos phyag byas/_/de nas rdzogs pa'i sangs rgyas dang /_/nyan thos mtshan ma bzung nas ni/_/rjes su dran pas yid dga' zhing /_/khyim gyi las kyi mtha' byas so/_/kye ma'o thob pa legs thob ste/_/
[\[313a.5\]]sangs rgyas mthong nas dran pa rnyed/_/yon tan bla na med pa ni/_/rdzogs sangs rgyas la bdag gis phul/_/yon gnas bla na med pa la/_/bdag gis gdugs phul gang yin pa'i/_/dge ba'i rtsa ba des na bdag_/rin chen bdun dang ldan par gyur/_/de nas sum bcu rtsa gsum pa'i/_/lha yi 
[\[313a.6\]]nang du bdag skyes te/_/lha yi rgyal por bdag gyur nas/_/lha ni bye ba rnams kyis mchod/_/slar yang mir ni 'ongs pa na/_/stobs kyis sgyur ba'i rgyal gyur cing /_/nor chen brtson 'grus che ba ste/_/rgyal po rnams kyis mdun gyis bltas/_/bdag gis las 'di byas pas ni/_/yang dang yang du 
[\[313a.7\]]'khor ba na'ang /_/bdag byed pa yi las de ni/_/lan 'ga'ang bar ni ma bcad do/_/de lta bu yi yon gnas la/_/bdag gis dad pas phul ba yi/_/dge ba'i las de byas pas na/_/ngan 'gror song ba mi dran no/_/bdag gi skye ba tha ma ni/_/mi'i srid thob pa 'di yin te/_/yang dag sangs rgyas bla 
[\[313b\]]
[\[313b.1\]]med pa/_/ded dpon 'di ni mnyes par byas/_/shAkya seng ge'i bstan pa la/_/bdag gis rab byung thob nas ni/_/mya ngan 'das pa bsil gyur pa'i/_/dgra bcom pa yang bdag gis thob/_/bdud kyis lus ni lus chen po/_/ri bo lta bu dpag tshad tsam/_/nam mkha' la ni sprin lta bur/_/mdog 
[\[313b.2\]]mi sdug pa sprul pa dang /_/de nas bdag ni g.yeng byed pa/_/'di ko su zhig snyam pa las/_/'di ni mtho 'tsham byed pa yi/_/bdud yin par ni myur du shes/_/sdig can khyod 'dir ci dgar zad/_/lus ni khor yug gcig lta bu/_/mgo yang lhun po lta bur ni/_/byas te 'dir ni 'ong la rag_/bdag 
[\[313b.3\]]ni dgra bcom dbang gyur pa/_/rig gsum ldan pa'i dge sbyong ste/_/sangs rgyas kyis gsungs gang yin pa'i/_/bde bar gnas pa rnams kyang thob/_/bsod snyoms byas pa lan gcig gis/_/zhag bdun du yang 'dug nas ni/_/rnam par grol ba'i dga' myong ba/_/de lta bu dag bdag gis 
[\[313b.4\]]bsgoms/_/btsun pa bdag gis dge ba ni/_/gang bgyis dran pa 'di lags te/_/de yi 'bras bu yid 'ong zhing /_/bde 'byung 'dod pa nyams su myong /_/de ltar nam gru blo ldan gyis/_/dge slong dge 'dun mdun 'dug nas/_/ma dros pa yi mtsho chen du/_/rang gi las ni lung bstan 
[\[313b.5\]]to/_/nam gru'i le'u ste sum bcu rtsa drug pa'o//_//de nas dge slong gnas brtan gnas brtan rnams kyis rang rang gi las kyi rgyu ba lung bstan zin nas/_bcom ldan 'das la 'di skad ces gsol to/_/btsun pa bdag cag gis rang rang gi las kyi rgyu ba lung bstan lags kyis/_
[\[313b.6\]]bcom ldan 'das kyis kyang de nyid kyi phrin las kyi rgyu ba lung bstan pa'i rigs lags so/_/btsun pa bcom ldan 'das kyis phrin las ci zhig mdzad na/_des na byang chub mngon par rdzogs par sangs rgyas na yang gor ma'i dum bus zhabs kyi mthe bo rma byung bar gyur lags/_bcom ldan 
[\[313b.7\]]'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa tshogs rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/dge slong dag sngon byung ba ri 'or zhig na 
[\[314a\]]
[\[314a.1\]]khyim bdag cig gnas pa des rigs mnyam pa las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed ces bya ba nas/_khye'u zhig btsas nas bskyed bsrings te chen por gyur to zhes bya ba'i bar gong ma 
[\[314a.2\]]bzhin no/_/de'i ma shi nas de nas khyim bdag des chung ma gzhan zhig blangs te/_de dang lhan cig rtse bar byed ces bya ba nas de las kyang khye'u zhig btsas so zhes bya ba'i bar du'o/_/de nas khyim bdag des khye'u phu bo shos chung ma blangs nas de rtse bar byed/_dga' bar byed/_dga' 
[\[314a.3\]]mgur spyod par byed pa las khye'u dang bu mo mang du btsas so/_/ji tsam dus phyi zhig na khyim bdag dang chung ma dang bcas te shi nas bu de phu bo nyid kyi drung du song ba dang /_chung mas smras pa/_rje'i sras khye'u 'di khyod kyi cir mchi lags/_des smras pa/_spun du 'ong ngo /_/
[\[314a.4\]]rje'i sras ci 'di yang khyim gyi bgo skal dbang ngam/_'di la yang phyed la bdag cag la yang phyed yin no/_/rje'i sras 'di ni mi gcig pa lags na/_ji ltar 'di la yang phyed la bdag cag mang po la yang phyed lags/_bzang mo 'di ni 'jig rten gyi chos yin no/_/rje'i 
[\[314a.5\]]sras gal te de lta na 'di khums shig_/bzang mo nor gyi phyir nu bo bsad du ga la rung /_des de la yang dang yang du smras pa dang 'dod pa la bsten pas ni sdig pa'i las mi bya ba ci yang med pas des khas blangs so/_/des bsams pa/_gal te grong du gsad na ni skye bo mang pos 
[\[314a.6\]]tshor bar 'gyur gyis/_dgon par gsad par bya'o snyam nas des de bos te smras pa/_nu bo me tog dang yam sreg shing gi phyir dgon par 'dong ngo /_/de de dang lhan cig dgon par dong ba las de nas des ri phug tu rdos bsnun te bsad do/_/dge slong dag ji snyam du sems/_de'i 
[\[314a.7\]]tshe de'i dus na gang gis khyim bdag gi bu yis khyim gyi nu bo de dgon par rdos gsod pa de ni nga nyid yin te/_nga yis khyim gyi nu bo nor gyi phyir dgon par rdos bsnun te bsad pa gang yin pa de'i las kyi rnam par smin pas nga lo mang po dang /_lo brgya phrag mang po dang /_lo stong 
[\[314b\]]
[\[314b.1\]]phrag mang po dang /_lo brgya stong phrag mang por sems can dmyal ba rnams su btsos so/_/las de kho na'i lhag mas de bzhin gshegs pa nga mngon par rdzogs par byang chub na yang zhabs kyi mthe bo rdo'i dum bus rma byung bar gyur to/_/btsun pa bcom ldan 'das kyis phrin 
[\[314b.2\]]las ci zhig mdzad na phrin las de'i rnam par smin pas/_bcom ldan 'das kyi zhabs la seng ldeng gi tshal pa zug par gyur lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas 
[\[314b.3\]]shing bsags pa tshogs rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/dge slong dag sngon byung ba gnas shig na ded dpon gnyis shig gnas pa las/_de gnyis kyis gru bo che legs par bsgrubs nas nor bsgrub pa'i phyir rgya 
[\[314b.4\]]mtsho chen por zhugs pa dang rjes su mthun pa'i rlung gis rin po che'i gling du phyin to/_/de na gcig gis ni bag yod par rin po che rnams kyis gru bkang ngo /_/cig shos kyis ni bag med par ro/_/de gnyis chas pa las ji tsam na de'i gru bag med par bkang ba de bying bar gyur to/_/
[\[314b.5\]]gru bying ba des smras pa/_bdag 'o nir chug shig_/des de srang la bcal te rin po che las bor nas gru bo cher bcug go/_/de der zhugs nas bsams pa/_'di ni don grub pas 'gro la bdag ni don med pa 'di lta mi srid kyis 'di'i gru dbug par bya'o snyam nas/_des dben 
[\[314b.6\]]par dal bus dbug par brtsams pa las ded dpon des rig nas smras pa/_ded dpon gru ma dbug zhig thams cad tshul ma yin pas sdug bsngal bar gyur ta re/_phrag dog la mngon par zhen pa'i blo can de slar bzlog kyang ma btub nas/_de nas des mdung thung gis 
[\[314b.7\]]bsad do/_/dge slong dag ji snyam du sems/_de'i tshe de'i dus na ded dpon gang gis ded dpon gsod pa de ni nga nyid yin te/_ngas ded dpon mdung thung gis bsad pa gang yin pa de'i las kyi rnam par smin pas nga lo mang po dang /_lo brgya phrag mang po dang /_lo stong phrag mang 
[\[315a\]]
[\[315a.1\]]po dang /_lo brgya stong phrag mang por sems can dmyal ba rnams su btsos so/_/las de'i lhag ma kho nas de bzhin gshegs pa mngon par rdzogs par byang chub na yang zhabs la seng lding gi tshal pas zug par gyur to/_/btsun pa bcom ldan 'das kyis phrin 
[\[315a.2\]]las ci zhig mdzad na phrin las de'i rnam par smin pas yul sa lar ji ltar lhung bzed bkrus pas zhugs pa'i lhung bzed bkrus pa de kho na bzhin du phyir gshegs te bsod snyoms gcig kyang ma brnyes par gyur lags/_bcom ldan 'das kyis bka' stsal pa/_dge slong dag 
[\[315a.3\]]de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa tshogs rnyed pa zhes bya ba nas 'bras bu dag tu 'gyur ba nyid ces bya ba'i bar gong ma bzhin no/_/dge slong dag sngon byung ba bA rA Na sI'i grong khyer na bram ze'i khye'u zhig gnas so/_/sangs 
[\[315a.4\]]rgyas rnams 'byung ba med pa na 'jig rten du rang sangs rgyas dman pa dang /_ngan pa la snying brtse ba can/_bas mtha'i gnas mal la dga' ba/_'jig rten gyi yon gnas gcig pu dag 'byung bar 'gyur ro/_/de'i tshe rang sangs rgyas nyon mongs 'joms zhes bya ba 'jig rten du byung nas/_
[\[315a.5\]]de bA rA Na sI'i grong khyer na drang srong smra ba [{]ri dgas [,]ri dwags [}]kyi nags na nye bar rten cing gnas so/_/de snga dro sham thabs bgos lhung bzed dang chos gos thogs te bA rA Na sIr bsod snyoms la zhugs so/_/bram ze'i khye'u zhig kyang zas kyi phyir bsod snyoms la khyim zhig tu zhugs pa las des zas 
[\[315a.6\]]ma thob nas de phyir byung ngo /_/rang sangs rgyas nyon mongs med kyis khyim der bsod snyoms la zhugs so/_/bram ze'i khye'u des de zhugs pa mthong nas des bsams pa/_rab tu byung ba de ci dag byed pa blta'o snyam nas de slar log ste de'i phyi bzhin du 'brang zhing sgo phag tu bsdad pa las/_
[\[315a.7\]]ji tsam na khyim bdag gi chung mas rang sangs rgyas de lus mdzes shing sems dang ba mthong nas/_de nas de dad pa skyes te de'i lhung bzed gtsang zhing bsod pa'i bza' ba dang bca' bas bkang ngo /_/des de thogs te phyir byung ba bram ze'i khye'u des mthong nas smras pa/_kye rab tu byung ba re 
[\[315b\]]
[\[315b.1\]]zhig khyod kyis bsod snyoms ci 'dra ba zhig grub pa lta'o/_/de ma bsams par ye shes mthong ba mi 'jug pas des bstan to/_/de nas phrag dog la mngon par zhen pa'i blo can des de'i lag par thal mos bsnun pa dang lhung bzed lhung bas kha zas rnams sa la bo ba dang 
[\[315b.2\]]bram ze'i khye'u des rdog pas brdzis so/_/rang sangs rgyas des de la smras pa/_bzhin [{]bzangs [,]bzang [}]khyod kyis ci'i phyir kha zas rnams chud gzan/_ci ste khyod slong bar gyur na ngas byin par 'gyur ba zhig_/des rang sangs rgyas de la smad pa mang du byas nas/_slar log pa 
[\[315b.3\]]dang drang srong smra ba [{]ri dgas [,]ri dwags [}]kyi nags su song nas 'dug go/_/dge slong dag ji snyam du sems/_de'i tshe de'i dus kyi bram ze gang yin pa de ni nga nyid yin te/_phrag dog la mngon par zhen pa'i blo can ngas rang sangs rgyas kyi zas bcad pa byas pa gang yin pa de'i las kyi rnam par 
[\[315b.4\]]smin pas lo mang po zhes bya ba nas/_sems can dmyal ba rnams su btsos so zhes bya ba'i bar gong ma bzhin no/_/las kyi lhag ma de kho nas da ltar nga mngon par rdzogs par byang chub na yang yul sa lar zan gcad pa byas so/_/btsun pa bcom ldan 'das kyis phrin 
[\[315b.5\]]las ci zhig mdzad na/_phrin las de'i rnam par smin pas kun tu rgyu mo mdzes mas yang dag pa ma lags pas skur pa btab lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas 
[\[315b.6\]]shing bsags pa tshogs rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/dge slong dag sngon byung ba skye dgu rnams kyi tshe lo brgyad khri thub pa na yang dag par rdzogs pa'i sangs rgyas rnam par gzigs zhes bya ba'i bar du ste/_
[\[315b.7\]]sangs rgyas bcom ldan 'das de'i gsung rab la spun gnyis shig rab tu byung bar gyur te/_gnas 'jog dang /_b+ha ra dwa dza zhes bya'o/_/de nas gnas 'jog gis ni brtson pa dang /_'bad pa dang /_brtsal ba byas pas nyon mongs pa thams cad spangs te/_dgra 
[\[316a\]]
[\[316a.1\]]bcom pa nyid mngon sum du byas so/_/b+ha ra dwa dzas kyang bklags shing bton pas sde snod gsum la byang bar gyur te/_sde snod gsum gyi chos kyi gtam la rigs pa dang grol ba'i spobs pa dang ldan par gyur to/_/des ji tsam na khyim bdag gcig la 
[\[316a.2\]]bskul nas/_des de'i ched du gtsug lag khang yo byad thams cad dang ldan pa zhig rtsig tu bcug go/_/de nas des phu bo gnas 'jog la spring ba/_lhan cig 'khod kyis shog shig_/des thos nas 'ongs so/_/de nas khyim bdag des spyod lam zhi ba/_lus mdzes 
[\[316a.3\]]pa/_sems dang ba de mthong ngo /_/de mthong nas mngon par dad par gyur te/_de dad pa skyes nas kha zas bsod pas tshim par byas te chen po la 'os pa'i ras zung gcig bskon to/_/de nas b+ha ra dwa dza phrag dog skyes nas bdag ni 'di'i thams cad la sngon du 'gro ba yin 
[\[316a.4\]]na/_bdag la ni 'dis lan 'ga' yang ras ma byin/_'di ni 'ongs nas ring por ma lon pa kho nar ras zung bskon no snyam nas/_de phu bo gnas 'jog la nyes pa'i glags tshol bar gyur to/_/des de tshor nas bsams pa/_'di ni phrag dog gi rang bzhin can 
[\[316a.5\]]yin pas gal te/_bdag gis 'di la ras zung 'di ma byin par gyur na lhag par yang mi dga' ba myong bar 'gyur ro snyam nas/_des de la byin na 'on kyang de nyes pa'i glags tshol ba lhur len cing 'dug go/_/khyim bdag de'i mngag gzhug ma bu mo zhig gtsug lag 
[\[316a.6\]]khang der song zhing byi dor gyi las byed do/_/b+ha ra dwa dzas de la smras pa/_bu mo kho bos ras zung 'di khyod la sbyin gyis/_khyod kyis kho bo'i tshig bzhin byos shig_/des smras pa/_'phags pa bdag gis ci zhig bgyi/_khyod kho bo'i ras zung 'di gyon la khyim 
[\[316a.7\]]gyi byi dor gyi las byos shig_/gal te khyim bdag gis khyod kyi ras zung 'di ga las 'ongs zhes 'dri dang /_'phags pa gnas 'jog gis bdag la stsal to zhes smros shig_/gal te ci'i phyir 'dri dang /_dpon po skyes pa rnams kyis bud med rnams la ci'i slad du stsol 
[\[316b\]]
[\[316b.1\]]ba de yang 'dri'am zhes smros shig_/de nas des ji skad bsgo ba bzhin du thams cad byas pa dang /_de nas khyim bdag des gnas 'jog la ma dad pa bskyed pa dang bdag nyid chen po de dag ni bkur sti ma yin pas skrag pas de langs te song ngo /_/dge slong dag ji snyam 
[\[316b.2\]]du sems/_de'i tshe de'i dus kyi b+ha ra dwa dza gang yin pa de ni nga nyid yin te/_ngas de na dgra bcom pa la yang dag pa ma yin pas skur pa btab pa gang yin pa de'i las kyi rnam par smin pas lo mang po dang zhes bya ba nas/_sems can dmyal ba rnams su btsos so zhes 
[\[316b.3\]]bya ba'i bar gong ma bzhin du'o/_/da ltar nga mngon par rdzogs par byang chub pa na yang kun tu rgyu mo mdzes mas yang dag pa ma yin par skur pa btab bo/_/btsun pa bcom ldan 'das kyis phrin las ci zhig mdzad na phrin las de'i rnam par smin pas bram ze'i bu mo rtswa 
[\[316b.4\]]mis yang dag pa ma lags pas skur pa btab lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa thun mong dang /_thun mong ma yin pa/_tshogs 
[\[316b.5\]]rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/thun mong gang zhe na/_dge slong dag sngon byung bA rA Na sI na bram ze rig byed dang /_rig byed kyi yan lag gi pha rol tu phyin pa zhig bram ze'i khye'u lnga brgya la bram ze rnams kyi gsang 
[\[316b.6\]]tshig ston te/_de bA rA Na sI na gnas pa'i skye bo'i tshogs kyis lhag par bkur sti byas/_bla mar byas/_rjed cing mchod de dgra bcom par bkur ro/_/ji tsam na drang srong mngon par shes pa lnga dang ldan pa zhig ljongs rgyu zhing song ba las bA rA Na sIr phyin pa dang /_
[\[316b.7\]]bA rA Na sI na gnas pa'i skye bo'i tshogs kyis lus mdzes pa dang sems dang ba mthong ngo /_/mthong nas kyang skye bo'i tshogs thams cad mngon par dad par gyur te/_gang gi sbyin pa'am/_bya ba'am/_'jig rten pha rol gyi ched yod pa gang yin pa de de la byed 
[\[317a\]]
[\[317a.1\]]do/_/de nas bram ze de'i rnyed pa dang bkur sti nub par gyur nas/_drang srong de la phrag dog skyes nas phrag dog la mngon par zhen pa'i blos bram ze'i khye'u rnams la smras pa/_bram ze'i khye'u dag 'di ni drang srong ma yin te/_'on kyang 'di ni 
[\[317a.2\]]'dod pa la longs spyod pa yin no/_/de rnams kyis smras pa/_mkhan po de de bzhin te/_'di ni 'dod pa la longs spyod pa lags kyis 'di ni drang srong ma lags so/_/de nas de rnams kyis lam po che dang /_tshong 'dus dang /_bzhi mdo dang /_sum 
[\[317a.3\]]mdo rnams su bram ze dang khyim bdag gi khyim rnams su smras pa/_'di ni drang srong ma yin te/_'on kyang 'dod pa la longs spyod pa yin no/_/skye bo'i tshogs chen pos thos nas ma dad pa bskyed pa dang /_de bkur sti ma yin pas skrag nas bA rA Na sIr song ngo /_/
[\[317a.4\]]dge slong dag ji snyam du sems/_de'i tshe de'i dus kyi bram ze gang yin pa de ni nga nyid yin no/_/bram ze'i khye'u lnga brgya po gang yin pa de dag ni dge slong lnga brgya po 'di dag yin no/_/ngas drang srong la yang dag pa ma yin pas skur pa btab pa gang yin pa de'i las kyi 
[\[317a.5\]]rnam par smin pa zhes bya ba nas/_sems can dmyal ba rnams su btsos so zhes bya ba'i bar gong ma bzhin du'o/_/las kyi lhag ma de kho nas da ltar mngon par rdzogs par byang chub na yang dge slong lnga brgya dang /_thabs cig la bram ze'i bu mo rtswa mis yang dag 
[\[317a.6\]]pa ma yin pas skur pa btab ste/_de ni thun mong zhes bya'o//_//zhwa dmar cod pan 'dzin pa bzhi pa spyan snga thams cad mkhyen pa'i spyan sngar gtugs te/_dge ba'i bshes gnyen stod lung pa chen po'i thugs 
[\[317a.7\]]dam dang bstun nas dag par byas pa'o//_//mang+ga laM//_//
